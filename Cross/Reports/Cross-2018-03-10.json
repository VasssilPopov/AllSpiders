{"url": "http://www.cross.bg/italiya-zvezdi-pet-1569785.html", "text": "/КРОСС/ До два месеца Италия ще има ново правителство, което най-вероятно ще бъде оглавено от лидера на „Лигата\" (бившата „Северна лига\") Матео Салвини, прогнозира журналистът от агенция АНСА Франческо Бонгара. Ключова роля в предстоящите политически процеси ще има президентът Серджо Матарела, който трябва да намери работеща комбинация от фракциите в новия италиански парламент.„Убеден съм, че президентът ще съумее да състави кабинет. Всички очакваме това. Даже борсите очакват това и по тази причина фондовите пазари се държаха добре през последната седмица,\" посочи Бонгара в интервю за предаването „Събота 150\". „Бих заложил за дясноцентристко правителство, водено от Салвини и подкрепено чрез вот „въздържали се\" от лявоцентристката Демократическа партия\", допълни журналистът.Другият вариант е кабинет на популистите от Движението „Пет звезди\", толериран от демократите. Това обаче ще е „политическа смъртна присъда\" за тях, смята италианският журналист.Изборите на 4 март не излъчиха категоричен победител. Движението „Пет звезди\" привлече над 32 % от гласовете, но десницата в лицето на „Лигата\", „Форца Италия\" и „Братята на Италия\" събра над 36 %. Кой ще оглави следващия кабинет зависи до голяма степен от Демократическата партия, претърпяла тежко поражение с едва 19 на сто от гласовете.Като премиер на Италия Салвини „няма да се посвени да стане този, който ще наруши принципа на солидарност в Европа\" по въпроса за санкциите, наложени срещу Русия заради украинския конфликт, подчертава Ориета Москатели - главен редактор във външнополитическата редакция на агенция „Askanews\".Отношенията на Италия с партньорите от ЕС няма да са лесни и в случай че начело на страната застане лидерът на „Пет звезди\" Луиджи ди Майо. Движението черпи сили от бедния Юг. Поантата в предизборната му кампания бе гарантираният минимален доход. За да изпълни високите очаквания на избирателите си, Ди Майо вероятно ще трябва да увеличи драстично бюджетните разходи, а дефицитът вече е близко до прага на финансовата стабилност, защитаван от Брюксел.Но твърденията, че Движението „Пет звезди\" ще търси противопоставяне с Еврокомисията, са преувеличени, изтъква още Москатели:„Всъщност те са доста хлъзгави. Трудно е да откриеш у тях ясна линия на поведение към Европа. В самото начало те бяха против, после Луиджи ди Майо започна да говори за Европа като за „наш\" дом.\" ", "date": "2018.03.10", "title": "Италианските сценарии след парламентарните избори"}
{"url": "http://www.cross.bg/evreiiski-bulgariya-durzhavata-1569766.html", "text": "/КРОСС/ Министър-председателят Бойко Борисов ще присъства на церемония в Централната софийска синагога по повод 75-годишнината от уникалния акт на спасение на българските евреи по време на Втората световна война.През 1943 г. България записва името си със златни букви в световната история като не изпраща на сигурна смърт в нацистките концентрационни лагери близо 50 000 свои граждани от еврейски произход.Събитието ще се проведе днес от 19:00 часа в Централната софийска синагога, като на него ще присъстват официални лица от България и Държавата Израел, както и представители на ръководствата на световни еврейски организации, сред които Роналд Лаудер, президент на Световния еврейски конгрес, Роберт Сингер, изпълнителен вицепрезидент на Световния еврейски конгрес и д-р Александър Оскар, председател на Организацията на евреите в България \"Шалом\".За да отбележат 75-та годишнина от спасяването на българските евреи, специално в страната ни пристига и г-н Ейтан Броши, член на израелския парламент и председател на групата за приятелство между България и Държавата Израел, както и председателите на българските организации в Държавата Израел и равините на всички балкански еврейски общности.  ", "date": "2018.03.10", "title": "Борисов ще присъства на церемония в Централната софийска синагога"}
{"url": "http://www.cross.bg/kitaii-vlak-skorost-1569793.html", "text": "/КРОСС/ В Пекин беше проведено изпитание на високоскоростния влак „Фусин\" с дължина 415 метра и максимална скорост 350 км/ч. Според съобщението на китайската железопътна корпорация CRRC Tangshan изпитанието се провежда за пръв път, предаде БГНЕС.Новият прототип на влака се състои от 16 вагона, което два пъти надхвърля дължината на предишните модели на подобни високоскоростни влакове. Той може да превозва над 1100 пътника едновременно.Предвижда се да бъдат осъществени 28 предварителни теста преди влакът да бъде пуснат в масово производство.„Фусин\" е влак от ново поколение. Той е изцяло конструиран в Китай, използва по-малко електричество и може да бъде експлоатиран по-дълго.Към днешна дата максималната скорост на движение на високоскоростните пътнически влакове в Китай е 350 км/ч. През септември миналата година влакове с такава скорост бяха пуснати по най-оживеното направление Пекин-Шанхай. В течение само на един ден те превозват по над половин милион пътници.Дължината на железопътните линии в Китай достига 124 000 км, от тях над 22 000 са високоскоростни ж.п. магистрали.  ", "date": "2018.03.10", "title": "Китай тества успешно влак от ново поколение"}
{"url": "http://www.cross.bg/makedoniya-borisov-evreite-1569777.html", "text": "/КРОСС/ Премиерът Бойко Борисов ще участва във възпоменателната церемония на 12 март в Скопие по повод 75-годишнината от депортирането на евреите от територията на днешна Република Македония. В памет на жертвите на Холокоста българският министър-председател, заедно с премиера на Република Македония Зоран Заев, ще поднесе венец на паметника на загиналите евреи.Бойко Борисов е първият български министър-председател, който участва в отбелязването на годишнина от депортирането на евреите от територията на днешна Република Македония. В официалната българска делегация за церемонията са включени и представители на еврейската общност.В рамките на посещението са планирани и двустранни разговори между премиерите Борисов и Заев. ", "date": "2018.03.10", "title": "Премиерите Борисов и Заев ще почетат паметта на евреите, депортирани от Македония"}
{"url": "http://www.cross.bg/migranti-predimno-sili-1569795.html", "text": "/КРОСС/ Либийската брегова охрана спаси днес 125 мигранти от повреден плавателен съд в Средиземно море, съобщи представител на военноморските сили, цитиран от ДПА.Мигрантите са били предимно африканци, сред които четири деца и четири жени, уточни на брифинг говорителят на либийските военноморски сили Аюб Касем. Имало е и двама души от Бангладеш. Спасителната операция е била проведена край град Зауия, западно от Триполи, където се развалил двигателят на гумената лодка с мигрантите, каза Аюб Касем. Няма пострадали.В Либия цари хаос след свалянето от власт на Муамар Кадафи през 2011 година. Северноафриканската страна се превърна в голям транзитен маршрут за мигранти, предимно африканци, които се опитват да достигнат Европа по море.  ", "date": "2018.03.10", "title": "Спасиха 125 мигранти край бреговете на Либия"}
{"url": "http://www.cross.bg/bulgariya-angelkova-tyrizma-1569782.html", "text": "/КРОСС/ Повече от 19 хил. руски туристи са посетили България през декември и януари от този зимен сезон, отчита се увеличение от 1,3% в сравнение със същия период на миналата година. Това каза министърът на туризма Николина Ангелкова на среща с Михаил Малцев, изпълнителен директор на Уралската Асоциация по туризъм. Тя допълни, е Русия традиционно е един от основните туристически партньори на страната ни.На срещата двамата дискутираха вариантите за разширяване на възможностите руският потребител да ползва у нас здравни пакети, или корпоративен отдих на руски институции и компании. Един от акцентите на разговорите бяха начините за популяризиране на руския пазар на типично българските лечебни и оздравителни практики и на уникалните методи и процедури, които не се срещат в други страни. За това предпоставка са уникалните качества на минералната вода и лечебната кал в България. Министър Ангелкова заяви, че в страната има над 600 минерални извори с различни характеристи, подходящи за лечение на множество от най-разпространените заболявания.В момента експерти на министерството и представители на бизнеса разработват СПА дестинации, които ще помогнат за популяризирането на възможностите за оздравителен туризъм в България, каза министърът. Тя уточни, че дестинациите са 7 и обхващат цялата страна. Те дават информация за общите характеристики и качествата на водата в даден район, за климата и туристическите атракции. И покани събеседника си да посети през лятото България и родното Черноморие.Михаил Малцев посочи, че приветства усилията на министерството за създаване на специализиран туристически продукт, който ще е в помощ на руските гости. Той допълни, че асоциацията ще подкрепя всяка добра идея, която подпомага развитието на туризма в двете страни. „Надявам се и в бъдеще сътрудничеството между българското Министерство на туризма и Уралската асоциация по туризъм да се задълбочава и развива\", отбеляза г-н Малцев. ", "date": "2018.03.10", "title": "Ангелкова: Над 19 хил. руски туристи са избрали България за зимна почивка за два месеца"}
{"url": "http://www.cross.bg/otkradnali-kraya-raboti-1569794.html", "text": "/КРОСС/ Хакерите, които са атакували сървърите на германското правителство, са откраднали протокола от консултациите на Европейския съюз и Великобритания за Brexit, а също така документи от преговорите на ЕС с Украйна и Беларус, съобщава „Шпигел Онлайн\", цитиран от БГНЕС.По информация на изданието хакерите са откраднали 6 документа. Уточнява се, че първо са откраднали материалите за Brexit, при това атаката срещу сървъра с документите за Украйна и Беларус е била осъществена под контрола на правоохранителните органи, които съзнателно не са блокирали достъпа до тези документи, тъй като в тях не е имало секретна информация.В края на февруари стана известно за внедряването на кибершпиони в сървъра на министерствата на външните работи и отбраната. Пострада правителствената мрежа Бон-Берлин, което се смята за добре защитена. Хакването е било извършено в края на 2016 г., а открито в края на 2017 г. Германия е научила за проблема благодарение на помощта на партньорска служба за сигурност.Специалистите обвиняват за проникването хакерската група Turla, известна също така под името Snake. Германските власти твърдят, че тя работи с руските служби за сигурност.„Шпигел Онлайн\" съобщава също така за нова хакерска атака в Германия - този път срещу Федералната административна служба, която е на подчинение на министерството на вътрешните работи. В резултат на това на 8 март е била изключена намиращата се в тестови стадий подробна система за отчет на личните данни на пътуващите със самолети. Тя трябваше да бъде въведена в съответствие с директивите на ЕС за борбата с тероризма. ", "date": "2018.03.10", "title": "Хакери са откраднали документи за Brexit от германското външно министерство"}
{"url": "http://www.cross.bg/razsledvane-finansite-horakova-1569780.html", "text": "/КРОСС/ ЧЕЗ води вътрешно разследване заради изтичането на чувствителна търговска информация, която може да повлияе на арбитражното дело с България, съобщава Чешката телеграфна агенция.Вътрешното разследване бе потвърдено по-рано пред \"Хоризонт\" от говорителката на компанията Алис Хоракова, но без подробности.Вчера Хоракова заяви, че арбитражът не е коментиран по време на преговорите между ЧЕЗ и „Инерком\", на които е повдигнат въпросът за влизането на българската държава в сделка. Различни чешки издания цитират заместник-министъра на финансите Онджей Ланда, който през седмицата отрече да е комуникирал с българското правителство.На брифинг в парламента в края на февруари премиерът Бойко Борисов се позова на данни, изпратени от заместник-министър на финансите до българския кабинет след няколкото разговора с чешкия премиер Андрей Бабиш. ", "date": "2018.03.10", "title": "ЧЕЗ води вътрешно разследване заради изтичането на чувствителна търговска информация"}
{"url": "http://www.cross.bg/bulgariya-safonov-tyrizum-1569781.html", "text": "/КРОСС/ Русия е заинтересована руските туристи да почиват в България. Това заяви Олег Сафонов, ръководител на Федералната агенция по туризъм на Руската федерация на среща с министъра на туризма Николина Ангелкова. И допълни, че тази година се предвижда  туристите от Русия да са още повече. Двамата разговаряха в рамките международното туристическо изложение „Интурмаркет\" в Москва, където България се представя с национален щанд. Министърът Ангелкова посочи, че Русия е един от стратегическите туристически пазари за България и през миналата година заема 5-о място в националната класация за брой посещения в нашата страна с близо 558 хил. пътувания. В първия месец на тази година руските туристи у нас са повече от 9,6 хил.Национален маркетингов център Visit Russia се очаква да бъде открит тази година в България, заяви министърът. Идеята за центъра, който ще ускори развитието на туризма между двете страни, е на българския министър.Олег Сафонов коментира още, че се търсят начини за задълбочаване на сътрудничеството в сектора. Една от възможностите е общи действия в сферата на круизния туризъм, което ще бъде обсъдено на съвместна работна група. Перспективна идея е и създаването и утвърждаването на проект за Черноморска кухня, каза Сафонов. Двамата с министър  Ангелкова се обединиха около идеята, че такива инициативи биха били изключително ползотворни за привличането на повече руски туристи.В София през ноември ще се проведе и вторият Международен конгрес на световните цивилизации и древните маршрути към Световната организация по туризъм, информира министър Ангелкова и покани за участие г-на Сафонов. България и Федералната агенция по туризъм на Руската федерация имат традиции в партньорството за инициативи подпомагащи развитието на туризма. ", "date": "2018.03.10", "title": "Сафонов: Русия е заинтересована туристите ни да почиват в България"}
{"url": "http://www.cross.bg/angliiiski-ezik-natzionalniyat-1569779.html", "text": "/КРОСС/ В Профилираната гимназия за чужди езици \"Екзарх Йосиф I\" в Ловеч бе открит Националният фестивал на авторската драматургия и театър на английски език, който се организира от Министерството на образованието и науката за пети път, предава БНР.Във фестивала участват близо 160 ученици от 17 училища от цялата страна. Те са разпределени в две възрастови групи - IV - VIII клас /без интензивно изучаване на английски език/ и VIII - XII клас, поясни  главеният експерт в Министерството на образования Росица Антова.„Те са автори на сценария. Наградите могат да бъдат за най-оригинална постановка, за най-естествен диалог, за най-творческа интерпретация на текст, за оригинално пресъздадени образи, за най-добро групово изпълнение. Трябва да говорят на правилен английски език, разбираемо\", каза още Антова.  ", "date": "2018.03.10", "title": "Националният фестивал на авторската драматургия и театър на английски език започна в Ловеч"}
{"url": "http://www.cross.bg/bulgariya-gerb-sotzialisti-1569783.html", "text": "/КРОСС/ Партията на европейските социалисти изразява дълбоко учудване от нападките, които президентът на Европейската народна партия, Жозеф Дол, си позволи да отправи към българските социалисти по време на посещението си в София на 9 март. В официално прессъобщение, разпространено от ГЕРБ, партия-член на ЕНП, Жозеф Дол е цитиран да казва: „Според мен българските социалисти не съществуват, откакто България пое Председателството, защото Бойко е най-успешният шеф в Европа.\"„За сведение на г-н Доул, според последните социологически проучвания, БСП има близо 19% от подкрепата на избирателите срещу 21% за ГЕРБ - факт, за който най-вероятно неговите домакини са пропуснали да го информират.\", заяви президентът на ПЕС Сергей Станишев.Комплиментите, отправени от президента на ЕНП към българския премиер, че правителството му е най-доброто, също будят недоумение. ГЕРБ в момента управлява България в коалиция с националистически партии, а на управляващите постоянно им се налага да разясняват анти-европейските изказвания на коалиционните вицепремиери и министри. Последният случай беше само преди месец, когато вицепремиер нарече европейският депутат Ска Келер „Зелена джихадистка\". През 2013 г. самият Дол определи  един от настоящите коалиционни партньори на ГЕРБ като „ксенофобска партия, която яростно отрича европейския път на България\".„Социалисти в Европа и в България съществуват и те са на мястото си, за да следят за интересите на гражданите, да се борят за социална справедливост и да не позволяват европейските страни да бъдат подвеждани към еднолична власт, както стана с Орбан в Унгария, чиято партия също е член на ЕНП\", допълни президентът на ПЕС Сергей Станишев.  ", "date": "2018.03.10", "title": "ПЕС: Президентът на ЕНП да внимава с определенията към социалистите в България"}
{"url": "http://www.cross.bg/rysiya-misli-pytin-1569786.html", "text": "/КРОСС/ Президентът на Русия Владимир Путин заяви, че от 2000 г. насам мисли за политическия си наследник, предава Regnum.Според думите на самия Путин, той е започнал да мисли за приемник веднага, след като става президент на Русия за първи път през 2000 г. При това той подчерта, че дори и да симпатизира на някого, той не показва това, защото единствено руските граждани могат да изберат президент.„Мисля за това от 2000 г. Да се мисли не е вредно, но в крайна сметка избира руският народ. Независимо дали симпатизирам на човека или не, кандидатът трябва да се яви на избори и в крайна сметка окончателното решение е на гражданите\", заяви Путин.Същевременно той подчерта, че няма никакви основания да се мисли за това, че на власт в Русия ще дойдат задължително хора, които ще са готови да разрушат всичко, изградено от него в последните години.„Може би дори ще е обратното - ще дойдат хора, които ще поискат да укрепят Русия, да създадат бъдеще за нея, които ще създадат платформа за развитие на бъдните поколения\", убеден е президентът. ", "date": "2018.03.10", "title": "Путин: Може би на власт ще дойдат хора, които ще създадат платформа за развитие на бъдните поколения"}
{"url": "http://www.cross.bg/prestupleniya-ezerovo-gorno-1569788.html", "text": "/КРОСС/ 12 криминално проявени мъже на възраст между 18 и 63 години, живеещи в бургаския квартал \"Горно Езерово\", са задържани със съдействието на \"Специализираните полицейски сили\" към ОДМВР - Бургас, при проведената специализирана полицейска операция за противодействие на имуществени престъпления, зачестили нарушения на обществения ред и за установяване на обявени за издирване лица.Част от мъжете са извършители на различни престъпления, сред които кражби и причиняване на лека телесна повреда, за които са образувани 11 преписки. Съставени са четири акта за нарушения на Закона за българските документи за самоличност и 13 протоколи за полицейско предупреждение във връзка с образуваните преписки. Установени са двама мъже, обявени за местно и общодържавно издирване.Проверени са общо 15 адреса в кв. \"Горно Езерово\", като са задържани криминално проявените: 63-годишния Б.К., 20-годишния Р.Р., 18-годишния Б.Д., 27-годишния К.Ш., 38-годишния Й.А., 18-годишния З.С., 20-годишния А.И., 33-годишния Е.Б., 28-годишния М.К., 24-годишния Р.Т., 21-годишния М.С. и 22-годишния И.Р. ", "date": "2018.03.10", "title": "Със спецакция задържаха 12 души за различни престъпления в Бургас"}
{"url": "http://www.cross.bg/bulgariya-zhablyanov-sdelkata-1569784.html", "text": "/КРОСС/ „КЕВР има всички законови възможности да изисква стратегия за развитие и доказателства от кандидат-купувача дали отговаря и има възможностите да управлява ЧЕЗ. Всичко това в момента е пълна тайна, ако въобще купувачът има нещо подобно\". Това каза народният представител от ПГ на „БСП за България\" Валери Жаблянов в Кюстендил при старта на подписката срещу сделката с ЧЕЗ. Той припомни, че позицията на БСП е изказана още, когато е станало ясно, че предстои тази сделка.„Тя е последователна и ние никога не сме разглеждали електроразпределението в България като място, където се реализират само частни интереси, без оглед на интересите на гражданите и държавата. За нас продажбата на едно ЕРП, което предлага услуги и в столицата на България, не може да бъде разглеждано като търговски взаимоотношения между два частни субекта\", категоричен бе Жаблянов. Той заяви, че  според БСП подобна сделка е неприемлива.„Има политическо решение на ръководството на партията за тази инициатива, която стартираме днес за спирането на сделката с ЧЕЗ. Убеден съм, че въпросът засегна много голяма част от обществото\", каза още той. Народният представител припомни, че срещу ЧЕЗ имаше много забележки от българските граждани и институциите относно възползване с монополно положение, качеството на предлаганите услуги, цените на електроенергията и др. „Всичко това бяха въпроси, свързани с дейността на ЧЕЗ в България и изведнъж, всичко това като че ли изчезна\", добави той.Жаблянов бе категоричен, че държавата е трябвало да даде информация за характера на сделката, кой участва в нея, какви са средствата, с които се участва и най-важното - какъв е капацитетът на „Инерком\" да управлява такава сложна система.„От известното досега е ясно, че  „Инерком\" няма опит. Фирма, която е създадена преди няколко месеца - да се заеме с електроразпределението на цяла Западна България. Ситуацията е абсурдна\", категоричен бе Валери Жаблянов. ", "date": "2018.03.10", "title": "Валери Жаблянов: Сделката за ЧЕЗ е неприемлива"}
{"url": "http://www.cross.bg/grad-gyta-iztochna-1569787.html", "text": "/КРОСС/ Сирийските правителствени сили са обградили най-големия град в контролирания от опозицията анклав Източна Гута край Дамаск. Районът, контролиран от антиправителствените сили, в момента е разделен на три, предава AFP.„Армията е поела контрол над пътя, свързващ град Дума с Хараста и също така е превзела град Мисраба\", съобщава базираната в Лондон „Сирийска обсерватория за правата на човека\".„По този начин силите на режима са разделили Източна Гута на три - Дума и околностите ѝ, Хараста на запад и останалите градове на юг\", съобщава организацията.По нейни данни от началото на бойните действия в анклава от началото на миналия месец насам са загинали 975 цивилни. ", "date": "2018.03.10", "title": "Сирийската армия е обградила най-големия град в Източна Гута"}
{"url": "http://www.cross.bg/podkrepa-erdogan-nato-1569791.html", "text": "/КРОСС/ Турският президент Реджеп Тайип Ердоган критикува НАТО за това, че не оказва подкрепа за турската военна операция \"Маслинова клонка\", насочена срещу сирийските кюрдски бойци в Северна Сирия, предаде Асошиейтед прес.\"Хей, НАТО, къде си ти?\", запита Ердоган, който говори пред свои поддръжници. Той обвини Алианса в двойни стандарти.Ердоган посочи още, че Турция е изпращала свои военни в конфликтни зони, когато е била молена за това, но не получава подкрепа в замяна на това.Турският президент призова НАТО да окаже подкрепа на страната му, като посочи, че \"границите й точно в момента са изложени на заплаха\".Турция започна на 20 януари военната операция \"Маслинова клонка\" в района на сирийския град Африн, насочена срещу сирийските кюрдски милиции Сили за защита на народа и Партията на демократичния съюз, които Анкара смята за терористични организации, свързани с нелегалната Кюрдска работническа партия (ПКК). ", "date": "2018.03.10", "title": "Ердоган критикува НАТО, че не оказва подкрепа на турската операция в Сирия"}
{"url": "http://www.cross.bg/koreya-severna-trump-1569770.html", "text": "/КРОСС/ Северна Корея още мълчи за срещата между Тръмп и Ким Чен-ун. Въпреки, че новината се появи в медиите по целия свят, държавните издания в Северна Корея изобщо не я споменават. За предстояща историческа среща между американски президент и севернокорейски лидер обявиха дипломати от Южна Корея, след разговор с Ким Чен-ун.Пак те казаха, че комунистическия лидер бил готов да преговаря за отказ от ядрено оръжие. У Доналд Тръмп явно няма съмнение, че срещата ще се състои. Президентът написа в Туитър, цитирам: \"Сделката със Северна Корея се подготвя и, ако бъде завършена, ще е много добра за целия свят. Времето и мястото ще бъдат уточнени.\" ", "date": "2018.03.10", "title": "Северна Корея мълчи за срещата на Ким Чен-ун с Тръмп"}
{"url": "http://www.cross.bg/nikolov-yazovirite-suobshti-1569769.html", "text": "/КРОСС/ Директорът на Главната дирекция \"Пожарна безопасност и защита на населението\" към МВР главен комисар Николай Николов съобщи пред журналисти в МС, след извънредното заседание на кабинета, свикано от министър-председателя Бойко Борисов, за обсъждане на мерки за гарантиране на сигурността на населението във връзка с рисковете, създадени от препълването на язовири, че рисковата ситуация, която е била на язовир \"Рогозен 1\", е преодоляна.От 12.00 ч. до 6.00 ч. нивото на язовира е паднало с 28 сантиметра. Усилията, които вложихме за изпомпване на водата от язовира и прехвърлянето й в долния язовир, и \"наливането\" на скална маса, даде резултат, каза Николов. По думите му нивата на всички реки в България задържат пълноводие все още под код \"червен\". Наблюдават се всички критични точки, за да може своевременно да бъдат предупредени застрашените хора, изтъкна Николов.Изключение прави река Скът при Мизия, където от сутринта нивото е вдигнато с 6 сантиметра, като до обяд се очаква да достигне своя максимум, който ще е с 40 сантиметра по-ниско от опасната кота на преливане, каза Николов и заяви, че няма да има проблеми за населението. В село Крушовица има около 50 двора, които са наводнени, но не от прииждащи води, а по-скоро от подпочвени, обясни Николов и каза, че няма застрашени хора. Министърът на икономиката Емил Караниколов съобщи, че премиерът е възложил на министри, сред които е и икономическият, да бъде подготвен законопроект за промени в няколко закона /предимно на Закона за водите/, като ще бъде дадена възможност на общините в кратък срок да изразят мнението си дали могат да управляват язовирите, които са тяхна собственост. Ако те не могат да извършват това, язовирите ще бъдат прехвърлени за управление от държавата, обясни министърът.Той съобщи още, че се планира създаването на структура или използването на съществуваща в момента, към която да преминат тези язовири за управление и тя да се занимава с ремонтните дейности на язовирите, стените и съоръженията, за да не се допускат инциденти. Проектът на законови промени трябва да е готов до сряда, след което те трябва да минат на обществено обсъждане и после в НС, уточни министърът. Той посочи, че един от вариантите, който се обсъжда и за който в сряда се очаква да има решение, е към Държавната агенция за метрологичен и технически надзор да бъде прехвърлено и управлението на язовирите, които ще бъдат предоставени от държавата.Към момента няма в една структура да прехвърляме всички язовири, говорим само за тези, които са общински и общините нямат средства да ги управляват, защото останалите към Министерството на енергетиката се управляват правилно, за тях има средства, уточни министър Караниколов. Той съобщи, че се предвижда с проектопредложения за промени в Закона за водите да се предвиди категоризация на язовирите.  ", "date": "2018.03.10", "title": "Комисар Николов: Рисковата ситуация с язовир \"Рогозен 1\" е преодоляна"}
{"url": "http://www.cross.bg/barselona-antonela-mesi-1569768.html", "text": "/КРОСС/ Лионел Меси отпадна от групата на \"Барселона\" за гостуването на \"Малага\" тази вечер (10 март). Причината според \"Мундо Депортиво\" е, че съпругата му Антонела ще роди третото им дете в близките часове.В официалното становище на тима се казва, че причините аржентинецът да отпадне от сметките на Ернесто Валверде са лични. На негово място ще пътува защитникът Йери Мина.През октомври 2017 г. Лео и Антонела обявиха, че 5-годишният Тиаго и 2-годишният Матео ще си имат братче или сестриче.\"Барселона\" пък може да си позволи да пусне звездата си за срещата с последния в класирането на \"Примера дивисион\". Каталунците са първи в подреждането в Испания с 69 точки, на 8 точки пред втория \"Атлетико\" Мадрид. ", "date": "2018.03.10", "title": "Меси няма да играе днес, жена му ражда"}
{"url": "http://www.cross.bg/kytev-durzhavata-dobavi-1569771.html", "text": "/КРОСС/ „Когато държавата има дял в ЧЕЗ, както беше преди, ще знаем, какви са печалбите, как се разпределят и как се правят продажбите\". Това каза зам.-председателят на ПГ на „БСП за България\" Антон Кутев пред Дарик.Той добави, че не вярва, че министър-председателят не знае нищо за тази сделка и заяви, че ЕРП-тата трябва да бъдат контролирани от държавата и придобити от нея изцяло на пазарен принцип.„Ако зад Гинка Върбакова стои някой, защо той не купува ЧЕЗ?\", попита Кутев. Той добави, че някой е поел гаранциите, отишъл е в Италия и се е разбрал да се отпусне този заем, за да може да се осъществи сделката. „Гинка не е човекът, който с познанията си в енергетиката и размера на бизнеса си може да го направи\", категоричен бе Кутев.  Той заяви още, че ако ЧЕЗ се е продавала при управление на БСП, държавата е щяла да го купи.Народният представител припомни, че преди срещата между българския и чешкия премиер на 22 януари, медии пряко свързани с Бабиш в Чехия и български медии, свързани с правителството, пишат, че ще има среща между Бабиш и Борисов, за да се финализира сделката по продажбата на ЧЕЗ.  Кутев бе категоричен,че ако държавата работеше, Бойко Борисов отдавна нямаше да е министър-председател. ", "date": "2018.03.10", "title": "Антон Кутев: ЕРП-тата трябва да бъдат контролирани от държавата"}
{"url": "http://www.cross.bg/slyzhitelite-protest-zatvorite-1569772.html", "text": "/КРОСС/ За втори национален протест в столицата се събраха надзирателите и служителите в \"Съдебна охрана\". Те настояват за  20% увеличение на заплатите и назначаване на още служители, подобряване на условията на труд и решаване на проблемите с натрупаните дни отпуск. Протестът е под надслов \"Европа и за нас\" и е под формата на митинг - шествие.Два лъча - от Съдебната палата и от Министерство на правосъдието  ще се слеят, за да продължат шествието до Министерство на финансите и до Министерски съвет.По-рано пред „Хоризонт\" Пламен Христов от синдикат \"Охрана\" обясни:„Ще ни водят гайдари в национални носии, защото трябва да се върнем към българщината, трябва да се върнем към нашето, националното, за да се разберем, а не само да летим в облаците и в европейските виждания и в европейските стандарти, защото долу - при нас, тези стандарти ние не ги усещаме\", обясни той.Над 20 автобуса и 100 коли с надзиратели пристигат в София за протестния митинг-шествие. Това пише в писмо до медиите от Синдиката на служителите в затворите.Повече от 70 души от Сливенския женски затвор са заявили участие в протеста, каза синдикалният лидер на служителите в затвора Цветан Михайлов.Предвижда се по време на митинг-шествието символично да бъдат оставени ключовете от затворите в България пред Министерския съвет/МС/ и Министерство на правосъдието, каза Михайлов.„Трябва да се търсят спешни решения, поне за удовлетворяване на исканията в техния минимум. Настояваме да се започне с изравняване на социалния  статус на служителите на този с останалите от сектор „Сигурност\"\", подчерта той и коментира.Пазарджик също се включва в националния протест на надзирателите и служителите на Дирекция \" Охрана\", каза младши инспектор Димчо Димов.„Заедно двата синдиката се обединяваме. Искаме изравняваме на статута със служителите на МВР. Искаме достойно заплащане на положения труд. От Пазарджик ще присъстваме около 40 човека\", каза Димов.Преговорите с министъра на правосъдието Цецка Цачева до момента са безрезултатни, като в края на февруари тя категорично обяви, че увеличение на заплатите с исканите 20 % тази година е невъзможно. По тази причина в открито писмо Синдикатът на служителите в затворите покани на днешния протест премиера Бойко Борисов и министъра на финансите Владислав Горанов с надеждата преговорите да продължат с тях.Надзирателите обявяват готовност протестите им да продължат до изпълнение на исканията им, а ако днес никой не им обърне внимание, следващия пик на недоволството ще бъде на 26-ти и 27-ми март, когато в България пристигат всички правосъдни министри от Европейския съюз.  ", "date": "2018.03.10", "title": "\"Европа и за нас\" - втори национален протест на надзирателите"}
{"url": "http://www.cross.bg/kvartala-zhitelite-zaradi-1569773.html", "text": "/КРОСС/ Жителите на столичния кв. „Витоша\" излязоха на протест, предизвикан от кошмарната инфраструктура.Прах, строителен шум, разбити или липсващи и тъмни улици и тротоари и непрестанни задръствания заради единствените два изхода от квартала - такова е всекидневието на жителите му.Живеещите в кв. „Витоша\" настояват за цялостен план за развитието на квартала. Те заплашват, че няма да плащат данъците си заради инфраструктурните проблеми на квартала, които само се задълбочават.В 12 ч. протестиращите блокираха бул. „Сименовоско шосе\".  ", "date": "2018.03.10", "title": "Жителите на столичния кв. „Витоша” излязоха на протест"}
{"url": "http://www.cross.bg/surbiya-bulgarkata-otkrit-1569775.html", "text": "/КРОСС/ 49-годишна българка с инициали И.Г. е задържана в сръбско село, където се е укривала в продължение на 4 години от Интерпол, предаде Бгнес. Българката, която е от София, е арестувана край град Кралево. При спецакцията в къщата е открит 51-годишен български гражданин, който е пребивавал незаконно в Сърбия.Българката има 8-годишна присъда, която е потвърдена от Върховния съд, за убийството на мъжа си на 24-ти февруари 2010 година в столицата. Тя е забила нож във врата на съпруга си. След издаването на окончателната й присъда И.Г. успява да избяга от България на 8-ми септември 2014 година. В момента тя се намира в ареста на затвора в град Ниш, където очаква решението си на сръбските власти за нейното екстрадиране.Срещу 51-годишния българин, който е открит без право на престой на територията на Сърбия, е съставен акт и в момента е на свобода. Той е прекарал няколко часа в предвартиления арест. ", "date": "2018.03.10", "title": "В Сърбия арестуваха софиянка, убила мъжа си"}
{"url": "http://www.cross.bg/sochi-koraba-zagina-1569774.html", "text": "/КРОСС/ Моряк загина при пожар на борда на кораба \"Героите на Севастопол\", който плава към Сочи.Инцидентът е станал в петък по обяд. Огънят е избухнал в кабината на загиналия, който не е бил на дежурство. Екипажът веднага е локализирал и потушил пожара, като не е допуснато разпространението му на кораба.Няма други пострадали. По случая е започнало разследване, за да бъдат установени причините за инцидента.  ", "date": "2018.03.10", "title": "Български моряк загина на кораб, плаващ към Сочи"}
{"url": "http://www.cross.bg/sredstva-godini-pravitelstvoto-1569776.html", "text": "/КРОСС/ Лидерът на левицата с шест предложения за предотвратяване на бъдещи наводнения„205 броя язовири на територията на цялата страна са с най-висока степен на неизправности, същевременно представляват опасност за населението.  Това е написала прокуратурата в доклад до правителството през 2017 г. Разполагам с него и мога да ви го предоставя\". Това каза председателят на НС на БСП Корнелия Нинова в родното си село Крушовица.  Тя добавя, че в него се констатира, че положението се е влошило и броят им се е увеличил спрямо проверката им от 2015г. Днес за пореден път правителството демонстрира на своето заседание безпомощност и хаос. Не знаят кой е виновен, не знаят откъде да започнат. Днес ще дадат 3 млн. лева на община Хайредин, защото тук е бедствено, утре - другаде. Това не е държавност, това не са институции. Четири години минаха от наводнението в Мизия. Пълно безхаберие. Не направиха нищо, освен глупост след глупост. Четири години им предлагаме решения - не, та не. Чуйте поне сега разумни предложения.1. ГЕРБ прехвърлиха отговорността от държавата на общините, но не им осигуриха средства за ремонти и поддръжка. Решение - спешна актуализация на общинските бюджети със средства за това, но не само там, където е бедствено, а на всички, превантивно. 2. Прехвърлиха и отговорността за почистване на коритата на реките. Решение - средства за това и драконовски мерки за контрол на кметовете дали са го направили.3. Преглед на всички язовири и водоеми, дадени на концесия на частни лица. Който не ги поддържа в техническа изправност, а само си гледа печалбата, веднага да му се прекрати концесията. 4. ГЕРБ приеха изменения в законите, с които създадоха съвет от девет министерства и сдружението на общините, които да управляват процесите. Вижда се години по-късно, че това води само до хаос и прехвърляне на отговорност от един на друг, дори днес премиерът не знае какво да прави-кметове ли, хидроинженери ли, министри ли да ангажира. Решението е - отмяна на този текст в закон и създаване на единен държавен орган, който да отговаря за това. 5. Разкриване на виновниците за случилите се дотук наводнения-съдебен процес и отговорност. 6. Спрете да се оправдавате с дъжда, обществените поръчки и всичко останало. Трябва здрава ръка и държавност. ", "date": "2018.03.10", "title": "Корнелия Нинова: За пореден път правителството демонстрира безпомощност и хаос"}
{"url": "http://www.cross.bg/siriza-partiya-demokratziya-1569778.html", "text": "/КРОСС/ Опозиционната партия „Нова демокрация\" води с 10% управляващата гръцка партия СИРИЗА по данните на социологическо проучване на компанията „Рас\", представено от гръцкия вестник Protothema. Консервативната „Нова демокрация\" има подкрепа от 29,4% от респондентите срещу 19,2%, които биха подкрепили СИРИЗА.Наскоро създаденото „Движение за промяна\" (коалиция от ляво-центристки партии) става трета с 10,2% от гласовете, следвано от крайнодясната „Златна зора\" със 7,2%, Комунистическата партия с 6,3% и „Независими Гърция\" (младшият коалиционен партньор на настоящето правителство) с 2,5%.На въпрос за популярността на водещите политици в Гърция Кирякос Мицотакис от „Нова демокрация\" има 41,4% положителни гласове в сравнение с 47,2 негативни. Министър-председателят от СИРИЗА Алексис Ципрас има 67,3% негативно мнение и едва 24,7% позитивно. ", "date": "2018.03.10", "title": "Доверието в СИРИЗА се срина, гръцката опозиция я задмина"}
{"url": "http://www.cross.bg/bulgarskata-hrana-bulgarski-1569755.html", "text": "/КРОСС/ Празник на българската храна организира за първи път Националното изложение на художествените занаяти и изкуствата в троянското село Орешак днес и утре. Съорганизатор е Фондация \"Култура на виното\".Гостите на празника ще могат да опитат традиционни български продукти, както и такива, които се произвеждат в Троянския край, съобщи директорът на изложението Иван Чакъров, цитиран от БНР.„Идеята ни е да разширим представите за традиционните български продукти и ястия, да подчертаем значението на гастрономията и да повишим хранителната култура, както и възможността за развитието на свързаните с това занаяти и професии\", обясни той.По време на двудневния празник е предвидена демонстрация по транжиране на месо, както и конференция за предизвикателството и възможностите на българската храна.„Ще се разгледа и темата за потребителското доверие, което е в основата на формиране на интерес към българската храна\", уточни Чакъров.  ", "date": "2018.03.10", "title": "Празник на българската храна в село Орешак"}
{"url": "http://www.cross.bg/evgeni-krysev-ylitzite-1569756.html", "text": "/КРОСС/ Ремонтните работи по улиците на София вече започнаха. Това заяви в студиото на „По света и у нас\" зам.-кметът на София Евгени Крусев. Той коментира подробностите около идеята за нощен градски транспорт в столицата, както и подготовката за вечното дерби.Установени са неравности по основните улици, които не са ремонтирани отдавна, допълни той.\"Днес и утре очакваме трафикът да е малък и сме направили максимална мобилизация, така че в кратки срокове да въведем улиците в нормално състояние. Ще се ремонтират и кварталните улици, допълни той. Няма как да се елиминира кърпенето на улиците, но акцентът са основните ремонти, заяви Евгени Крусев.Услугата на нощния градски транспорт може да търпи развитие, заяви Евгени Крусев. Според него европейската практика показва, че дневният и нощният градски транспорт са различни, заради което и ще се заплаща за него с различни билети.\"Ще има кондуктори във всеки един автобус, поне в началото, които ще продават билети\", посочи Евгени Крусев.  ", "date": "2018.03.10", "title": "Евгени Крусев: Ремонтните работи по улиците на София вече започнаха"}
{"url": "http://www.cross.bg/bulgariya-inerkom-dryzhestvo-1569757.html", "text": "/КРОСС/ Ние започнахме работа по тази сделка преди година с ясното съзнание, че тя е само бизнес. Трябва да призная, че всичко, което се случва след като ни обявиха за купувач, крайно ни учуди. Имам предвид политическата атака, която ескалира в последните дни. Ние винаги сме гледали на тази сделка само от търговска и бизнес гледна точка. Ако трябва да сме по-конкретни - това е абсолютно класическа и нормална сделка по международните стандарти. За България такъв тип сделки, в такъв размер и от такова естество наистина се случват много рядко, веднъж на няколко години, което я прави интересна, но в европейски и глобален мащаб това е конвенционална и не толкова голяма сделка. В такъв тип сделки се иска, на първо място, постоянство. Ти постоянно да гониш тази сделка, защото това е много трудно - с много завои, много кандидати, много тежки преговори. Събрахме изключително силен екип, защото \"Инерком\" е сравнително млада, агресивна и иновативна компания в областта на чистата енергия и трябваше много сериозно да подходи, за да спечели сред тежката конкуренция. И това се случи, бяха множество рундове, множество оферти, дълги преговори - както по отношение на договора и условията по него, по отношение на цента, така и по отношение кой е купувача. За ЧЕЗ бяха важни три неща:- на първо място - на каква цена ще продаде активите си;-  на второ място - на кого ще ги продаде. Те са най-голямата компания в Чехия, търгувана на борсата и със 70 процента държавно участие. Те не могат да си позволят да продадат на който и да е. Те направиха много дълги и сериозни проверки на кандидатите. Мислите ли, че щяхме да успеем, ако не бяхме издържали този тест?- на трето място - За ЧЕЗ има редица стратегически съображения, които очевидно бяха важни за сделката, а ние като опитен екип си написахме домашното. Убедихме ги, че сме партньор, с който могат да работят, убедихме ги, че имаме финансиране, което ще помогне за затварянето на сделката, дадохме цена, която беше приемлива както за тях, така и за нас. Преговорите се водиха в Прага по чешкото право и продължиха повече от година и накрая успяхме. Договорът е подписан по английското право.Напълно основателно е всеки да си задава този въпрос. Той е разумен. ЧЕЗ не е случаен актив, това е голяма компания, която се докосва до всекидневния бит на доста българи. Първата част от отговора ми е свързана с корекция на информацията, която се публикува в медиите. Повечето акционерни дружества в България се регистрират с капитал от 50 хил. лева. Това е изискването по Търговския закон. Това не означава, че ние с 50 хил. лева купуваме този бизнес. Освен това ЧЕЗ не струва 2,2 млрд., колкото са приходите на всички дружества, а цената очевидно е много по-ниска. Истината е по средата. \"Инерком\" не е малка компания за България. Говорим за дружества, които имат активи за 100 млн. лева. За нашата страна това е съвсем прилична по големина компания. Да. Активите от дружествата от групата на \"Инерком\" са за около сто милиона лева. Годишният оборот е около 50 млн. лева и по предварителни данни за отчета за 2017 г. печалбата ще бъде около 10 млн. лева. Тоест, не говорим за незначителна компания. Да, на фона на ЧЕЗ сме доста по-малки, но за българските стандарти сме доста сериозна компания. Която си плаща данъците редовно, не е в просрочие и т.н. Ние сме изключително чиста компания, която се занимава с чиста енергия. Ние имаме чист и ясен бизнес, който е много лесно проследим. \"Инерком\" е група от дружества, които произвеждат слънчева енергия, реализират проекти за повишаване на енергийната ефективност, извършват строителство, вкл. и на енергийна инфраструктура. Това са основните дейности. Във всяка от последните пет години приходите на групата се увеличава с 50 процента. За последните пет години увеличението е с над 300 процента. Това е иновативна и много динамична компания. Целта ни е да има голямо развитие. Примерно, бизнесът на ЧЕЗ е огромен, но той трудно би могъл да расте поради самата си големина. Ако погледнете, години наред приходите му са горе-долу едни и същи, печалбата също. Това са съвсем различни по динамика бизнеси. Бизнесът на \"Инерком\" расте бурно и ако беше продължавал така, след десет години ще сме големи колкото ЧЕЗ и тогава няма да ги има тези въпроси. Просто ние си поставихме за цел да съкратим това време и да направим огромно за нас придобиване.И тук стигаме до въпроса за парите, който е напълно основателен. Такъв тип сделки са масови. Голяма част от стратегическите компании в сектора правят придобиване точно по този начин. Те слагат част от цената по сделката от собствения си капитал, останалата част финансират от банки. За банките това е кръвта на бизнеса им - проектни финансирания и финансирания на различни придобивания в размер на трилиони долари за година. За всяка една сделка съотношението между собствен капитал и банково финансиране е различно. От години работим с банки, които ни познават и смятат, че сме едни от най-добрите им клиенти. Говоря за най-големите банки в България. Отделно, по време на този дълъг процес на придобиване, ние водим разговори с множество международни банки. И тук идва най-тънкият момент - да се договорим за правилните условия, за правилната цена на това банково финансиране, колко точно ще даде \"Инерком\", колко ще дадат банките, за да можем да затворим сделката. В момента сме доста напреднали в разговорите с няколко банки, но към този момент не искаме да споделяме подробности по две причини:- първо, защото имаме изключително тежко споразумение за конфиденциалност с ЧЕЗ, което буквално не ни позволява да даваме почти никаква информация, която е свъразана с преговорите и процесът, който тече  в момента. Да. Ако коментираме нещо, което попада в клаузите на договора, ЧЕЗ може да ни съди с основание и да вземе голяма сума пари от нас. Изтичането на каквато и да е информация, от тяхна гледна точка, може да се тълкува като риск да се развали сделката. Дори и да не се развали сделката, те могат да претърпят вреди. Те са публично дружество. За тях е абсолютно немислимо да изтича информация от наша страна. Но да продължа мисълта си за финансирането на сделката: на второ място, трябва да разберете как разсъждават банките. Когато те видят такава сделка казват: \"Супер, ние много искаме да участваме в тази сделка, защото ЧЕЗ е едно от най-хубавите дружества в България, регулиран бизнес, добри печалби, \"Инерком\" е ясно дружество, което се занимава с ясен бизнес и не е обвързано политически\".За международните банки e много важно когато правят т. нар. KYC (know your client) - проучването на клиента, с когото работят, веднага да разберат дали той е PEP - политически обвързана личност. Ако това е така, за тези банки веднага светва голяма червена лампа и им показва, че това е сделка, в която едва ли могат да участват, защото има риск от политически и медиен натиск, които да накърнят репутацията им. Всички глобални и международни банки се пазят да се намесват в сделки, които имат политически привкус.Само ще ви кажа, че в последната седмица нашият екип се е занимавал само с това да успокоява международните банки и да ги уверява, че политическото напрежение, което възникна не е по отношение на същината на бизнеса на \"Инерком\" и самата сделка, а е на съвсем друга плоскост, която ни използва само като повод. Това са двете ни основни съображения, които ни карат да сме много предпазливи в даването на информация.От една страна, не можем да разкриваме информация, свързана с подписания договор с ЧЕЗ, а, от друга страна, ние много внимаваме каква информация изтича по отношение на преговорите ни с банките, които ще финансират сделката, защото това може да ни попречи на договарянето.Пак повтарям, че това е класическа търговска сделка. Конфиденциалността е най-важна в подобни сделки, защото позволява нещата да се случват бързо и с най-малки сътресения. Представете си, че някой излиза и казва - \"еди коя си банка каза, че ще финансира сделката, но ще иска лихва, примерно 20 процента\". На следващия ден друг излиза и казва - \"ние чухме, че не е тази банка, друга банка е, която иска да се заложат активите на това дружество\".Тук искам да кажа ясно:  по закон в България активите на ЧЕЗ не могат да бъдат залагани.Дори и ние да искаме - не могат да бъдат залагани. Но излиза някой и казва - \"ще бъдат заложени всички активи и българите ще останат без ток\". Абсурд! Нали разбирате за какви сътресения става въпрос и какво ни струва това на нас, като професионален екип, който води преговори за затварянето на сделката.Вместо да се фокусираме върху това и да работим за приключването й, трябва да потушаваме пожари, които не сме запалили, и към които нямаме никакво отношение. Само да кажа, че договорите за подобно финансиране са от 200 страници, а всяка една дума в тези 200 страници е премерена, обмислена. Това е огромно количество работа от огромен професионален екип, както от наша, така и от другата страна. Ние искаме да затворим сделката и да управляваме това дружество по добър начин, надграждайки постигнатото дотук. Първо, не мога да коментирам конкретните цифри, но наистина става дума за сериозно банково финансиране за българските мащаби. Дружествата на \"Инерком\" имат ясен бизнес с ясни парични потоци, които между другото не са малки. Дружествата, които придобиваме от ЧЕЗ са дружества, които имат огромни парични потоци.За миналата година, това е публична информация, двете публични дружества ЧЕЗ - разпределение и ЧЕЗ - Електро имат 67 млн. лева чиста печалба. Нали разбирате, че такъв тип парични потоци могат да обслужват доста сериозен дълг.За да успокоя всички потребители ще кажа, че този дълг няма да е на ниво - дружествата на ЧЕЗ, тъй като няма как дружествата да финансират собственото си финансиране. По закон това е забранено и практически е невъзможно. Този дълг ще бъде на ниво \"Инерком\", гарантиран частично от \"Инерком\" и частично от акциите на \"Инерком\" в ЧЕЗ. Съответно паричните потоци към двете групи - \"Инерком България\" и \"Инерком\" ще обслужват този дълг. Според сметките, които сме направили няма никакъв проблем да се обслужва този дълг.Тези изчисления са представени на ЧЕЗ като продавач и на банките, които биха ни финансирали и те смятат, че това е изключително разумно и съвсем спокойно може да се случи. Това е класическа сделка и обслужването на това финансиране се случва по този обичаен начин. Ние не можем да вдигаме цената на електрическата енергия по следните причини:Цената на ел. енергията се определя от КЕВР, който е независим държавен орган.Този дълг не е на ниво разпределително или електроснабдително дружество, т.е. разходите за придобиването на компаниите не влияят върху и не са разходоопределящите елементи, на базата, на които се определя цената на ел. енергията и мрежовите услуги. Ние не вдигаме цената. Тя се определя от енергийния регуратор, който по закон е независим орган. От 20 г. насам единственият начин КЕВР да одобри повишаването на цената е по-един много прост механизъм: дружествата ЧЕЗ, Еерго про и ЕВН правят постоянни инвестиции в подобряването на инфраструктурата, в мрежите, в качеството на тока, монтиране на нови електромери и т.н. Всички тези инвестиции се преглеждат внимателно от регулатора и той казва: \"Вие тази година сте направили 50 или 100 милиона инвестиции и съответно това може да повлияе върху потенциално вдигане на цената\". Цената е разходоопределяща. Прогнозният размер на инвестициите, които се правят за подобряване на услугата и инфраструктурата за следващият регулаторен или ценови период, които предвиждаш да направиш, са включени в цената, която КЕВР ще определи за мрежовите услуги, които предоставя разпределителното предприятие. Разбира се, във формулата има и други ценообразуващи елементи, но това е принципът. Това е публичен договор по учебник. Примерно по Адам Смит. Едната страна казва: \"Ние инвестираме пари, за да могат всички българи да имат качествена доставка\", съответно регулаторът, който следи да няма злоупотреби, казва: \"Да, вие наистина сте направили тези инвестиции и това би могло да бъде индексирано в цената всяка една година\". Това е моделът от 20 г. и така ще бъде и за в бъдеще. Ако погледнем с колко са се вдигали цените в последните 20 г., можем да видим с колко ще се вдигат в следващите двадесет. Трендът е подобен. Тъй като цената на тока е една от най-чувствителните теми в България, тя не се е вдигала много. Цената е такава, каквото е състоянието на нашата икономика. Нормално опасение, но отговорът е прозаичен. В дружествата на \"ЧЕЗ България\" работят около 3 600 човека доказани професионалисти, които са българи и които ще останат и след приключването на сделката. И сега мениджърският екип, който управлява всяко едно дружествата, е съставен в голямата си част от български специалисти. Нашето желание е всички те да останат да работят в дружествата. Представителите на \"Инерком\" ще изпълняват само надзорни функции, но като цяло процесът по управление на тези дружества ден след ден, година след година, начинът, по който се правят инвестиции, по който се управлява, ще остане по същество същият. Ще заложим на приемственост и експертност.Електроразпределението и електроснабдяването са едни от най-регулираните бизнеси в България и подлежат на контрол, по отношение на сигурността на доставките от Комисията за енергийно и водно регулиране (КЕВР).В такава среда компаниите работят в строго определена рамка и при спазване на строги изисквания, които гарантират на първо място интересите на потребителите.Самата промяна на собствеността няма да бъде усетена по никакъв начин от клиентите.Оттам нататък усилията ни ще бъдат насочени към устойчиво развитие на мрежата и повишаване на качеството на услугите.  Ангажирани сме да работим прозрачно, изцяло в интерес на българските потребители, при спазване на законодателството и регулаторните изисквания.При нарушение качеството на услугите и доставките Регулаторът може да реагира светкавично и да вземе мерки, за да се гарантира услугата. Много ясно искам да кажа, че няма как сумите, които са предназначени за инвестиции в разпределителното предприятие да бъдат използвани от \"Инерком\", за да обслужва кредита си. Това не може да се случи заради регулациите, разписани в Закона за енергетиката - няма как собственика на Лицензианта да се разпорежда с пари, които са предвидени за инвестиции в разпределителна мрежа, например. Разпределителното предприятие е акционерно дружество с двустепенна система, предвиден е специфичен контрол и субординация между Управителният и Надзорният съвет, създаден по силата на Закона за енергетиката.За да се гарантира независимостта на разпределителното дружество от собственика има изрични тесктове в закона, които задължават членовете на УС да са независими от дружествата във вертикално-интегрираното предприятие. Т.е. независими от собственика. Надзорният съвет има функции, които са свързани само със стратегията за развитието на дружествата, но собственика НЯМА право да дава нареждания по отношение на текущата дейност на разпределителното дружество и да взема решения относно дейностите по изграждане, разширяване и реконструкция на мрежата когато тези дейности са в рамките на одобрения бизнес план.Собственикът може, чрез участието си в надзорния съвет, единствено да прилага подходящи механизми, които да гарантират защитата на неговите икономически интереси по отношение на възвращаемостта върху активите, както и да одобрява бизнесплана и да поставя ограничения върху равнището на неговата задлъжнялост.Но собственика няма право да ползва средства за текущата си дейност, които са предвидени в рамките на одобрения бизнес-план.Строго регулираната дейност на КЕВР позволява постоянен контрол. Това беше ясно казано и от Председателя на КЕВР доц. Иван Иванов. И на пресконференцията, която даде и на публичното изслушване, което имахме в Парламента. Има достатъчно много рамки и рестрикции, както за извършването на дейността, така и за неизвършването й. Всяко неизпълнение на регулирана дейност e нарушаване на лицензията и би довело до мигновени действия от страна на КЕВР. Да се върна на въпроса Ви дали ще вдигнем цените. Вижте в каква ситуация се намираме. Има две неща, които се регулират - едното е цената, другото са инвестициите, които се правят. В момента всички електроразпределителни дружества в България водят разговори с КЕВР за новия тригодишен регулаторен период, който ще започне от първи юли.Когато ние затворим сделката, ние ще наследим тези цени за следващите три години. Ние не можем да ги предоговаряме.През следващите три години ние ще влезем на цени, които са предложени от ЧЕЗ, който е все още собственик на Дружествата и които са одобрени от регулатора. Ние все още не сме собственик и нямаме отношение към сегашните преговори. Ценовото заявление, което  се подава до 30 март всяка година, по реда на наредбата за регулиране на цените, поставя началото на една подробно описана административна процедура, която се води от КЕВР за определяне на цените на мрежови услуги и енергия, които се одобряват считано от първи юли, когато започва всеки нов ценови период. Тази година започва и нов регулаторен период, който е тригодишен. За него ЧЕЗ вече са дали своите предвиждания за необходимите разходи за инвестиционната програма, одобрения бизнес-план и необходимите суми, които ще им трябват, за да могат да направят тези разходи. Ние ще влезем в разпределителното предприятие при вече одобрени цени, които не сме договаряли и то за три години напред. Въпреки това сме спокойни, защото знаем, че ЧЕЗ управлява бизнеса си по нормален начин и те напълно професионално подхождат при изготвянето на ценовите заявления, по отношение на цени и инвестиции. Арбитражното дело не е предмет на нашия договор с ЧЕЗ. Делото се води между две страни българската държава и чешкото дружество.  Ние нямаме нищо общо с това дело. Предмет на сделката е придобиването на седем български дружества. Няма как българско дружество да води инвестиционен спор по правилата на международният арбитраж срещу държавата, в която е регистрирано. Нашата сделка е с предмет придобиването на акции в седем български дружества, регистрирани в България. Две неща са важни: едното е, че българско дружество не може да съди собствената си държава в международен арбитраж въобще, и другото е, че делото се води между чешката компания и българската държава. Ние не можем да коментираме по никакъв повод къде ще влезе цената и кой би спечелил. Няма отношение, ние купуваме седем български дружества, които няма как по закон да водят спор по правилата на международния търговски абритраж срещу държавата, в която са регистрирани. Не виждам защо се застрашава националната сигурност, при положение, че единствените ни намерения са да продължим да управляваме по максимално добър начин тези дружества. Обществено известно е вече от представителите на службите, които бяха изслушани в парламента, че разпределителното дружество не е част от обектите, които са с гриф \"Национална сигурност\", не са обекти, които са под контрола на службите.Ние разбираме важността на дружеството, както за потребителите, така и за електроенергийната система на България. Наясно сме с обема на електроразпределителното дружество, което придобиваме, то е най-голямото в България с площ около 40 хил. кв. км, с общ брой потребители около 3 милиона. Наясно сме с важността на дружеството за електроенергийната система, за сигурността на доставките и подхождаме абсолютно професионално и отговорно към този бизнес. В публичното изслушване те казаха, че дружеството не е част от обектите, посочени в наредбата, която регулира дейността им. Представителите на службите казаха, че това не е поднадзорно дружество, но въпреки това, те са го наблюдавали. Казаха, че няма проблем с нас, цитираха откога са наблюдавали дейността ни. Второто нещо е, че така, както ние четем събитията - 2004 г. са приватизирани 67 процента, 2011 г. са продадени останалите дялове на държавата - явно държавата сама е решила, че тези дружества не следва да бъдат контролирани от нея. Сериозен екип. Още в самото начало оценихме сложността на преговорите и колко е важно да подходиш сериозно, с подготвен екип пред продавача. Такива сделки в България не се случват всеки ден. Тъй като документите, с които работихме, бяха основно по английското право - договорът, по който ние трябваше да преговаряме, беше по английското право, ние направихме проучване и избрахме най-добрата кантора за водене на преговори по английското законодателство и за сключване на договор за придобиване по английското право. Това е международна адвокатска кантора - \"Алън и Овъри\", тя е най-голямата в света по данни на \"Томсън Ройтерс\" за 2016 г., с около 1600 транзакции на обща стойност около 1,3 трилиона долара.Имахме прекрасен екип, който беше постоянно с нас на всички преговори. Те бяха много продължителни, понякога продължаваха по пет-шест дни без прекъсване, от рано сутрин до късно вечер. Те защитаваха всяко едно изречение, всяка една дума да бъде написана по начин, който защитава интересите ни. Понякога един текст беше дискутиран в продължение на седмица, за да се постигнат най-добрите условия с този договор, да бъдат защитени по най-добрия начин интересите ни, по най-високите стандарти, които една такава кантора би могла да предостави.От българска страна, трябваше да направим много внимателен дю дилиджънс, който продължи на няколко етапа, като продължава и сега. В момента правим допълнителен дю дилиджънс за банковото финансиране.От българска страна, наехме адвокатската кантора \"Спасов и Братанов\". Те имат репутация на една от водещите правни кантори на пазара с богат опит в сферата на корпоративното право, сливанията и придобиванията. Клиентите на съдружието са водещи международни и български компании, банки, небанкови компании, многостранни компании, фондове за частни капиталови инвестиции и партньорства. Те са предпочитан партньор от банките, които финансират проекти в България за изготвяне на правни анализи и консултации. \"Делойт България\" ни направиха финансов и данъчен дю дилиджънс, за да можем да се запознаем внимателно с дружеството ЧЕЗ по отношение на финансовото им представяне и дали има някакви данъчни импликации по отношение на сделката. Тъй като, погледнете го от гледна точка на купувача, на \"Инерком\" - за да влезеш в една такава огромна сделка, ти трябва да си премерил всичко до последния детайл. Ние мерихме три пъти преди да срежем, защото този ангажимент - да извадиш тези пари и да ги сложиш на масата, за да направиш тази сделка и след това да управляваш този бизнес е ангажимент с огромна отговорност. Трябва да знаеш какво точно купуваш. И затова имахме най-добрите консултанти. За финансов консултант наехме \"Мейн Кепитъл\" - Веселин Захариев е партньор в \"Мейн Кепитъл\", той може да каже повече. \"Мейн Кепитъл\" е инвестиционен бутик, който консултира компании по отношение на сливания и придобивания, капиталови пазари, сравнително големи сделки. Повечето ни клиенти са международни корпорации или големи глобални фондове и банки. Такъв тип сделки са точно нещата, които ние правим: воденето на преговори за такива сделки с участието на много конкуренти, след това по отношение на разговорите с банките, което си е втори рунд преговори, за да може да се затвори това голямо финансиране и тази сделка.Единственото което можем да кажем: ако проследите развитието от 22 февруари до момента, това развитие изцяло говори, че зад нас няма политически гръб и не сме свързани политически с никой. Това, което мога да кажа, е, че ако ние имахме някакъв политически гръб, най-вероятно щеше да ни се постели червен килим и ние просто да минем и да срежем лентата. Така си мислим. Тъй като става дума за една чисто търговска сделка, ние гоним ден по ден затварянето й, финансирането и т.н., което никак не е лесно и е много тежък и изтощителен процес. Това, което мога да кажа, е, че тактически по време на тези дълги преговори - една година, когато имахме конкуренти, които в някои отношения бяха доста сериозни, ние умишлено се възползвахме от това, че \"Инерком\" не е много популярно дружество и компания, за да можем постоянно да бъдем подценявани от нашите конкуренти. Защото, повярвайте ми, тази игра може да бъде понякога много мръсна и ние не искахме да привличаме погледите на конкурентите. Така че, ако сте наблюдавали процеса, \"Инерком\" винаги оставаше на втори план, което за нас беше добре и накрая излязохме напред,  на последната права. Така че чисто тактически се получи доста добре. Освен това, поне по наше усещане, имаше някаква реклама за някои кандидати, имаше статии, които така изглеждаха, като написани по поръчка за някои от конкурентите ни, но ние се придържахме към правилото да бъдем лоялни към партньора, с който преговаряме, и да спазим всички изисквания на договорите, които сме подписали за конфиденциалност. Според тях нямахме право в процедурата да обявяваме участието си и по никакъв начин да коментираме части от процедурата и преговорния процес. В момента не можем да го коментираме. Това, което излезе като информация с прессъобщението, това е информацията, която знаем. Аз съм партньор в \"Мейн Кепитъл\", ние сме финансов консултант по подобен тип сделки в България и в чужбина. Преди \"Мейн Кепитъл\" бях един от основателите на \"Кей Би Си Секюрити\" за България.\"Кей Би Си\" е белгийското банково-застрахователно дружество, което притежава в България ДЗИ и в момента ОББ и Си Банк. Те във всяка страна имат модел банка - застраховател - инвестиционна банка. Аз и моят партньор бяхме водещите за България за \"Кей Би Си Секюрити\". През 2013 г., когато \"Кей Би Си\" трябваше да изплаща държавна помощ от Белгия, мислеха различни варианти за намаляване на разходи и ние тогава започнахме да водим преговори, изкупихме компанията от тях и направихме \"Мейн Кепитъл\". Така че аз съм професинален инвестиционен банкер от много години, работил съм по множество сделки във и извън България, някои от които доста по-големи от тази, за която в момента говорим. \"Мейн Кепитъл\" е една от водещите в България. За \"Томсън Ройтерс\" за 2013 - 2015 г. ние сме номер едно по сделки на капиталовия пазар в частта акции. И смея да кажа, че сме едни от най-добрите, които имат присъствие в България. Цялото ми професионално развитие е в сферата на енергетиката. От 2002 г., веднага, след като завърших право и приключих стажа си, започнах работа като юрисконсулт в \"Електроразпределение-Плевен\". В началото на 2005 г., след приватизацията, дружеството стана собственост на ЧЕЗ и едно от пакета от три дружества, които ЧЕЗ придоби. След това в кариерното ми развитие последователно съм заемала различни ръководни позиции в различни дружества на ЧЕЗ, но винаги съм била и на ръководна позиция в \"ЧЕЗ Разпределение\" - началник на правен отдел, главен юрисконсулт, различни наименования, но ръководни позиции, като съм била и член на Управителния съвет, финално бях секретар на Управителния съвет и главен юрисконсулт на изпълнителния директор на \"ЧЕЗ Разпределение\". Да. До Септември 2011 бях в ЧЕЗ, след това се вписах като адвокат и кариерата ми до настоящия момент е свързана със защита на интересите основно на производители на енергия от ВЕИ. От 8 февруари 2018 г. съм председател на Съвета на директорите на \"Инерком България\". Чисто стратегически за България, това да имаш български собственик, е най-лесно за контрол. Няма офшорни компании, няма изтичане на пари извън България, всички тези пари остават в България, инвестират се в България, плащат се данъци и дивиденти в България. Тоест, от тази гледна точка, това е един много прозрачен купувач за България и за такъв тип дружество. Това по-скоро го оценявам само като полза и предимство, отколкото недостатък. Това е доста похвално - да има българска компания, която да има куража да предприеме такава стъпка. Ами не, не сме свързани. И на това си обясняваме доста сериозния политически натиск през последните две седмици, когато стана ясно, че реално придобиваме. От една страна, изглежда направо невероятно, но е факт, става дума за едно младо, амбициозно дружество, което, не забравяйте този факт, не е малко за размерите на България... Дружество, което има над десетгодишен опит в енергетиката. Има приемственост, има развитие. ", "date": "2018.03.10", "title": "\"Инерком\": Не можем да вдигаме цената на тока, осигурили сме финансиране за сделката"}
{"url": "http://www.cross.bg/bulgariya-podpiskata-strana-1569758.html", "text": "/КРОСС/ В цялата страна БСП започна подписката за разваляне сделката за ЧЕЗ България. Днес и през следващите дни народните представители от БСП за България ще участват в националната кампания в избирателните си региони.В инициативата се включват и членовете на Националния съвет на БСП.Всеки, който желае да подкрепи инициативата, може да намери информация в областните и общински съвети на партията. ", "date": "2018.03.10", "title": "БСП стартира подписката срещу сделката с ЧЕЗ в цялата страна"}
{"url": "http://www.cross.bg/skripal-spetzialisti-vzemat-1569763.html", "text": "/КРОСС/ Британският министър на вътрешните работи Амбър Ръд свика за днес заседание на специалния отдел за справяне с кризисни ситуации \"Кобра\" във връзка с продължаващото разследване на опита за предумишлено убийство на бившия руския шпионин Сергей Скрипал и дъщеря му Юлия. Те продължават да са в критично състояние в болницата след нападението с нервнопаралитичен газ, предава БНР.Вчера в Солзбъри бяха разположени 180 души военен персонал в помощ на разследването. Специалисти в бели предпазни облекла преместиха внимателно предмети от мястото на инцидента. Полицейската кола, с която първо беше оказана помощ на пострадалите и оттогава остана паркирана пред болницата, също беше увита в специален материал и извозена за допълнителни изследвания. Подобни мерки се вземат и с линейките, участвали в операцията.СнимкаОсобено внимание е отделено на гробовете на съпругата и сина на Скрипал, починали съответно през 2012 и 2017 година. Експерти по химическо и биологично оръжие монтираха върху тях надуваеми палатки. Няма сведения за заплаха на общественото здраве, но от полицията заявиха, че са длъжни да вземат всички предохранителни мерки.Днес британските вестници цитират говорител по руската държавна телевизия да предупреждава предателите и критиците на Кремъл да не се установяват в Англия поради увеличаващия се риск от смърт при загадъчни обстоятелства. ", "date": "2018.03.10", "title": "Специалисти по химически и биологични оръжия проучват гробовете на съпругата и сина на Скрипал"}
{"url": "http://www.cross.bg/prodykti-stroitelstvoto-ypotreba-1569762.html", "text": "/КРОСС/ Министерството на регионалното развитие и благоустройството предоставя по електронен път информация за изискванията за употреба на продуктите в строителството. Звено за контакт към ведомството консултира предприемачите в бранша за техническите спецификации, съобразно които трябва да се оценяват строителните продукти в съответствие с европейските изисквания и националните изисквания за тяхната употреба.Освен строителните фирми от информацията могат да се възползват и проектанти, производители на строителни материали, дистрибутори на продукти за строителството. Информацията, която се предоставя, е напълно безплатна и може да бъде намерена на електронния адрес на Звеното за контакт относно продукти в строителството: http://cpcp.mrrb.government.bg/cms/home.html.Целта е да се информират всички участници в строителния процес, както и да се опростят и намалят административните тежести, особено за малките и средни предприятия.Информацията за изискваните от националното и европейско законодателство експлоатационни показатели на строителните продукти в зависимост от тяхната употреба дава възможност за правилния подбор на продуктите в строителството, както и за законосъобразното им пускане на пазара.Електронната услуга на МРРБ е от полза и за чуждестранните производители на материали за строителството, имащи интерес към българския пазар. На разположение на предприемачите е Ръководство за строителните продукти, с което се представят синтезирано новите правила за пускане на строителни продукти на пазара у нас. В него се дава информация на производителите за задълженията, които имат, и основанията, поради които трябва да изберат нотифициран орган за оценяване на произвеждания от тях продукт. Проектантите и строителите пък се информират за най-подходящия продукт, който им е необходим за изпълнението на строителния обект.За миналата година получените запитвания по електронен път са 35 на брой. ", "date": "2018.03.10", "title": "Звено в МРРБ консултира строителите за изискванията към продуктите"}
{"url": "http://www.cross.bg/varna-bulgariya-podpisi-1569761.html", "text": "/КРОСС/ Във Варна започна събирането на подписи за спиране на сделката с ЧЕЗ. Стартът на подписката беше даден след срещата-разговор с проф. Андрей Пантев под надслов \"140 години след Освобождението на България, свободни ли сме?\". \"Въпреки, че Варна не е част от мрежата на ЧЕЗ, със своите подписи варненци изразяват категоричното си несъгласие енергийната и национална сигурност на близо 3 милиона техни съграждани да бъде изложена на риск.\" Това каза народният представител от ПГ на „БСП за България\" Иван Иванов.Той допълни, че БСП многократно е заявявала, че ако се стигне до продажба на ЧЕЗ, държавата трябва да участва на пазарен принцип и да изкупи компанията.  ", "date": "2018.03.10", "title": "Подписката за спиране на сделката с ЧЕЗ стартира във Варна"}
{"url": "http://www.cross.bg/bulgariya-plovdiv-starta-1569764.html", "text": "/КРОСС/ „Политиката на БСП за борба с монополите е ясна и последователна, тя има отражение и в предложенията ни в парламентарна  зала. Тяхното неглижиране от страна на управляващите е и поредното доказателство за това, че  не работят в интерес на хората\". Това казаха при старта на подписката народните представители от ПГ на „БСП за България\" Теодора Халачева и Георги Търновалийски.„Единствената политическа сила, която можа да спре управляващите, е БСП. Само ние можем да предложим алтернатива, защото сме партия с кауза, партия с идеи, партия, която усеща пулса на хората\". Това каза председателят на ГС на БСП Пловдив Красимир Трифонов при старта на  националната инициатива за отмяна на сделката за ЧЕЗ България.„Сделката за продажба на ЧЕЗ е грабителска и антибългарска. Това е ограбване на страната и отговорността е изцяло на ГЕРБ и коалиционните им партньори от Обединени патриоти\", категорична бе Добромира Тошева, председател на БСП в район Тракия.Повече от 100 подписа бяха събрани само за час в новооткрития  партиен клуб на районната организация  на БСП - Тракия. „През следващите дни подписката ще се разпространява в клубовете на БСП в районите на Пловдив и общините\", обяви  Георги Гергов. „Днес даваме старта на кампанията, защото ние сме на страната на хората. Те имат усет, инстинкт за съхранение на България. Срещу народа не трябва и не се върви\", добави той. ", "date": "2018.03.10", "title": "Старт на националната инициатива за отмяна на сделката за ЧЕЗ бе даден и в Пловдив"}
{"url": "http://www.cross.bg/slovakiya-hora-ybiiistvoto-1569765.html", "text": "/КРОСС/ Протестите в Словакия след убийството на журналиста Ян Куцияк едва ли ще доведат до падането на кабинета на Роберт Фицо. Това заяви в интервю за предаването „Събота 150\" словашкия журналист Петер Хабара от изданието \"Актуалити\", за което работеше и убития разследващ журналист Ян Куцияк.\"Може би той ще смени някои хора в правителството, включително вътрешния министър, за когото се говори, че ще подаде оставка в понеделник. Твърде е възможно да се случи. Няма разделение сред хората по въпроса, даже има голямо единодушие. Защото корупцията е проблем в Словакия откакто се помним. Гневът сред хората е голям и затова те протестират\", смята още той.Хабара описа дали и как точно премиерът и хора от обкръжението му се свързват с корупция и мафията според Куциак:\"Според статията му е имало връзка между правителствената канцелария, по-конкретно на Мария Трошкова - неговата асистентка, и на Вилям Ясан. И двамата е трябвало да бъдат проверени от службите за сигурност. Има доказателства, че те са работили не точно с мафията, но с хора, за които има подозрения, че са свързани с калабрийската мафия\".Журналистът е скептично настроен по отношение на разрешаването на убийството:\"Разследването, според мен, ще доведе до задънена улица, защото, както знаем, телата на двамата бяха открити в неделя вечерта, късната вечер. И от информацията, с която разполагаме от следствието, убийството е станало предишната сряда или четвъртък. И който и да е извършил това ужасно престъпление, вече е избягал далече. Селото, където е станало убийството, е в доста отдалечен район и затова е трудно който и да било да бъде намерен./.../Винаги съм бил реалист. Но дори и да прозвуча наивно - би било добре това убийство да бъде разкрито, да бъдат открити извършителите и изправени пред правосъдието. Но Словакия, не само правителството - Словакия като цяло, би трябвало да се промени. Трябва да променим манталитета си спрямо корупцията. Едно е човек да става свидетел постфактум. Но много хора са активни участници - като например подкупват доктори, за да получат по-добри здравни грижи. Ако не можем да изкореним това от съзнанието си, ще е много трудно в бъдеще то да бъде изкоренено от страната като цяло\". ", "date": "2018.03.10", "title": "Политическата буря в Словакия продължава да вилнее с пълна сила"}
{"url": "http://www.cross.bg/ivanov-nyama-komisiyata-1569767.html", "text": "/КРОСС/ Комисията за енергийно и водно регулиране няма правомощия да спре сделката на Гинка Върбакова с ЧЕЗ. Това заяви в предаването \"Седмицата\" по Дарик председателят на комисията Иван Иванов.При тази сделка няма разпореждане с материални активи и затова КЕВР не може да се намеси, тъй като ЧЕЗ запазва своята цялост като дружество, обясни Иванов.На въпроса трябва ли КЕВР предварително да одобрява подобни сделки, както предлагат Обединените патриоти, Иванов посочи, че в такава хипотеза комисията би трябвало да се произнася по много въпроси, които са извън обхвата на комисията. Когато сделката приключи, то тогава комисията ще направи проверки за спазването на лицензиите на отделните дружества.Цената на тока няма по никакъв начин да бъде повлияна от продажбата на ЧЕЗ, категорично заяви Иван Иванов, като допълни, че заемите, които ще бъдат взети за придобиването на дружеството, няма да имат никакво отношения към цената на тока.Попитан дали е добро решение да има независима Комисия за енергийно и водно регулиране, а не тя да бъде държавна, той отговори: \"Наистина е добро решение. През тези три години от стъпването ми в длъжност комисията взимаше независимо своите решения\".\"Съставът на регулатора в момента е от почти всички политически сили, представени в българския парламент. Това, че ние действаме като общност показва, че всеки от членовете на регулатора е изоставил своите партийни пристрастия и към момента вземаме мъдри, обосновани и обективни решения. Когато регулаторът се назначава от министър-председателя с решение на Министерски съвет, тогава изпълнителната власт е работодател на комисарите и те са готови, може би, да обслужат определени интереси. Към момента се стремим това да не се случва\", увери Иванов.\"Определени хора дадоха интервюта, в които казаха, че възнамеряват да се смени съставът на регулатора. Г-н Волен Сидеров го заяви на два пъти в официални интервюта. Аз нямам официална информация, а мисля, че няма и внесен такъв проект. В една демократична страна регулаторите трябва да са независими, стига членовете му и председателят да отстояват тази позиция\", каза още Иван Иванов.  ", "date": "2018.03.10", "title": "КЕВР няма правомощия да спре сделката между Инерком и ЧЕЗ"}
{"url": "http://www.cross.bg/grigor-dimitrov-purviya-1569746.html", "text": "/КРОСС/ Световният номер 4 Григор Димитров отпадна в първия кръг на двойки на турнира от сериите \"Мастърс\" 1000 в Индиън Уелс.Българинът и Хуан Мартин Дел Потро (Аржентина) загубиха от испанците Фелисиано Лопес и Марк Лопес с 4:6, 2:6 за малко повече от час. Димитров и аржентинецът допуснаха единствен пробив в петия гейм на първия сет, а във втората част испанците дръпнаха с 5:1 по пътя си към крайния успех.Сега пред Григор предстои първо предизвикателство в индивидуалната надпревара на турнира. Димитров е поставен под номер 3 в схемата и пропусна първия кръг. Във втория ще играе срещу Фернандо Вердаско от Испания.Мачът на българина е трети в програмата на централния корт и ще започне около 1:30 ч. през нощта българско време.  ", "date": "2018.03.10", "title": "Григор отпадна на двойки, чака мач на сингъл"}
{"url": "http://www.cross.bg/byrgas-obshtina-suoruzhenieto-1569747.html", "text": "/КРОСС/ Община Бургас разреши достъпа до моста на централния плаж в Бургас. Съоръжението беше със сериозни поражения по време на зимната буря в края на февруари, а достъпът до него забранен със заповед на кмета Димитър Николов.Силният вятър и морските вълни изпочупиха елементи на съоръжението, имаше скъсани електрически проводници, разбити стълби към пристана и част от пешеходното покритие.Кметът сега казва, че съоръжението е застраховано против бедствия, така че вложените средства за ремонт и обезопасяване ще да бъдат възстановени. Ремонтите за възстановяване на щетите са приключили и от днес мостът е достъпен за разходки.", "date": "2018.03.10", "title": "Община Бургас разреши достъпа до моста на централния плаж"}
{"url": "http://www.cross.bg/pytin-rysiya-nyakoii-1569745.html", "text": "/КРОСС/ Русия не насърчава намесата в изборите на други държави и не се занимава с такива действия, заяви руският президент Владимир Путин в интервю за американската телевизия Ен Би Си. Путин е категоричен, че хората, които са обвинявани в намеса в американските избори не са представители на правителството в Москва и Русия никога няма да ги предаде на САЩ.\"Казвате, че тези хора са руснаци и какво от това, може да са руснаци, които работят за някакава американска компания. Може пък някой от тях  да е работил за някой от кандидатите за президент на САЩ. Нямам представа за това, това не са мои проблеми\", каза Путин пред телевизия Ен Би Си.Русия, освен това, не разполага с възможностите на САЩ за кибератаки, каза още Путин. По думите му твърденията за използване на химически оръжия от сирийските власти са фалшиви новини.  ", "date": "2018.03.10", "title": "Путин: Русия не разполага с възможностите на САЩ за кибератаки"}
{"url": "http://www.cross.bg/antibiotitzi-infektzii-banalni-1569748.html", "text": "/КРОСС/ Расте списъкът на резистентните микроби, нечувствителни към препарати, които преди това са ги убивали лесно. Това се дължи на прекалената употреба на антибиотици, предупреждава проф. д-р Тодор Кантарджиев, директор на Националния център по заразни и паразитни болести, национален консултант по микробиология.Лекарите масово лекуват с антибиотици не само тежки пневмонии и инфекции, а и банални болести. Идва времето да платим цената, казва той пред в. \"24 часа\" и посочва, че според британски учени в средата на ХХI век милиони хора в Европейския съюз ще умират от банални инфекции, ако причинителите им са станали резистентни.Към този факт трябва да се прибави и рекордното използване в ЕС на антибиотици при животните.Освен това България най-много от целия Евросъюз употребява цефалоспорини от трета генерация и най-малко пеницилини, въпреки че те са 100% ефективни срещу някои патогени, посочва още експертът.  ", "date": "2018.03.10", "title": "След 30 години ще се умира от банални инфекции"}
{"url": "http://www.cross.bg/yazovirite-neshto-pravim-1569750.html", "text": "/КРОСС/ С постановление днес ще дадем 3 млн. лева на Хайредин, за да отидат да правят язовирите. Ще попитаме и колегите от Врачанско какво мислят за проблема с язовирите. Съобщиха ми, че част от язовирите не се ползват нито за енергия, нито за риба, за нищо. Това заяви премиерът Бойко Борисов на извънредно заседание по повод мерките за гарантиране на сигурността на населението във връзка с рисковете от препълване на язовирите.\"Поставените каскада са, за да се успокои водата и за да не залее площта извън язовира. Това, което ме вбесява най-много е, че слушам само как нещо не може да стане. За нещо трябвало специално постановление, което не можело да се направи, защото било в разрез с обществените поръчки\", допълни той.\"Най-малкият проблем са парите. Проблемът е как незабавно да направим промени. Хората задават въпроса какво правим за язовирите. Страховете на хората остават. Ние правим много, а резултатът е много малък. Не може пред няколко години едно и също да говорим. Трябва да се направи нещо\", бе категоричен премиерът. ", "date": "2018.03.10", "title": "Правителството дава 3 млн. лева на Хайредин за язовирите"}
{"url": "http://www.cross.bg/dyshi-arestyvani-london-1569749.html", "text": "/КРОСС/ Четирима души бяха арестувани от полицията в Лондон, съобщава Ройтерс.Те са задържани заради протеста им и качването на балкон на първия етаж на посолството на Иран.Те дори размахаха знамена в протестна акция срещу правителството в Техеран.Няма пострадали при инцидента. Четиримата души са арестувани, след като доброволно слезли от балкона. ", "date": "2018.03.10", "title": "Арест пред посолството на Иран в Лондон"}
{"url": "http://www.cross.bg/veterani-doma-namereni-1569751.html", "text": "/КРОСС/ Мъжът и трите жени, които му бяха заложнички, са намерени мъртви в дома за ветерани в Йонтвил, щата Калифорния, съобщи полицейски говорител, цитиран от Ройтерс.Убитите жени са били служителки в дома. Те са работели в частна програма за лечение на ветерани от Ирак и Афганистан, страдащи от посттравматичен стрес. Телата им са намерени в част от комплекса, където се е помещавала тази програма.Властите заявиха по-рано, че не са имали контакт с нападателя в продължение на около осем часа, след като той проникна в дома за ветерани, който е най-големият в САЩ с близо 1000 обитатели.  ", "date": "2018.03.10", "title": "Мъртви са нападателят и три заложнички в дома за ветерани"}
{"url": "http://www.cross.bg/oruzhiya-florida-fakt-1569752.html", "text": "/КРОСС/ По-строги изисквания за продажбата на огнестрелни оръжия влязоха в сила във Флорида, предаде АФП. Те стават факт, след като губернаторът подписа новия закон.Затягането на законодателство става факт три седмици след стрелбата в местно училище, при която бяха убити 17 души. То дава възможност на учителите и служителите да ходя на работа въоръжени.В момента вече е нужно да имаш 21 години, за да притежаваш оръжие. От националната оръжейна асоциация обявиха, че ще обжалват закона. Според тях е незаконна забраната за преработването на полуавтоматичните оръжия в автоматични такива.    ", "date": "2018.03.10", "title": "Флорида затегна продажбата на оръжие"}
{"url": "http://www.cross.bg/veliko-voda-turnovo-1569753.html", "text": "/КРОСС/ Велико Търново и 14 селища в околността са без вода заради авария на магистралния водопровод в района на село Присово.От ВиК - Йовковци заявиха, че до утре ще подменят спуканата тръба.На този етап няма да се осигуряват водоноски за населението.  ", "date": "2018.03.10", "title": "Авария на магистрален водопровод остави без вода Велико Търново и още 14 селище"}
{"url": "http://www.cross.bg/shtati-pravilata-komentira-1569754.html", "text": "/КРОСС/ Отговорът на ЕС срещу въведените мита на стоманата и алуминия в САЩ трябва да бъде според правилата на Световната търговска организация, заяви за \"Хоризонт\" Андре Сапир от института \"Брюгел\". По думите му загубите от 5 милиарда евро няма да сринат европейската икономика, но евентуалното нарушаване на правилата може да утежни ситуацията. Брюксел трябва да помисли за компенсирането на производителите на стомана, коментира Сапир.„Има различни възможности. Може да се помисли да се компенсират производителите на стомана на принципа, по който понякога се осигуряват компенсации след наводнение или торнадо\".Експертът по световна търговия Александър Капри е категоричен, че ако Брюксел и Пекин отговорят на американските мерки, това ще засегне стоки от определени щати.„Съвсем ясно е, че те гледат към политическата карта на Съединените щати и избират стоките, които идват от щати, гласували за републиканците. Надеждата е представителите на тези щати да окажат натиск върху президентската администрация и дори потенциално да оттеглят подкрепата си\", коментира Капри. ", "date": "2018.03.10", "title": "Търговската война между САЩ и ЕС"}
{"url": "http://www.cross.bg/yurofaiitur-taiifyn-iztrebitelya-1569792.html", "text": "/КРОСС/ Саудитска Арабия подписа с Великобритания писмо за намерение за покупката на 48 изтребителя „Юрофайтър тайфун\".Това стана в последния ден от 3-дневната визитата на саудитския престолонаследник принц Мохамед бин Салман в Лондон, по време на която двете страни подписаха търговски сделки за общо над 2 милиарда долара.За намерението на Рияд да купи 48 изтребителя „Юрофайтър тайфун\" съобщи късно в петък компанията производител -  британският концерн за отбранителни технологии „БАЕ систъмс\". Той е част от европейския консорциум, произвеждащ „Юрофайтър\", включващ още френско-германската компания „Еърбъс\" и италианската „Финмеканика\".Финансови параметри за сделката не бяха посочени.В края на миналата година  Катар подписа за покупката на 24 изтребителя „Юрофайтър тайфун\" за около $8 млрд., припомня АФП.Саудитска Арабия вече разполага със 72 самолета от този тип, поръчани преди десет години.  ", "date": "2018.03.10", "title": "Саудитска Арабия купува 48 бойни самолета от Великобритания"}
{"url": "http://www.cross.bg/patrona-dopulnitelni-obikolka-1569790.html", "text": "/КРОСС/ Франция спечели индивидуалната смесена щафета от Световната купа по биатлон в Контиолахти (Финландия). Ане Шевалие и Антонен Гигона изминаха трасето за 33:29.1 минути, като използваха 6 допълнителни патрона и не влязоха в наказателна обиколка.На второ място завършиха Лиза Тереза Хаузер и Юлиян Еберхард (Австрия) с 2.4 секунди пасив. Австрийците също не направиха наказателен рунд и използваха 7 допълнителни патрона.Щафетата на Норвегия - Марта Олсбу и Йоханес Тингес Бьо, остана на третата позиция на 4.4 секунди с една наказателна обиколка и 11 допълнителни патрона.Българите Владимир Илиев и Емилия Йорданова направиха доста грешки в стрелбата и останаха 24-и от общо 26 отбора, след като бяха затворени с обиколка след предпоследната стрелба.Илиев и Йорданова завършиха със 7 наказателни обиколки и 18 резервни патрона. ", "date": "2018.03.10", "title": "Франция спечели щафетата в Контиолахти, България не завърши"}
{"url": "http://www.cross.bg/-godishen-ydyshi-maiika-si-v-byrgas-1569796.html", "text": "/КРОСС/ На 9 март около 18.18 ч. в Пето Районно управление - Бургас е получено съобщение от 35-годишния М.Ч. от Бургас за това, че след скандал с 76-годишната си майка - Б.Ч., с която живеел в бл. 5 в ж.к. „Лазур\", я бутнал, тя паднала и починала.Смъртта на Б.Ч. е констатирана от пристигналия на адреса екип на Центъра за спешна медицинска помощ. При извършения оглед по трупа на възрастната жена са открити множество синини. Тялото е откарано за аутопсия в „Съдебна медицина\" при УМБАЛ - Бургас, като е установено, че причина за смъртта е задушаване.М.Ч. е задържан с прокурорско постановление за срок до 72 часа. По случая е образувано досъдебно производство.  ", "date": "2018.03.10", "title": "35-годишен удуши майка си в Бургас"}
{"url": "http://www.cross.bg/otkriva-stava-klyb-1569735.html", "text": "/КРОСС/ 241 г. пр.н.е. - Решителната победа на римляните над картагенците в Битката при Егадските острови слага край на 23-годишната Първа пуническа война. 1535 г. - Докато плава към Перу, испанският свещеник и пътешественик Фрай Томас де Берланга открива архипелага Галапагос. 1629 г. - Кралят на Англия Чарлз I разпуска парламента и установява 11-годишна кралска диктатура. 1770 г. - Джеймс Кук открива остров Стюарт, южно от Нова Зеландия. 1848 г. - Карл Маркс е избран в Париж за президент на Комунистическата лига. 1876 г. - Александър Бел осъществява първия успешен двупосочен разговор по телефон. 1880 г. - Руският физик Александър Столетов открива фотоефекта. 1893 г. - Кот д'Ивоар става френска колония. 1905 г. - Основан е английският футболен клуб Челси 1905 г. - Руско-японска война: Приключва битката при Мукден. 1906 г. - Вестник Мир уличава в корупция при доставката на патрони за българската армия министър-председателя Рачо Петров, министъра на войната ген. Михаил Савов и други високопоставени държавни служители. 1906 г. - При най-голямата производствена авария в мина в Европа - в Северна Франция, загиват 1099 души, включително и деца-миньори. 1910 г. - В Китай е забранено робството. 1912 г. - Юан Шикай става временен президент на Китайската република. 1919 г. - Приета е комунистическата конституция на Украйна. 1925 г. - В Пирея (Гърция) е основан футболният клуб Олимпиакос. 1934 г. - B Германия от Адолф Хитлер като държавен закон с трудовото законодателство от 10 март са установени 40-часова петдневна работна седмица при нормиран трудов ден и платен годишен отпуск от 12 до 21 дни за работниците. 1943 г. - Холокостът и България: Започва депортиране на 7144 евреи от Вардарска Македония.1947 г. - Започва парична реформа в България, регламентирана с постановление на Министерския съвет от 7 март 1946 г. 1952 г. - Генерал Фулхенсио Батиста извършва държавен преврат в Куба и застава начело на властта. 1963 г. - Официално е открит стадиона Георги Аспарухов с мач между ПФК Левски (София) и ПФК Спартак (Плевен). 1976 г. - Започва първото самостоятелно околосветско плаване на жена - на Кристина Хойновска от Полша. 1977 г. - Астрономи от НАСА откриват пръстените на Уран. 1982 г. - САЩ налагат ембарго на вноса на нефт от Либия, заради подкрепата ѝ за терористични групи. 1990 г. - Основан е естонският футболен клуб Флора Талин. 1996 г. - Приета е Конституцията на Република Адигея. 1996 г. - Кубинецът Франциско Ферерас поставя световен рекорд по дълбочина на гмуркане без специални средства - 130 метра. 1996 г. - Официално е открита австралийската писта за автомобилни състезания Албърт Парк в Мелбърн. 2004 г. - Костас Караманлис става министър-председател на Гърция. 2006 г. - Космическият апарат Марс Риконъсънс Орбитър достига орбитата на Марс.  ", "date": "2018.03.10", "title": "На тази дата през..."}
{"url": "http://www.cross.bg/tema-bulgarski-georgi-1569759.html", "text": "/КРОСС/ Нова телевизия, „Събуди се\"Тема: Дупка до дупка: Лунен пейзаж по пътищата в цялата страна. Какви са правата ни, ако счупим колата сиТема: Анализирай това - зад думите на един патриарх и последствията от тях?     Гости: социолoгът Колъо Колев и анализаторът Георги ХаризановТема: Преговорите в Прага: ЧЕЗ проучва възможността за участието на държавата в сделката с Върбакова\"Къси разкази\" Мария Йотова разказва невероятната история на една въоръжена и много опасна българка - баба Мара от Бръшляница, която се пази сама срещу крадцитеГост:Златка Райкова се превърна в изненадата на \"Като две капки вода\" сезон 6.Гост: Стефания Колева - Актрисата в най-новия български комедиен полицейски сериал \"Полицаите от края на града\"Гости: синовете на Георги Мамалев застават пред Ива Софиянска - Божкова.Хумор по наследство - синовете на Георги Мамалев застават пред Ива Софиянска - Божкова.Заради лоша инфраструктура: Жителите на столичния кв. \"Витоша\" отказват да плащат данъциБТВ, „Тази събота и неделя\"Тема: Продажбата на ЧЕЗГост:Теменужка Петкова: Гинка Върбакова е интелигентен и почтен човекТема: Лицата им са ярки, а животите почти невидими: Кои са „Невидимите\"Защо един млад учител странства из изчезващите български села. Евгений   Димитров разказва за последните жители на малки български села.Тема: Водно бедствие в общините Хайредин и МизияТема: Eдно семейство с нов живот в друг дом.Гост: Зорница Никовска: Сега сме едно самостоятелно семейство в нов домТема: На закуска в дома на Белослава.  ", "date": "2018.03.10", "title": "По телевизиите в събота"}
{"url": "http://www.cross.bg/filip-ivan-vasil-1569736.html", "text": "/КРОСС/ Васил Романов, бивш футболистЛазар Копринаров, дипломатФедя Филкова, поетесаВенета Рангелова, певицаИван Ласкин,актьорМирослав Костадинов (Миро), певецИван Атанасов, писателРумяна Арнаудова, говорител на главния прокурор Сотир ЦацаровАтанас Косев, композиторВасил Гюров, музикантПроф. Димитър Раденовски, хирургКънчо Филипов, бивш депутатФилип Зидаров, изкуствовед и художникФилип Янев, треньор по спортна гимнастика ", "date": "2018.03.10", "title": "Родени на 10 март"}
{"url": "http://www.cross.bg/kodrat-pystinyata-galina-1569734.html", "text": "/КРОСС/ Православната църква чества днес Св. Кодрат и Галина. Имен ден празнуват съименниците на мъченицата, черпят и Гален и Галена.Името произхожда от гръцката дума \"тишина\", според друга версия то идва от древното \"гал\" - мургав, черен (смятало се е, че мургавите хора са по-здрави и обични), или от диалектното \"галун - \"гълъб\".Свети мъченик Кодрат се родил в пустинята, където майка му Руфина избягала от Коринт заради гоненията на християните. Тя починала няколко дни след раждането му, младенецът бил отгледан от Бог. По заповед на Всевишния Бог отвисоко се спускал облак и спускал сладка роса на устата на момченцето. Така облаците хранели детето с мляко или мед дотогава, докато не започнал сам да се храни с пустинни треви.Така, подобно на свети Йоан Кръстител, младенецът живеел в пустинята, пазен от Бога. Вече в юношеска възраст, той бил намерен от вярващи хора, които го завели в града. Там той се научил да чете книги и усвоил лечебното изкуство. Кодрат лекувал с дадената му свише благодат. По-късно той се оттеглил отново в пустинята и в уединението си дочакал старостта. При него идвали вярващи, за да слушат беседите му. Сред тях били Киприан, Дионисий и Анект, Павел и Крискент, които заедно с него пострадали за Христа.На мъки в името на Христа се решавали и свети жени, подражавайки на свети Кодрат - една от тях била света Галина. ", "date": "2018.03.10", "title": "Св. Кодрат и Галина"}
{"url": "http://www.cross.bg/vakantziya-e-da-nyamash-kakvo-da-1569737.html", "text": "/КРОСС/ „Ваканция е да нямаш какво да правиш и да имаш цял ден на разположение, за да го правиш.\"Робърт Орбън ", "date": "2018.03.10", "title": "Ваканция е да нямаш какво да..."}
{"url": "http://www.cross.bg/zatvorite-slyzhitelite-nadzirateli-1569742.html", "text": "/КРОСС/ Повече от 20 автобуса и над 100 автомобила тръгват в подкрепа на националния протест на Синдикат на служителите в затворите в България днес от 13.00 ч. в София.Автобусите са организирани от синдикалните структури по места и ще тръгнат в различни часове от затворите в цялата страна. Между 1500 и 2000 души от общо 2300 надзиратели ще участват в митинг - шествие, което ще премине от Министерството на правосъдието, през Министерство на финансите до Министерския съвет. Протестът е под надслов „Европа и за нас\",  и е насочен срещу политиката на двойни стандарти и лицемерието при финансирането на Сектор „Сигурност\", и в защита на правата и интересите на служителите на ГД „Изпълнение на наказанията\" и ГД „Охрана\", които остават хронично с най-ниските възнаграждения в сектора за сигурност.Основните искания са за увеличение на заплатите с 20% и увеличаване на броя на надзирателите в местата за лишаване от свобода. Синдиката на служителите в затворите в България настоява още за подобряване на условията на труд, както и за решаване на проблемите с натрупаните дни отпуск (около 200 000 дни към края на 2017г.), качеството на униформеното облекло, лошото материално - техническо оборудване и увеличаващата се агресия срещу персонала в затворите и арестите.За събитието са мобилизирани всички свободни от наряд надзиратели и тези, които не са в дежурство на разположение.  ", "date": "2018.03.10", "title": "20 автобуса и 100 коли с надзиратели тръгват за протеста в София"}
{"url": "http://www.cross.bg/vreme-bulgarskite-spasyavaneto-1569743.html", "text": "/КРОСС/ Отбелязваме 75 години от спасяването на българските евреи по време на втората световна война - близо 50 хиляди наши сънародници, заплашени от явна гибел по време на нацизма, когато България е съюзник на Хитлеристка Германия.Това става с усилията на Светия синод, на съсловни организации, на политици, начело със заместник-председателя на Народното събрание Димитър Пешев.Почитаме и паметта  на  11 343  жертви на Холокоста, депортирани от Беломорска Тракия, Вардарска Македония и Пирот в лагерите на смъртта. От тях оцеляват 12 души. Събитията от март 1943-та година ще бъдат отбелязани в цялата страна. ", "date": "2018.03.10", "title": "75 години от спасяването на българските евреи"}
{"url": "http://www.cross.bg/zhiteli-na-stolichniya-kvartal-vitosha-protestirat-1569744.html", "text": "/КРОСС/ Жителите на квартал „Витоша\" излизат на протест.  Този път недоволството им е придружено и със заканата, че ще спрат да плащат местни данъци и такси, докато инфраструктурата в района не бъде пригодена за броя на хората, които вече го обитават.Прах, шум, нови сгради, задръствания, липса на улици и елементарни условия за живот. Така местните описват живота си в него. Те настояват за цялостен план за развитието на квартала. Предстои протестно шествие, а в 12 часа се очаква и блокада на „Симеоновско шосе\".  ", "date": "2018.03.10", "title": "Жители на столичния квартал \"Витоша\" протестират"}
{"url": "http://www.cross.bg/zhekova-kvalifikatziite-distziplinata-1569789.html", "text": "/КРОСС/ Българката Александра Жекова преодоля квалификациите в дисциплината сноубордкрос от Световната купа по сноуборд в руската столица Москва.Жекова даде шести резултат в пресявките с време 30.31 секунди и комфортно се класира за четвъртфиналните серии, в които по-късно днес ще се състезава срещу Ева Самкова (Чехия), Манон Леноар (Франция), Карли Бренеман (Канада), Сара Веселкова (Чехия) и Анастасия Привалова (Русия).Най-бърза в квалификациите беше олимпийската шампионка в дисциплината от Пьончан 2018 Микела Мойоли (Италия) с 29.52 секунди. ", "date": "2018.03.10", "title": "Жекова преодоля квалификациите в Москва"}
{"url": "http://www.cross.bg/chasa-provede-oryahovitza-1569760.html", "text": "/КРОСС/ ***София. От 09.00 часа в Конферентната зала на хотел „Силвър\", бул. „Симеоновско шосе\" 6, Българско дружество по ендокринология и Медицински факултет на Софийския университет „Св. Климент Охридски\" организират практическа конференция на тема „Йоден дефицит в България. Бременност и хипотиреоидизъм\".***София. От 10.00 часа стартира първото у нас състезание за технологии в спорта - Спортни Хакатони България. Домакин на събитието е Национална Спортна Академия „Васил Левски\". Програмата започва в Зала 1 със Sports Tech конференция, на която ще бъдат представени най-добрите практики и иновации в спорта и технологиите, подпомагащи прогреса на спортистите и управлението. Стартът на самото състезание е от 10.30 часа в Зала 2 на Спортната академия.***София. От 11.30 часа в Дом на киното ще се проведе разговор с участието на Роман Балаян, Юрий Мечитов, Завен Саркисян и Харутюн Хачатрян.***София. От 13.00 часа Синдикатът на служителите в затворите в България организира протестен митинг шествие, което ще премине от Министерството на правосъдието, през Министерство на финансите до Министерския съвет. Протестът е под надслов „Европа и за нас\".*** София.  От 16.00 часа в парк хотел „Витоша\" ще се проведе тематична среща „Психологическа подкрепа и кинезитерапия при хората с множествена склероза\", организирана от Фондация „МС общество - България\".***София. От 16.30 часа в Гранд хотел София ще се проведе пресконференция на Вим Вендерс, специален гост на 22-рия София Филм Фест.*** София. От 19.00 часа лидерът на БСП - София Калоян Паргов, заедно с народни представители и общински съветници от групата на социалистите, ще присъства на тържествена служба в Централната софийска синагога и официално представяне на книгата „Българските евреи: жива история\". Събитието е по повод 75 години от спасяването на българските евреи и почитането паметта на 11 343 евреи, депортирани от Беломорска Тракия, Вардарска Македония и гр. Пирот - територии, администрирани през 1943 година от българските власти.***Варна. От 09.00 часа в учителската стая на Първа езикова гимназия под патронажа на евродепутата Емил Радев ще се проведе първата по рода си симулация на работата на Европейския съвет.***Велико Търново. От 10.00 часа от квартал „Асенов\" и от ВТУ „Св. св. Кирил и Методий\" ще започне традиционния поход, посветен на празника Осми март, който ТД „Трапезица\" организира.***Горна Оряховица. Заместник-министърът на образованието и науката Таня Михайлова ще открие националното състезание „Най-добър техник в машиностроенето\", което ще се проведе в ПТГ „Васил Левски\". Резултатите от съревнованието между отборите от професионални гимназии от цялата страна ще бъдат обявени след 14.00 часа. След това зам.- министър Михайлова ще отговаря на журналистически въпроси.***Горна Оряховица. От 10.00 часа в Спортна зала „Никола Петров\" ще се проведе Турнир по хандбал „Б\" ХРГ жени, под домакинството на ХК „Раховец 2008\" - град Горна Оряховица.***Горна Оряховица. / с. Правда. От 12.00 часа в НЧ „Звезда 1905\" в село Правда ще се състои поздравителен концерт и изложба на плетива по повод Международния ден на жената.***Горна Оряховица. От 15.30 часа на Стадион „Локомотив\" ще се проведе среща от Втора лига - мъже между ОФК „Локомотив\" - град Горна Оряховица и ФК „Созопол\" - град Созопол.***Гълъбово. От 16.00 часа ще започне 17-тият Международен турнир по борба свободен стил за момчета „Злати Динев Ройдев\".***Пещера. От 11.00 часа Съветът за младежка политика в Пещера организира конференция-семинар на тема „Презентационни и комуникационни умения\", която ще се проведе в галерия „проф. Веселин Стайков\".*** Русе. От 09.00 часа в Голяма зала и зала „Европа\" на Доходно здание и малка зала на ДТ „Сава Огнянов\" ще се проведе конкурсната програма на XI Национален фолклорен конкурс за изпълнители на народна музика за деца и младежи - певци и инструменталисти „Дунавски славеи\". От 18.00 часа в Голяма зала на Доходно здание ще се състои награждаването и гала концерт на отличените с участието на Елица Тодорова.***Русе. От 10.00 часа в спортен комплекс „Дунав\" започва седмото издание на Националния фестивал на школи и клубове за любители, изучаващи български народни танци „Русчуклийска среща\".*** Стара Загора/Котел. От 11.00 часа в Драматичен театър „Гео Милев\" ученици от Националното училище за фолклорни изкуства „Филип Кутев\" в Котел ще изнесат благотворителен концерт.*** Стара Загора/Котел. От 16.30 часа в покрития общински басейн в Стара Загора ще започне Националният плувен турнир „Русалка\".*** Тутракан./с. Варненци. От 10.00 часа в тутраканското село Варненци ще се проведе Национален събор „Добруджански кукери\" .*** Шумен. бъде домакин на Третия национален конкурс „Децата на България пеят, танцуват, рисуват\". Над 700 деца и младежи от цялата страна ще се състезават в три основни раздела: Музика, Изобразително изкуство и Хореография. ", "date": "2018.03.10", "title": "Предстоящи събития на 10 март 2018"}
