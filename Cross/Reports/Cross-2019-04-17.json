{"url": "http://www.cross.bg/sledi-politziyata-zhena-1602041.html", "text": "/КРОСС/  Тялото на 43-годишна жена е намерено в дома и в столичния квартал „Младост\". По тялото има следи от насили, съобщават от МВР. Сигнал в полицията е подаден към 18.30 часа.Според първоначалната информация, от вторник близките на жената се опитвали да се свържат с нея, но не успявали, затова решили да посетят жилището й.Намерили обаче безжизненото тяло. На място незабавно са изпратени екипи на полицията и Бърза помощ, които установили следи от насилие.По случая е образувано досъдебно производство. На мястото са предприети процесуално-следствени действия. ", "date": "2019.04.17", "title": "Намериха тялото на жена в дома й в София, има следи от насилие"}
{"url": "http://www.cross.bg/dypnitza-nadzor-samokov-1602034.html", "text": "/КРОСС/  Започна рехабилитацията на 32,5 км от второкласния път II-62 Дупница - Клисура - Самоков. Второкласният път свързва ГКПП „Гюешево\" с АМ „Струма\", с път I-1 София - Благоевград и АМ „Тракия\". Инвестицията е за над 26 млн. лв. Стартът на строителните работи беше даден от заместник-министъра на регионалното развитие и благоустройството Деница Николова и председателят на Управителния съвет на Агенция „Пътна инфраструктура\" Георги Терзийски.  Проектът се финансира по ОП „Региони в растеж\" 2014-2020 г. чрез Европейския фонд за регионално развитие и националния бюджет. Рехабилитацията на второкласния път обхваща два участъка - лот 27 и 28. Единият започва от Дупница и завършва при границата с област София, а вторият  е малко  преди с. Клисура и е до кръстовището с околовръстния път на гр. Самоков. Над 1,6 км от отсечката, която ще се ремонтира преминава през Дупница и съвпада с трасето на бул. „Каваклия\" и ул. „Самоковско шосе\". Участък от 1 км е в регулацията на с. Клисура. Ще бъдат ремонтирани четири големи съоръжения - жп надлез /60 м/ и мост /52 м/ над р. Тополница в гр. Дупница, както и два моста с дължина по 6 м над реки при 59-ти и 67-ми км на пътя. Ремонтът включва  нова асфалтова настилка, възстановяване на отводняването на пътя, нови ограничителни системи, пътни знаци и  хоризонтална маркировка. Срокът за изпълнение на строително-монтажните работи е 15 месеца. Строителните дейности на лот 27, с дължина 16,8 км, ще бъдат изпълнени от „ОБЕДИНЕНИЕ КЛИСУРА 2017\", с участници: „РАСТЕР-ЮГ\" ООД и „АВТОМАГИСТРАЛИ-ЧЕРНО МОРЕ\" АД. Стойността на договора е 10 707 816,14 лв. с ДДС. Строителният надзор ще осъществява „ТРАНСКОНСУЛТ-БГ\" ООД. Техният договор е за  302 760 лв. с ДДС. Авторският надзор е от „ИЛИЯ БУРДА\" ЕООД и е за 17 988 лв. с ДДС. Изпълнител на строително-монтажните работи на лот 28, който е 15,7 км, е дружеството „ПЪТ ДУПНИЦА - САМОКОВ\" ДЗЗД, в което са: „ГАЛЧЕВ ИНЖЕНЕРИНГ\" ЕООД и „ФАРМВИЛ\" ЕАД. Договорът им е за 15 442 154,24 лв. с ДДС. Строителният надзор е възложен на ОБЕДИНЕНИЕ „НАДЗОР РЕГИОНИ\", в което са: „СТРОЛ-1000\" АД и „ТРАФИК ХОЛДИНГ\" ЕООД. Стойността на договора им е 296 400 лв. с ДДС. Авторският надзор е от „ИЛИЯ БУРДА\" ЕООД и е за 17 988 лв. с ДДС. Второкласният път е важна пътна връзка за жителите от общините Дупница, Сапарева баня и Самоков, както и за хората от  селата Крайници, Клисура, Сапарево, Продановци и Райово.", "date": "2019.04.17", "title": "Над 26 млн. лв. ще се инвестират в рехабилитацията на 32,5 км от пътя Дупница – Самоков"}
{"url": "http://www.cross.bg/kostadin-vodesht-redaktor-1602024.html", "text": "/КРОСС/  Телевизионният журналист Костадин Филипов ни повежда на едно вълнуващо пътуване през изгарящи чувства и човешки вселени с дебютната си стихосбирка  \"На дъх от лятото\", издание на \"Персей\". От 24 април в книжарниците!Стиховете в \"На дъх от лятото\" са писани в последните три години. Освен от голямата споделена, несподелената и изпепеляваща любов, книгата е вдъхновена и от семантиката на числото 24. Дебютната стихосбирка на Костадин Филипов е събрала 48 стиха (2 по 24) - тънката му и многопластова поезия, през която той пътува като откривател. Лириката му ни променя, тя ни носи от делничното и градското към пространството на празника с мелодия от струните на най-фините човешки емоции. Стиховете на Костадин Филипов са празник на духа и интелекта, но също и на чувствата. Докосването до поезията му е магия, която превръща читателя във философ, творец и мечтател. Потапя се в слова от нежност, разтваря се в морска пяна и се преражда в утрешния ден с вяра в нова любов. Редактор на стихосбирката езнаменитата поетеса Маргарита Петкова. Автор на картината на корицата и на вътрешните графики е талантливата художничка Мирослава Захариева.Костадин Филипове журналист и телевизионен водещ, отдаден на професията си повече от четвърт век. Той започва кариерата си още на 13-годишна възраст в радио „ЧЛК\", Велинград. Паралелно със следването си в ПУ „П. Хилендарски\", специалност Българска филология, работи като новинар и автор на всекидневни актуални и музикални предавания в Обединени радиостанции „Канал Ком\". Телевизионната му кариера започва в ТВ „Евроком-Пловдив\" като репортер и водещ на новини, след това е водещ и редактор на централната новинарска емисия и „Темата на Нова\" на Нова телевизия. Професионалният му път минава през ТВ7, където е водещ на новини и предаването „Дневен ред\", редактор на риалити формата „Фермата\" по BTV, а днес е редактор в предаването „Преди обед\" по BTV. Главен редактор е и на информационния сайт delo.bg. ", "date": "2019.04.17", "title": "Журналистът Костадин Филипов   с дебютна поетична книга"}
{"url": "http://www.cross.bg/manolev-zaradi-zam-ministur-1602039.html", "text": "/КРОСС/  Заместник-министърът на икономиката Александър Манолев подаде оставка пред премиера Бойко Борисов, съобщиха от правителствената информационна служба.Като мотив за решението си той е изтъкнал започналата проверка на Върховна касационна прокуратура по повод медийни публикации за злоупотреба с европейски средства и желанието му това по никакъв начин да не засяга работата на правителството. Друг аргумент, посочен от Манолев, е солидарността с колегите му, които са спазили моралния стандарт в управлението и са напуснали постовете си само заради съмнения.\"Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично\", е допълнил той.Оставката му е приета от Бойко Борисов.Повод за прокурорската проверка е съвместно разследване на сайтовете \"Бивол\" и \"Благоевград нюз\", според което зам.-министърът е собственик на парцел край Сандански, върху който е построена \"къща за гости\", която се използва за частна вила. Твърди се, че за имота са отпуснати 380 хил. лв. по европейски проект, финансиран от Програмата за развитие на селските райони. Плащането е одобрено от Държавен фонд \"Земеделие\" (ДФЗ) през декември 2015 г., когато Манолев е назначен за зам.-министър на туризма. Имението е от половин декар, но не е функционирало като семеен хотел за развитие на селски туризъм.\"Нямам никаква собственост в Сандански. През 2012 г. притежавах имот, който продадох. Мястото не е декларирано, защото няма как да декларирам нещо, което не е моя собственост. Сделката е направена още през 2012 г., когато съм бил в частния сектор\", коментира самият той.Около Манолев имаше напрежение миналата година, когато след оставката на транспортния министър Ивайло Московски заради катастрофата на автобус край Своге премиерът го номинира за негов наследник. Той обаче сам се отказа от поста заради публикация в \"Капитал\", която той самият нарече \"координирана атака\" и обяви, че ще търси правата си по съдебен път. Манолев обаче остана на поста си зам.-министър.    ", "date": "2019.04.17", "title": "Александър Манолев подаде оставка като зам.-министър"}
{"url": "http://www.cross.bg/kobra-zmiyata-pogulna-1602026.html", "text": "/КРОСС/  Индийска кобра погълна друга кобра в село Наранагада, недалеч от град Кхорда, щата Одиша, Източна Индия, съобщи сайтът \"Нюзфлеър\".След идването на спасителите змията изплю своята посестрима, но тя вече беше задушена, се вижда от видеото в сайта. Инцидентът се случил на двора на къщата на Басанти Бои, която веднага се обадила на спешната телефонна линия \"Снейк хелплайн\". Спасителят-доброволец хванал кобрата за опашката и тя постепенно изплюла другото влечуго. То било дълго около 90 см, а кобрата-канибал - около 120 см.\"Канибализмът е нормално поведение при кобрите. Когато змията се почувства застрашена, тя изхвърля погълнатата плячка и се стреми бързо да избяга\", обясни Субхенду Малик от Snake Helpline.Индийската кобра е силно отровна змия. Тя може да достигне два метра дължина. Отровата поразява нервната система и 9% от хората умират при ухапване от кобра, дори след като погълнат противоотрова, уточни Лента.ру.\n\t\t\t\t\t ", "date": "2019.04.17", "title": "Кобра погълна друга, после я изплю мъртва (ВИДЕО)"}
{"url": "http://www.cross.bg/bikov-godina-vodesht-1602035.html", "text": "/КРОСС/  Руският писател Дмитрий Биков - един от водещите литератори на съвремието ни - носител на множество премии, поет, прозаик, журналист, литературен и кино критик, педагог и телевизионен водещ, е бил приет по спешност в болница в столицата на Башкирия - Уфа, със съмнение за инсулт, след което е изпаднал в състояние на кома.Биков е трябвало да чете лекция там, когато се почувствал зле. Писателят е известен като биограф на знаменити личности като Борис Пастернак, Булат Окуджава, Максим Горки и Владимир Маяковски. В обществото е популярен и като политически активист, опозиционно настроен към федералната власт на Русия.Дмитрий Биков е роден на 20 декември 1967 г. в Москва, в семейството на лекар и учителка по литература. Самият той е бил преди 1990-а преподавател по литература в средните училища. До 2014-а година е преподавател и в катедрата по световна литература към МГИМО МИД /б.а. институт по международни отношения/Биков е автор на стотици полемични статии по въпроси на културата и политиката, във водещи издания на руския печат. Известен е и като телевизионен водещ. През 2012 г. излиза филма с негово участие \"Блатна треска\".През 2000-та година започва собствена тв програма \"Добре, Биков\", изявява се като коментатор и в други телевизии и програми. В периода 2006-2008 година е главен редактор на арт проекта \"Moulin Rouge\". През 2005-а и 2006-а води вечерно шоу по радиостанция \"Младост\", а също така и мастър клас по журналистика в Института по журналистика и литературно творчество /ИЖЛТ/.През 2009 г. става водещ на програмата \"Родени в СССР\" по тв канал \"Носталгия\", а от 2010-а води и вечерно ток-шоу \"Картина с масло\" по Пети канал на руската телевизия. От 2011-а година е постоянен водещ на тв предаването \"Колбата на времето\", а през 2015-а стартира програмата \"Сто лекции с Дмитрий Биков\".Лауреат е на десетки литературни премии и на журналистическата премия \"Златно перо\" на Русия 2010-а.През 2008 г. на екран излиза документалният филм \"Девственост\", по сценарий на Биков, в съавторство с Виталий Мански.През 2012 г. се снима във филма \"Гражданин и поет\". През същата година на изборите на Координационния съвет на опозиционерите, Биков набира 38,5 хиляди гласа, отстъпвайки с 5 хиляди гласа на Навални. ", "date": "2019.04.17", "title": "Златното перо на Русия - писателят Дмитрий Биков, изпадна в кома"}
{"url": "http://www.cross.bg/viktoriya-bekum-moda-1602038.html", "text": "/КРОСС/  Тя няма нужда от представяне, защото е известна вече четвърт век, а кариерата ѝ е шеметна като самата нея. Тя е Виктория Бекъм и днес навършва 45 години.Снощи тя посрещна рождения си ден в компанията на приятели, сред които тенис звездата Мария Шарапова и Дерек Бласберг - директор в направлението красота и мода на YouTube. Шарапова публикува стори в профила си в Инстаграм от партито на Виктория.Виктория Бекъм е родена през 1974 г. в Хертфордшир, Англия. Модният дизайнер прави първия си пробив в шоубизнеса като танцьорка, но едва ли щеше да получи световната слава, която я споходи след присъединяването ѝ към женската поп група Spice Girls. Тогава тя бе наречена Пош спайс и стана знаменитост от световна класа. А останалото, както се казва, е история.Тя бе част от групата до 2000 г., когато момичетата решиха да се разделят, а Виктория направи солова кариера. Тя успя да издаде четири големи сингъла, като песента ѝ \"Out of your mind\" достигна номер 2 в класациите за сингли в Обединеното кралство.През 2004 г. Виктория стартира модната си кариера. В рамките на десет години като моден дизайнер Виктория Бекъм се превърна във водещ предприемач в световната мода. През 2011 г. е обявена за дизайнерска марка на годината на Британските модни награди. През 2017 г. кралица Елизабет ѝ присъди Ордена на Британската империя за нейната служба в модната индустрия. ", "date": "2019.04.17", "title": "Виктория Бекъм на 45 - слава, любов и мода"}
{"url": "http://www.cross.bg/kyustendil-svlachishteto-nachalnik-1602028.html", "text": "/КРОСС/  От агенция „Пътна инфраструктура\" очакват времето да стане подходящо, за да започнат разчистване на срутената скална маса, която затруднява движението по пътя повече от година.Ремонтът в 50 метровия участък се е забавил, заради изчакване на разрешение за премахване на определени дървесни видове. Вече е готов проектът за укрепване на свлачището.инж. Боян Илиев, началник отдел в ОПУ Кюстендил: Укрепването ще бъде с една система от високо якостни анкери, мрежи и носещи стоманени въжета, което ще даде една надеждност да не продължава процесът на срутване на скалните откоси.Движението повече от една година се извършва само в едното пътно платно. Опасност от нови срутвания няма, категорични са от Областно пътно управление - Кюстендил.инж. Боян Илиев, началник отдел в ОПУ Кюстендил: Единствено тук в малък участък от 50 метра нарочно са оставени тези скални маси, които задържат по-нататъшно срутване. Въведена е временна организация на движение, водачите могат да пътуват като са създадени безопасни условия за това има ограничение на скоростта до 40 километра в час.  ", "date": "2019.04.17", "title": " До месец започва ремонтът на свлачището на пътя за Рилския манастир "}
{"url": "http://www.cross.bg/predi-zahariev-zartova-1602032.html", "text": "/КРОСС/  Физико-химичната експертиза, изготвена във ВМА, е открила в тялото на починалия вокалист на Gravity Co. Явор Захариев следи от хероин, който е употребяван през последните три месеца. Това потвърди говорителят на Софийска районна прокуратура Невена Зартова. Така тя опроверга сестрата на музиканта - Рая, която преди няколко дни написа във , в което заяви, че не са намерени следи от наркотици и той е бил пребит.Зартова допълни, че в кръвта и косата на Захариев, който почина малко преди да навърши 39, е имало и малко следи от морфин, кодеин и други упойващи вещества. Смята се, че именно заради това той имал и сериозни бъбречни проблеми, които са утежнили състоянието му.\"Очакваме експертизата да ни бъде изпратена до края на седмицата, след което тя ще послужи на лекарите от \"Пирогов\" да изготвят окончателното заключение от аутопсията на тялото. Ако и то е категорично, че причината за смъртта не е насилствена, след като и МВР не откри никакви доказателства за побой, разследването, което започна още докато той беше жив - за телесна повреда, ще бъде прекратено\", добави прокурор Зартова.Преди дни главният секретар на МВР Ивайло Иванов заяви категорично, че жилището на Захариев е било заключено отвътре, а с телефона му не е имало връзка няколко дни преди да бъде открит в безпомощно състояние. Зартова уточни, че няма доказателства дори за съмненията, че той може да е бил пребит преди да се прибере.Той беше намерен с отекли и подути крайници, окървавен и с разбит нос. Смята се обаче, че е паднал в апартамента си в столичния кв. \"Лозенец\".Самият Явор Захариев призна преди време за проблема си с наркотиците и разказа, че три години се е лекувал в комуна в Хърватия. ", "date": "2019.04.17", "title": "Прокуратурата: Експертиза е открила следи от хероин в тялото на Явор Захариев"}
{"url": "http://www.cross.bg/katar-proekti-rymen-1602029.html", "text": "/КРОСС/  Държавата Катар има воля и интерес да инвестира в българската транспортна инфраструктура, но е необходимо страната ни да подготви и представи убедително инвестиционните си проекти. Без конкретни технически параметри, финансови анализи и срокове не можем да привлечем големи международни инвеститори. Това заяви президентът Румен Радев на среща на „Дондуков\" 2 с народни представители от Комисията по регионална политика, благоустройство и местно самоуправление и от Комисията по транспорт, информационни технологии и съобщения към Народното събрание.Държавният глава запозна депутатите с резултатите от официалното си посещение в Катар, където беше по покана на емира Шейх Тамим бин Хамад Ал-Тани от 10 до 12 април т. г. По време на разговорите ми в Доха с емира, с министър-председателя, с министъра на транспорта на Катар и  с  изпълнителния директор на Катарската инвестиционна агенция беше повдигната отново темата за партньорство при изграждане на пътната инфраструктура в България по направление „Север-Юг\", посочи Румен Радев.Президентът изтъкна отличните връзки на политическо ниво между България и Катар, включително добри лични контакти, и подчерта заявената готовност на арабската държава да инвестира в автомагистрала „Русе-Свиленград\" и тунела под връх Шипка. „Катар проявява интерес и ще вложи средства, но само ако българската държава предостави актуални проекти, готови за реализация\", заяви президентът. Той призова депутатите в координация с изпълнителната власт за по-експедитивни и ефективни действия, за да се постигне необходимия напредък.Движеща сила за реализацията на обсъжданите проекти имат правителството и парламентът, ангажирам се да съдействам на най-високо политическо ниво готовите ни предложения да бъдат представени на катарската страна, заяви Румен Радев.Народните представители се ангажираха да инициират съвместно заседание на двете комисии, като поканят представители на всички отговорни институции за дебат по темата.", "date": "2019.04.17", "title": "Президентът Радев: България трябва да има  готови за строителство инфраструктурни проекти"}
{"url": "http://www.cross.bg/zhalbopodatelite-praktika-iska-1602030.html", "text": "/КРОСС/  Фактите по делото са следните: Жалбоподателите са съпрузи, чиято дъщеря загива при пътен инцидент през 2004 г. Срещу причинителя на произшествието е образувано наказателно производство, в рамките на което жалбоподателите, съпругът и синът на починалата предявяват граждански искове. Съдът намира причинителя на инцидента за виновен и го осъжда да заплати обезщетения на ищците. Издадени са изпълнителни листове, но те не успяват да съберат вземанията си поради липсата на средства у извършителя. Така, през 2005 г., ищците предявяват пред гражданските съдилища самостоятелни искове с основание чл. 407, ал. 1 от Търговския закон срещу застрахователя по застраховка „Гражданска отговорност\". Исковете на съпруга и сина на починалата са уважени на три инстанции. В решенията си съдилищата намират, че ищците имат право да съдят застрахователя, въпреки че вече са осъдили причинителя на вредите, тъй като не са успели да се удовлетворят от негоПрез 2008 г. Софийският градски съд уважава и иска на родителите на починалата. Решението обаче е отменено от Софийския апелативен съд (САС), който приема, че жалбоподателите вече са осъдили извършителя на същото основание и отхвърля иска като недопустим. Жалбоподателите подават касационна жалба. Върховният касационен съд (ВКС) не допуска касационно обжалване на решението на САС, тъй като то не противоречи на собствената му практика. Съдът се позовава на две свои решения от 2009 г., съгласно които увреденото лице не може да съди застрахователя, ако вече е постигнало осъдително решение срещу причинителя. Посочва, че тези решения представляват задължителна практика по смисъла на новия Гражданско-процесуален кодекс (ГПК), за разлика от посочената от жалбоподателите в касационната им жалба практика, която е постановена по отменения ГПК.Пред Европейския съд по правата на човека (ЕСПЧ) жалбоподателите се оплакват, че отхвърлянето на иска им в резултат от противоречивата практика на ВКС е нарушило правото им на справедлив съдебен процес по чл. 6 от Конвенцията поради накърняване на принципа на правна сигурност.Съдът намира, че няма нарушение на чл. 6 § 1 от Конвенцията. На първо място, Съдът посочва, че различни състави на ВКС са постановили противоположни решения по исковете на жалбоподателите и останалите пострадали от инцидента лица, като по този начин са лишили жалбоподателите от възможността да ангажират отговорността на застрахователя. Посочва, обаче, че чрез чл. 292 от новия ГПК националното законодателство е предоставило механизъм за преодоляване на тези противоречия. В изпълнение на този механизъм на 17 март 2010 г., скоро след отхвърлянето на иска на жалбоподателите, състав на ВКС предлага на общото събрание да постанови тълкувателно решение по въпроса.ЕСПЧ приема, че периодът между възникването на противоречивата практика през 2006 г. и задействането на процедурата по приемане на тълкувателно решение не е прекомерен, като се има предвид, че той е съвпаднал с влизането в сила на нов ГПК, към чиято уредба ВКС е следвало да се приспособи. На 6 юни 2012 г. е прието тълкувателно решение, което е довело до уеднаквяване на практиката. Накрая, въпреки че разрешението, дадено с тълкувателното решение, е в полза на жалбоподателите, ЕСПЧ възприема аргумента на Правителството, че изискването за правна сигурност не предоставя право на неизменна съдебна практика, както и че решенията на съдилищата по иска на жалбоподателите не са били произволни.", "date": "2019.04.17", "title": "Държавата спечели дело в Страсбург "}
{"url": "http://www.cross.bg/suyuz-brekzit-evropa-1602027.html", "text": "/КРОСС/  Национална конференция \"Европа и Брекзит\" събра на едно място професори и изследователи на процеса по излизането на Великобритания от Европейския съюз. Участниците представиха проблемите по темата, както и своята визия за развитие на държавите членки и Съюза като цяло. Европа и Брекзит - важна тема, която поставя много въпроси без ясен отговор, категорични са участниците в конференцията.Доц. д-р Борислав Градинаров, Институт за изучаване на обществата и знанието,БАН: Моето убеждение е, че Брекзит е еднопосочна улица, там едва ли ще има връщане назад. Но ние сме заинтересовани да видим какво ще стане с ЕС в бъдеще, тъй като това е нашето, добро или лошо, това е нашата реалност в момента.Според Ивайло Калфин за първи път Европейският съюз е толкова обединен. Причина за това са преговорите за напускането на Великобритания. Бившият министър на външните работи дори очаква след време Обединеното кралство отново да се върне в Европейски съюз под някаква форма.Ивайло Калфин, вицепремиер и министър на външните работи (2005-2009): Според мен в Европа няма фактори нито външни, нито вътрешни, които да водят към разпадане в Европейския съюз. Европа и в момента е съюз на независими държави, силните са правителствата в Европейския съвет, така че Брекзит този ефект, който виждаме към момента по-скоро консолидира Европейските държави.На конференцията бяха очертани възможни тенденции и стратегии за развитието на Европейския съюз при напускане на Великобритания. ", "date": "2019.04.17", "title": "Експерти смятат, че ЕС няма да се разпадне заради Брекзит "}
{"url": "http://www.cross.bg/metaamfetamin-slyzhiteli-nego-1602033.html", "text": "/КРОСС/  13,665 кг. метаамфетамин задържаха митически и гранични служители в района на Дунав мост 2 „Видин - Калафат\" на 12.04.2019 г. Наркотичното вещество е  открито след сканиране с рентген в специално изграден тайник, разположен зад задната броня на лек автомобил „Пежо\" с  българска регистрация, напускащБългария.След демонтаж на бронята митническите служители извадили от тайника 14 пакета, обвити в бежово тиксо и съдържащи 13,665 кг. бяло прахообразно вещество, което при полеви наркотест е реагирало на метаамфетамин. Водачът на автомобила - П.М., признал, че сам изградил тайника и сложил в него наркотика. Образувано е досъдебно производство по описа на ГПУ Видин.По искане на Окръжна прокуратура - Видин съдът е определил мярка за неотклонение „Задържане под стража\" спрямо П.М., обвинен за извършено от него престъпления по чл. 242, ал. 2 и по чл. 354а, ал. 1 от Наказателния кодекс.Снимки Агенция Митници", "date": "2019.04.17", "title": "Над 13 кг. метаамфетамин задържаха митнически и гранични служители в района на Дунав мост 2 "}
{"url": "http://www.cross.bg/ezero-lebedovo-vsichki-1602017.html", "text": "/КРОСС/  Една страхотна новина за всички фенове на приказните сюжети и пищните сценични продукции:  Руски държавен балет на лед  „Санкт Петербург\"  този ноември ще предложи богата програма на ценителите в цели шест български града, при това с цели две представления - „Лешникотрошачката\" и „Лебедово езеро\". Цените на билетите са  мeжду 45 и 65 лв от Eventim и локалните каси в градовете. По традиция, за най-малките почитатели ще има специални цени на билетите 12 лв. от всички ценови категории. Първите 200 най-бързи фена ще могат да се възползват от отстъпка 10% в цената във всеки град. По правило, няма поява на руската театрална формация на олимпийските шампиони по фигурно пързаляне у нас, която да не е отбелязала напълно разпродадени спектакли във всички точки у нас, в които са поставяни. През  декември 2018 г. постановката „Лебедово езеро\" реализира своеобразен рекорд - цели три изцяло запълнени салона в зала 1 на НДК. През 2017 г. създаденият от уважавания хореограф Константин Боярски  Държавен балет на лед „Санкт Петербург\" отбеляза своя 50-годишен юбилей със серия от представления в целия свят, между които и България., Драматично-куклен театър „Васил Друмев\"20.11 „Лебедово езеро\", 17:30  и 20:00 ч21.11 „Лешникотрошачката\", 17:30 и 20:00 ч, Държавна опера Бургас 23.11 „Лебедово езеро\", 16:30 и 19:00 ч24.11 Лешникотрошачката, 16:30 и 19:00 ч., Фестивален комплекс Варна26.11 „Лебедово езеро\", 17:30 и 20:00 ч, ДКС „Васил Левски\"28.11 „Лебедово езеро\", 19:00 ч, Дом на културата „Борис Христов\"30.11 „Лебедово езеро\", 16:30 и 19:00 , зала 1 на НДК2.12 „Лешникотрошачката\", 20:00 ч3.12 „Лебедово езеро\", 20:00 ч", "date": "2019.04.17", "title": "Любимият балет на лед „Санкт Петербург“ на гастрол с две представления в шест български града "}
{"url": "http://www.cross.bg/huawei-cloud-yslygi-1602036.html", "text": "/КРОСС/ Пътуващият 5G шоурум на Huawei Roadshow пристигна в София и може да бъде посетен до края на работната седмица. Digitall on Tour предлага разходка в бъдещето, която показва как с еволюционни стъпки технологичният гигант Huawei предлага да направи живота ни много по-лесен и сигурен, като използва интелигентни решения, базирани на технологията 5G.Digitall on Tour е ориентиран към бизнеса и развитието на нови услуги на базата на 5G технологията.Специалистите на компанията отговарят на въпроси за надграждането на съвременните 3G и 4G мрежи, включително как постепенно технологията 5G ще предлагат скорости сравними или по-високи от тези на фиксираните услуги. Все повече комуникации от типа M2M (machine-to-machine, например автономни автомобили, системи за контрол на трафика, умно производство, градски системи за сигурност), ще подобряват връзката си, благодарение на свръхбързия пренос на данни на 5G.Huawei представя системата FusionROBO - интегрирано решение за компании за дистанционно управление на устройства и ресурси с една обща управляваща система. FusionROBO се предлага в три версии и е способна да намали разходите на клиентите с до 65%.Визията на Huawei за по-добра свързаност е базирана на решения от типа B2B, IT и облачните услуги, както и за индустрията на теснолентовия „интернет на нещата (NB-IOT)\", движена от цифровото развитие на бизнес средата, „умните градове\" и дигитализацията на всекидневието. M2M комуникациите ще зависят все повече от способността на мрежите да понесат огромни натоварвания от информация и да я пренесат с нужната скорост за функционирането на автономни автомобили и интелигентна инфраструктура.Технологията за изкуствен интелект на Huawei, демонстрирана по време на Roadshow 2019, показва как постепенно физическата работа по подмяна на телекомуникационно оборудване ще изисква много по-малък човешки и времеви ресурс. Камера и свързаният с нея изкуствен интелект на Huawei следи за качественото изграждане на телекомуникационно оборудване за 4G и 5G и дори може в реално време да се свързва с екипа на място, за да го насочва по време на работата - изцяло без намесата на човешкия фактор и много по-ефективно, отколкото това се е случвало досега.Безспорен интерес в подвижния шоурум предизвиква демонстрацията на облачни услуги Cloud X - технология, приложима в широк набор от индустрии, а също за крайни клиенти. Тя прави възможно споделянето на огромно количество информация през облака с непостижима до днес скорост. Cloud X предлага три типа услуги: Cloud PC, Cloud Gaming и Cloud AR/VR. С помощта на 5G мобилните оператори ще имат възможност значително да разширят услугите си. За крайните потребители това означава, че собствеността върху хардуер - например игрова конзола - вече няма да е задължително условие за използването му. Подобно на системите за споделени автомобили 5G ще даде възможност за споделяне на персонални компютри, игрови конзоли и мултимедия много по-бързо и лесно.По време на Huawei Roadshow 2019 ще разберете още много за значението на 5G мрежите за бъдещето на преносната среда, 5G решенията за бизнеса и максималната скорост на мрежата в реални ситуации. Все по-масовото навлизане на 4К и 8К ТВ каналите и пълноценно съдържание за тях биха били възможни единствено с добре развита 5G мрежа.Високотехнологичния пътуващ свят Digitall on Tour на Huawei Roadshow ще остане в София до 19 април.", "date": "2019.04.17", "title": "Пътуващият 5G шоурум на Huawei Roadshow пристигна в София"}
{"url": "http://www.cross.bg/gradysa-ymeren-sever-severoiztok-1602019.html", "text": "/КРОСС/  През следващото денонощие облачността ще е значителна. На много места ще има валежи от дъжд, по-значителни в Предбалкана и Рило-Родопската област. С временни прекъсвания ще продължи да вали и през нощта срещу петък.Ще духа слаб до умерен вятър от север-североизток. Минималните температури ще са между 2 и 7 градуса; максималните - между 12 и 17 градуса, в Североизточна България - 9-11 градуса. Атмосферното налягане ще се повишава и ще е по-високо от средното за месеца. В планините ще е облачно, с валежи от дъжд, а над 1700 м - от сняг. Ще духа умерен, по високите и открити части - и силен вятър, от север-североизток. Максималната температура на височина 1200 м ще е около 5 градуса, на 2000 м - около минус 2 градуса. По Черноморието ще е облачно и дъждовно. Ще духа умерен вятър от север-североизток. Максималните температури ще са между 10 и 13 градуса. Температурата на морската вода е 11-13 градуса. Вълнението на морето ще е 2-3 бала.В петък и в събота ще остане сравнително хладно за периода и предимно облачно. В петък отново ще има превалявания, на повече места - в следобедните часове и в източната половина от страната. Вятърът ще бъде от север-северозапад, в Източна България - умерен.В събота все още ще има превалявания, но на по-малко места и предимно слаби. Вятърът ще се обърне от изток-североизток и температурите ще се понижат.", "date": "2019.04.17", "title": "Хлад и валежи и в четвъртък"}
{"url": "http://www.cross.bg/bulgariya-powerup-spodeli-1602037.html", "text": "/КРОСС/  Компания, осигуряваща лесен достъп до станции за зареждане на електрически автомобили, спечели българския финал на конкурса за стартъпи PowerUp!, oрганизиран от Клийнтех България и InnoEnergy. Събитието се проведе в рамките на конференцията за чистотата на въздуха SofAIR и беше организирано с подкрепата на Столична община. Победителят беше избран от жури, с председател Михал Байда от InnoEnergy.  Спечелилият проект Green charger бе представен от Росен Данчев. Той ще има възможност да представи България на международния финал на състезанието за енергийни стартъпи PowerUp!, който ще се проведе в полския град Краков на 21-и май.  Green charger цели създаването на т.нар. Green Charger Network - система за зареждане на електрически автомобили  в цяла България. В основата на идеята е възможността за лесно плащане при зареждане посредством карта. Целта на Данчев и Green Charger е в началото да се наложат на българския пазар, а след това да преминат към Румъния, Гърция и Балканите, а впоследствие и в цяла Европа.Росен Данчев сподели за своя стартъп Green charger: „Проектът е мрежа за зарядни станции за електромобили, която обединява съществуващите оператори под една платформа, за да може клиентите да зареждат навсякъде без нужда от допълнителни апликации. Основното нещо, което го отличава е това, че е насочен да бъде за цяла Европа, за цял свят и това може да стане една интернационална разпознаваема компания с разпознаваем бранд.\" След победата Денчев сподели: „Чувствам се щастлив и горд, че съм избран да представлявам България пред цяла Европа, пред основните инвеститори и бизнес организации. Обещавам, че България ще бъде представена достойно на финала в Краков.\"Марияна Хамънова, управител на Клийнтех България и един от членовете на журито избрало победителя, сподели след състезанието: „Дискутирахме заедно с журито всички участници и всеки сподели своите предпочитанията - какво търсим в победителя, какво би било интересно и полезно  за пазара. Винаги е трудно да се вземе общо решение но в крайна сметка всички бяхме единодушни.Избрахме решението, което има потенциал за бързо разрастване към нови пазари в една динамична индустрия, каквото е електромобилната.\"Клийнтех България и EIT InnoEnergy заявиха готовност да работят с останалите екипи от конкурса, като на най-добрите ще дадат възможност за директен достъп до преакселераторската програма Primer, която ще се проведе в периода май - юни 2019 г. В края на миналата седмица Клийнтех България, EIT InnoEnergy и Столична община подписаха тристранно споразумение за сътрудничество. Трите страни ще обединят усилия за стимулиране на предприемачеството и иновациите в сфери като умни градове, енергии и повишаване качеството на атмосферния въздух в София. Една от основните цели на споразумението е създаване на условия за устойчиво икономическо развитие на столицата с фокус върху опазването на околната среда.Международния финал на PowerUp! ще се проведе по време на Impact'19 - най-голямата икономическа конференция за Централна и Източна Европа в Краков. Той ще бъде предшестван от обучителни етапи, ръководени от международни бизнес ментори, които ще подготвят стартъп компаниите да презентират подобаващо идеите си пред група инвеститори и индустриални експерти. Емануеле Волп, ръководител иновации в един от основните партньори на межунардония финал - DTEK сподели:  \"Търсим проекти, които да допринасят в сферите на добива на природен газ и въглища, генериране на енергия за отопление, възобновяваща енергия, мобилност, енергийна ефективност и потребителско обслужване\".Михал Мачковяк, ръководител иновации в RAFAKO S.A, един от основните спонсори на  PowerUp! допълни: „Тазгодишното издание на PowerUp! ще достигне ново високо ниво на качество на участващите проекти. Като един от ключовите спонсори през последните 3 години, можем да потвърдим колко се повишиха стандартите на състезанието и колко много се влага в подготовката му. Когато избираме най-добрите участници се фокусираме върху 3 критерия. Първият е иновативността на проекта, който да отговаря на стандарите на RAFAKO. Вторият е колко успешен би бил проекта на пазара и каква е неговата мащабност. Третият е колко добре е представен проекта. \"14 от победителите от регионалните финали ще се състезават във финала на 21 май. Наградният фонд за победителите е в размер на 30,000 евро, с възможност за допълнително инвестиране в размер на 150,000 евро по акселераторска програма Highway на InnoEnergy.Повече информация за надпреварата можете да намерите на https://powerup.innoenergy.com/ ", "date": "2019.04.17", "title": "Проект за мрежа за зарядни станции за електромобили спечели българския финал на конкурса за стартъпи PowerUp!"}
{"url": "http://www.cross.bg/april-botev-levski-1602012.html", "text": "/КРОСС/  Българският футболен съюз определи съдийските назначения за двубоите от 30-ия кръг на двубоите от Първа лига.Дербито ЦСКА-София - Левски ще бъде ръководено от Станислав Тодоров. Двубоят е в събота, 20 април, от 17:15 часа.Ето и останалите двубои и главните съдии в тях:19 април, петък, 17:30 ч.Дунав - Локомотив (Пловдив), Георги Димитров Давидов19 април, петък, 20:00 ч.Септември - Славия, Радослав Гидженов20 април, събота, 20:00 ч.Лудогорец - Ботев (Пловдив), Драгомир Драганов21 април, неделя, 17:30 ч.Верея - Етър, Георги Юлиянов Иванов21 април, неделя, 20:00 ч.Берое - Черно море, Петър Кирилов Костадинов22 април, понеделник, 20:00 ч.Витоша - Ботев (Враца), Ивайло Стоянов.КласиранеПърва шестица1. Лудогорец 67 т. 55-142. ЦСКА-София 64 50-143. Левски 58 53-274. Ботев (Пд) 47 41-255. Черно море 45 38-366. Берое 44 33-26Втора осмицаГрупа А1. Етър 44 33-302. Ботев (Вр) 38 37-403. Витоша 31 22-424. Верея 6 12-70.Група Б1. Локомотив (Пд) 37 34-302. Славия 35 32-373. Септември 26 26-544. Дунав 25 33-53. ", "date": "2019.04.17", "title": "Станислав Тодоров ще ръководи вечното дерби "}
{"url": "http://www.cross.bg/smolyan-krazhbi-georgi-1602014.html", "text": "/КРОСС/  Изготвена дактилоскопна експертиза установи самоличността на убития мъж, чието тяло бе открито в понеделник в местността \"Пещерско бърце\" край пътя между град Смолян и село Турян, съобщиха от Окръжната прокуратура в Смолян. Трупът, който бе затрупан с клони от иглолистна дървесина, е на 41-годишният Георги Гривнев - рецидивист над 16 присъди за кражби и измами. Вчера зам.-окръжният прокурор на Смолян Недко Симов съобщи, че се касае за умишлено убийство, което е било извършено преди около 15 денонощия. Назначената тройна съдебно-медицинска експертиза е установила счупване на подезичната кост, т.е. смъртта е настъпила от удушване. Не е ясно обаче дали убийството е извършено на място или трупът е подхвърлен там.До края на март Гривнев е излежавал присъда за кражба в Трудово-поправително общежитие \"Герзовица\" към затвора в Смолян, съобщи местният сайт \"Отзвук\". След като си изтърпял наказанието, на 28 март е пуснат на свобода. Оттогава никой не го е виждал.41-годишният мъж многократно е осъждан. Гривнев е от квартал Райково, прякорът му бил Бански. Роден е в Пловдив и осиновен от смолянчани. Майка му и баща му били възрастни хора и отдавна са починали. Георги започва криминалната си дейност през 1994 година. Специализирал се е в кражби. След като починали родителите му той продал къщата им и похарчил парите. През 2010 г. е осъден да излежи три години и пет месеца в затвора, заради кражба на 33 000 лева от дома на възрастен мъж в Смолян.През 2015 година той бе заловен с други от банда за серийни взломни кражби от три общини - Смолян, Девин и Чепеларе. Крадците бяха подготвили два микробуса с крадена стока, подготвена за пласиране в Пловдив. Дотогава Георги бе натрупал 16 присъди за кражби.По досъдебното производство продължават активните процесуално-следствени действия за установяване на извършителя на убийството. ", "date": "2019.04.17", "title": "Установиха самоличността на убития мъж, чието тяло беше скрито край Смолян"}
{"url": "http://www.cross.bg/obsuzhdane-taksite-bulgarska-1602013.html", "text": "/КРОСС/  За широко обществено обсъждане на проекта за въвеждане на тол таксите настояха две от работодателските организации и Българската търговско-промишлена палата (БТПП).В свое становище, изпратено до медиите от Асоциацията на индустриалния капитал в България (АИКБ), Българска стопанска камара (БСК) и Българска търговско-промишлена палата настояват, че са били информирани от фирми в спедиторския и транспортен бранш относно готвеното въвеждане на тол таксите. В становището припомнят, че от МРРБ предлагат те да се начисляват на тежкотоварни автомобили над 3,5 тона от 16 август 2019 г.\"Считаме, че въвеждането на тол системата е необходима, макар и закъсняла стъпка за подобряване поддръжката и обновяване на основната пътна мрежа. В същото време, доколкото това ще бъде свързано с неизбежно повишение на транспортните разходи на територията на страната, предлагаме да се проведе детайлно обсъждане с всички заинтересовани страни\", се посочва в становището.Копие от него е изпратено до вицепремиера Томислав Дончев, вицепремиера Марияна Николова, министъра на регионалното развитие и благоустройството Петя Аврамова и председателя на Агенция \"Пътна инфраструктура\" - инж. Георги Терзийски. ", "date": "2019.04.17", "title": "За обществено обсъждане на проекта за тол таксите настояха АИКБ, БСК и БТПП "}
{"url": "http://www.cross.bg/lozan-pravosudieto-panov-1602015.html", "text": "/КРОСС/   Председателят на ВКС Лозан Панов прогнозира, че мракобесните времена в правосъдието тепърва предстоят. На форум, посветен на реформа в правосъдието, той заяви, че сегашният главен прокурор Сотир Цацаров се е прицелил в поста главен съдебен инспектор. Така контролният орган щял да се превърне в това, което е прокуратурата в последните седем години - завоевание на олигархични интереси, предаде БТА.Списъци на врагове висят по вестниците, а ксенофобията стана държавна политика - така Лозан Панов описа  ситуацията у нас и допълни, че никой не може да каже кога една демократична държава се превръща в опаковка.Върви ожесточена борба за подчиняване на съда. Този процес във ВСС е почти приключил. Горещата вода, в която в потопена правовата ни държава, е преди точката на кипене. Много страни безучастно наблюдаваха. Свободата ни трябва да дойде по естествен път, заяви още председателят на ВКС. ", "date": "2019.04.17", "title": "Лозан Панов: Мракобесните времена в правосъдието тепърва предстоят"}
{"url": "http://www.cross.bg/manolova-meditzinski-iskat-1602018.html", "text": "/КРОСС/  Омбудсманът Мая Манолова призова в Бургас всички български граждани да застанат зад исканията на здравните работници. Манолова пристигна в морския град денс, където подкрепи протеста на медицински сестри, клинични и рентгенови лаборанти, акушерки, рехабилитатори и др. Основните им искания са за достойни условия на труд, адекватно заплащане и повишаване на добавката за нощен труд. Протестът се състоя пред сградата на УМБАЛ.Стоя зад вашите справедливи искания от първия ден на вашия протест и ще стоя с вас до края. Въпреки неудобствата и опитите за натиск вие сте тук, за да защитите правата си, на вашите колеги и на всичките български граждани, които сме пациенти на здравната система, каза Манолова.Тя посочи, че всеки ден медицински специалисти протестират в Казанлък, Стара Загора, Русе, Враца. Това по думите й трябвало да покаже на Министерството на здравеопазването, че има проблеми в сектора, които не могат да бъдат решени с подаяния.Медицинските работници искат дългосрочни решения, искат сигурност, искат яснота как ще се разпределят тези средства и дали наистина ще бъдат достатъчни, дали ще стигнат до всеки медицински специалист. Считам, че е изключително грозно и недостойно да се правят опити да бъдат противопоставяни работещите в сферата на здравеопазването, да се настройват лекари срещу медицински сестри, да се настройват работещи в общински болници, срещу работещи в частни такива. Единственият начин нещата в системата да се променят е министерството да осмисли, че е необходима реформа. Опитът да се превърне здравеопазването във враждуващи помежду си кланове е недостоен и аз предлагам да не го позволяваме, добави Манолова.По-късно днес Манолова ще се срещне граничарите, съдени в Турция за убийството на турски рибар-бракониер. Инцидентът стана през 2008 година в български териториални води. У нас наказателното производство срещу вече бившите граничари е прекратено и те са оневинени, а през 2014 година Европейският съд по правата на човека в Страсбург обяви случая за нещастен инцидент.", "date": "2019.04.17", "title": "Мая Манолова призова всички да застанат зад исканията на здравните работници"}
{"url": "http://www.cross.bg/aparati-naredba-kamara-1602023.html", "text": "/КРОСС/  Българската стопанска камара (БСК) ще заведе колективен иск срещу Наредба Н18 на Министерство на финансите, която наложи въвеждането на нови касови апарати. Към момента към иска са се присъединили над 170 фирми, съобщиха от работодателската организация. Според наредбата всички компании, които не ползват фискален софтуер, бяха задължени от 1 април да сменят касовите си апарати.В началото на месеца председателят на камарата Радосвет Радев изпрати писмо до премиера Бойко Борисов, министъра на финансите Владислав Горанов и Национална агенция за приходите, в което посочи, че е възможно стоките и услугите да поскъпнат заради новите изисквания в Наредба Н18 за касовите апарати.По думите на Радев бизнесът ще плати пет пъти по-висока цена за прилагане на новите условия на наредбата от предварителната оценка на въздействието й.От Българска стопанска камара смятат, че липсва диалог между бизнеса и институциите относно спорните въпроси с фискалните устройства. Удължаването на част от сроковете по Наредба Н18, без това да е придружено с промени по същество, само отлага хаоса с няколко месеца, смятат от Стопанската камара. От 1 април всички компании, които не използват софтуер по продажбите и са регистрирани по ДДС, вече трябва да използват нови касови апарати, съгласно изискванията на Наредба Н18 на Министерство на финансите. Фирмите са задължени да издават касови бележки с QR код, който хората могат да сканират и да проверят дали тяхната покупка е отразена в сървърите на приходната агенция. За фирмите, които нямат регистрация по ДДС, условието е да въведат нови фискални устройства до края на юни. ", "date": "2019.04.17", "title": "Стопанската камара подготвя колективен иск срещу наредбата за касовите апарати "}
{"url": "http://www.cross.bg/registur-turgovskiya-zakona-1602025.html", "text": "/КРОСС/  Предприятията, които не са осъществявали дейност през отчетния период, се освобождават от задължението за публикуване на годишния финансов отчет, консолидирания финансов отчет и годишния доклад за дейността си. Това прие на първо четене парламентът с промени в Закона за търговския регистър и регистъра на юридическите лица с нестопанска цел, внесени от Министерския съвет.Предвижда се заявленията за обявяване на декларациите по закона за счетоводството и заявленията за вписване на обстоятелствата относно действителните собственици по Закона за мерките срещу изпирането на пари и по Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици, да се разглеждат по реда на постъпването им, отделно от другите заявления.Целта е подобряване на организацията и ефективността в работата на търговския регистър, както и преодоляване на забавянето при обработването и разглеждането на всички категории заявления за вписване, заличаване и обявяване, според мотивите за законопроекта. Според вносителя измененията няма да доведат до пряко и/или косвено въздействие върху държавния бюджет, разходите по изпълнението на нормативния акт ще са в рамките на утвърдения за съответното ведомство бюджет.Председателят на бюджетната комисия Менда Стоянова подчерта, че с промените се облекчава и работата на служителите от Агенцията по вписванията, защото търговският регистър е много натоварен.Христиан Митев от \"Обединени патриоти\" коментира, че законът за търговския регистър е част от реформата в правосъдната система. ", "date": "2019.04.17", "title": "Парламентът гласува промени в Закона за търговския регистър "}
{"url": "http://www.cross.bg/lavrov-surbiya-kosovo-1602016.html", "text": "/КРОСС/  Русия призовава САЩ и Европейския съюз да осъзнаят отговорността си за изпълнение на решенията на Съвета за сигурност на ООН и да накарат косовските албанци да спрат провокациите срещу Белград, заяви днес руският външен министър Сергей Лавров на съвместна пресконференция със сръбския си колега Ивица Дачич в Москва, предаде ТАСС. Лавров изрази съжаление, че ЕС, който е посредник в диалога за нормализиране на отношенията между Косово и Сърбия, \"не се справя с това задължение\". Що се отнася до САЩ, Вашингтон ще продължи да оказва натиск върху Белград да признае косовската независимост, прогнозира Лавров. Той добави, че американската администрация се стреми да постигне колкото може повече външнополитически успехи за максимално кратко време до следващите избори. Руският министър подчерта, че Русия няма да позволи на западните страни в Съвета за сигурност на ООН да внесат изменения в мандата на мисията на световната организация в Косово. \"Това ще бъде пряк удар по Резолюция 1244 и ние ще направим всичко възможно този провокативен замисъл да не се осъществи\", подчерта Лавров. Той повтори още веднъж, че Москва ще приеме всякакво решение по косовския въпрос, което е постигнато в пряк диалог между Белград и Прищина и отговаря на интересите на Сърбия. Дачич от своя страна заяви, че Сърбия няма да приеме едностранни действия на Прищина и е готова за диалог. Той изрази надежда, че Русия ще подкрепи Сърбия по този въпрос. Сръбският министър обаче подчерта, че диалогът с Прищина, който в момента е замразен, ще бъде подновен едва след като Косово отмени въведените през ноември миналата година 100-процентови мита за внос на сръбски стоки.", "date": "2019.04.17", "title": "Сергей Лавров:  Косово да спре провокациите срещу Сърбия"}
{"url": "http://www.cross.bg/vuzstanovyavaneto-pozhara-zayavi-1602022.html", "text": "/КРОСС/  Френският премиер Едуар Филип обяви, че Франция организира международен конкурс по архитектура за възстановяването на кулата-стрела на парижката катедрала \"Нотр Дам\", която бе унищожена в пожара понеделник вечерта, предадоха Франс прес и Асошиейтед прес.Целта е църквата \"да се сдобие с нова кула-стрела, която е пригодена към техниките и предизвикателствата на нашето време\", заяви Филип след извънредно правителствено заседание, посветено на възстановяването на \"Нотр Дам\".Френският премиер каза, че властите още не разполагат с оценка колко ще струват възстановителните дейности. Вчера президентът Еманюел Макрон заяви, че иска катедралата да бъде възстановена до пет години. \"Това очевидно е огромно предизвикателство, историческа отговорност\", заяви премиерът Едуар Филип. Парижката прокуратура съобщи, че разследващите причините за пожара още не могат да влязат в катедралата от съображения за сигурност. Днес разследването ще продължи с разпити и ще трае докато не се разкрие истината и не се установи причината за пожара. ", "date": "2019.04.17", "title": "Франция обяви конкурс за възстановяването на кулата-стрела на парижката катедрала "}
{"url": "http://www.cross.bg/beshe-evropa-nekov-1602031.html", "text": "/КРОСС/  Най-накрая истинска победа на гражданите на Европа с двойния стандарт при храните. Днес, на последното си пленарно заседание този Европейски парламент прие \"Новия търговски механизъм за потребителите\", който обявява предлагането на храни от една и съща марка, но с различни съставки и качество, за нелоялна търговска практика.Докладът относно по-доброто прилагане и модернизирането на правилата за защита на потребителите в ЕС беше гласуван днес съответно с 474 гласа \"за\", 163 \"против\" и 14 \"въздържал се\". Това съобщиха от пресофиса на омбудсмана.Това е много сериозна крачка към забраната на двойните стандарти при храните в Европейския съюз, като се има предвид, че до края на 2017 г. и на национално ниво у нас, и на европейско се отричаше да има двоен стандарт, като тези категорични твърдения бяха подплатени с подходящите изследвания.\"Днес сложихме край на двойното качество на продукти и услуги на единния европейски пазар. Това беше дългогодишна моя, и на колегите от Източна и Централна Европа, борба. С това днешно гласуване ще прекратим селективното движение на стоки и услуги, което е резултат от предлагането им във вариант \"Източна\" и във вариант \"Западна\" Европа, и то ще стане свободно, каквото е предвидено да бъде.\" Така коментира на свой ред евродепутатът Момчил Неков гласувания доклад.\"Днес европейските институции показаха, че работят в интерес на гражданите, въпреки огромните икономически интереси на мултинационалните компании\", категорична е омбудсманът Мая Манолова. Тя обяви днешното гласуване като голяма победа за България.\"Оттук нататък процедурите по практическото прилагане на Директивата трябва да се задействат от органите посочени от държавите членки в най-кратки срокове, за да могат да се прилагат съответните мерки срещу некоректните компании\", заяви евродепутатът. \"Извоювахме и това да имаглоба за закононарушителите с максимален размер от поне 4% от годишния оборот на търговците\", припомни Неков.\"Борбата срещу \"Европа на две скорости\" трябва да продължи и в следващия Европейски парламент, след повече от 10 години членство няма как да се заблуждаваме, че този проблем не съществува. Сега това е огромна победа за България, но има още много сфери, в които имаме работа.\", заключи Момчил Неков.Момчил Неков беше българският докладчик и специален докладчик на Комисията по земеделие по темата \"Двоен стандарт\" в ЕП. През януари 2018 г., след проведените консултации със засегнатите страни у нас и в ЕС, Неков внесе в ЕП единно становище по Доклада относно двойното качество на продуктите на единния пазар, което беше ключово и за приемането му от Европейския парламент на 13 септември 2018 г. с мнозинство. ", "date": "2019.04.17", "title": "Победа за гражданите: ЕП сложи край на двойния стандарт на храните"}
{"url": "http://www.cross.bg/opasna-paiis-denvur-1602003.html", "text": "/КРОСС/  Училищата в американския град Денвър в Колорадо ще бъдат затворени в сряда докато властите търсят „изключително опасна\" жена, съобщава Би Би Си. Сол Пайс на 18 г. се смята, че е обсебена от масовата стрелба в училище Колумбин през 1999 г., при която двама тийнейджъри убиха 12 ученици и учители.На 20 април се навършват 20 години от атаката. Агентът на ФБР Дийн Фирипс каза пред репортери, че е Пайс е „потенциално опасна за общността\". Властите в Денвър издадоха предупредителни заповеди за затваряне на училища още във вторник.18-годишната Пайс е описана като бяла жена от Флорида, която за последно е била видяна да носи камуфлажни панталони, черна тениска и черни ботуши. „Тя е въоръжена и се смята, че е изключително опасна\", пишат в Twitter от шерифското бюро в област Джеферсън. ", "date": "2019.04.17", "title": "Заплаха за масова стрелба затвори всички училища в Денвър"}
{"url": "http://www.cross.bg/izmamnitzi-leva-asenovgrad-1602005.html", "text": "/КРОСС/  80-годишна асеновградчанка е поредната жертва на телефонна измама. Преди ден на стационарния телефон в дома й се обадил мъж, който се представил за служител на МВР.Мнимият полицай поискал възрастната жена да му съдейства за залавяне на телефонни измамници. Доверчивата баба приготвила пакет със 7000 лева и го хвърлила през терасата, каквито са били инструкциите.Впоследствие тя разбрала, че е измамена и сигнализирала полицията. По случая е образувано досъдебно производство в Районното управление в Асеновград. ", "date": "2019.04.17", "title": "Баба от Асеновград хвърли от терасата 7 000 лева на измамници"}
{"url": "http://www.cross.bg/kola-blusnala-godishen-1602004.html", "text": "/КРОСС/  19-годишен младеж е с фрактура на черепа и опасност за живота след катастрофа, станала снощи във Варна. Това съобщиха от местната полиция. Тежкият пътен инцидент е станал към 20.20 часа на бул. \"Княз Борис I\", на спирка \"Студентска\". Поради движение с несъобразена с пътните условия скорост, лека кола „Опел\" навлязла в лявата пътна лента и се блъснала в лек автомобил \"Ланд Роувър\".След това немската машина излязла извън пътя и се блъснала в бетонна фасада на подлез и в стълб от уличното осветление. Пострадалият е бил пътник „Опел\"-а. Зад волана на катастрофиралата кола е бил 19-годишен от Бургас.При друг инцидент в морската столица снощи пострада водач на \"Алфа Ромео\". Минути преди полунощ на ул. \"Тодор Влайков\" лека кола „Рено\", при завой наляво, не пропуснала и блъснала  леката кола \"Алфа Ромео\", движеща се в права посока.Пострадалият 32-годишен шофьор на италианската кола е получил фрактура на носа и контузия на гръдния кош. Бил е прегледан и освободен за домашно лечение. ", "date": "2019.04.17", "title": "Кола се заби в спирка, 19-годишен младеж е с опасност за живота  "}
{"url": "http://www.cross.bg/semeiistvo-geshev-arabadzhievi-1602002.html", "text": "/КРОСС/  Първият съд в Испания е разрешил екстрадиция на хотелиерското семейство Хотелиерското семейство Ветко и Маринела Арабаджиеви са търсели информация за зам.-главния прокурор Иван Гешев, включително и за семейството му, прокурори и съдии, които са гледали мерките за неотклонение на сина им Вълчо Арабаджиев, съощава \"24 часа\".Това е станало ясно при анализа на 6 от 26-те телефона, които бяха открити у Арабаджиеви при задържането им. Предстои да се анализират и останалите 20 телефона, съобщи Иван Гешев. При анализа на телефоните станало ясно, че те са получавали в чатове страници от тяхното дело, които са им били снимани и пращани.Също така коментирали служители от НАП, но заместник главният прокурор отказа да разкрие повече подробности. Той допълни, че първият съд в Испания е разрешил тяхната екстрадиция, а сега предстои да се гледа делото и на втора инстанция в съд в Мадрид. Гешев не се ангажира с дата кога хотелиерското семейство ще се върне у нас. ", "date": "2019.04.17", "title": "Арабаджиеви търсели информация за прокурори и съдии в интернет"}
{"url": "http://www.cross.bg/frantzisk-papa-negovo-1602006.html", "text": "/КРОСС/  Правителството одобри допълнителни разходи 2019 г. за организирането и провеждането на апостолическото пътуване на Негово Светейшество Папа Франциск в България на 5-7 май.Официалното посещение на държавния глава на Ватикана и глава на Римокатолическата църква, Негово Светейшество Папа Франциск в България е първо посещение на глава на Ватикана и на Римокатолическата църква от 17 години насам. То има важно значение за утвърждаване на България като модел за етническа и религиозна толерантност и като повод за положителни послания към българската общественост за мир и добруване, изтъкват от пресцентъра на Министерския съвет.Негово Светейшество Папа Франциск ще извърши апостолическо пътуване в България от 5 до 7 май 2019 г., за да поздрави българския народ и да даде на всеки българин своя благослов за мир и благоденствие.Той ще се срещне с представителите на държавните власти, с Негово Светейшество Българския Патриарх Неофит, с дипломатическия корпус и с гражданското общество. Папа Франциск ще се срещне също с представителите на религиозните вероизповедания, като по време на своята визита ще посети градовете София и Раковски. Допълнителните разходи за 2019 г., които се одобряват с правителственото постановление, са в размер на 866 000 лв. От тях по бюджета на Министерския съвет се отпускат 759 000 лв. За Министерството на вътрешните работи са предвидени 77 000 лв., а за  Националната служба за охрана - 30 000 лв. Средствата се осигуряват чрез преструктуриране на разходите/трансферите по централния бюджет за настоящата година. ", "date": "2019.04.17", "title": "МС отпуска близо 870 000 лв. за посещението на папа Франциск у нас "}
{"url": "http://www.cross.bg/iqos-moris-filip-1602007.html", "text": "/КРОСС/  В последния месец компанията Филип Морис Интернешънъл започна активно да говори за обществено здраве. Дори публикува бяла книга за най-големите проблеми в сферата на общественото здраве.- Трябва да си дадем сметка, че и в момента продължава да има търсене на цигари от страна на потребителите. Въпреки усилията за превенция и спиране на тютюнопушенето в световен мащаб има над един милиард души, които пушат цигари. Според прогнозни данни на Световната здравна организация и към 2025 г. броят на пушачите в света ще остане над един милиард. Тези хора са наши колеги, съседи, роднини и приятели. Трябва да намерим алтернативни решения за всеки един от тях.Затова Филип Морис Интернешънъл пое ангажимент за изграждане на бъдеще без дим. Това е цялостна трансформация, която ще промени обществото, визия за бъдеще, в което цигарите нямат място. И ние искаме да постигнем тази цел възможно най-бързо.В един идеален свят всички пушачи трябва напълно да се откажат от употребата на тютюн и никотин. Това е сценарият с най-нисък риск в сравнение с пушенето на цигари. Знаем, че тютюнопушенето причинява заболявания. Знаем също, че тютюнът съдържа никотин, който не е безвреден, но който не е първопричината за развитие на заболявания, свързани с пушенето. В действителност основният причинител за тези заболявания са вредните химически вещества, които пушачът вдишва от горящата цигара.Ние инвестирахме над 6 милиарда долара в научноизследователска и развойна дейност, продуктов дизайн, производствени мощности, научен анализ и проучвания на нагласите на пълнолетните пушачи, за да им осигурим по-добра алтернатива на продължителното тютюнопушене. В основата на тази инвестиция и на всички постижения на Филип Морис Интернешънъл стои задълбочена научна работа. Използвахме модерните технологии, за да разработим бездимни алтернативи на цигарите, които са по-малко рисковани от продължителното пушене.- Вече споменах, че през последното десетилетие Филип Морис Интернешънъл инвестира над 6 милиарда долара в научни изследвания, разработване на продукти, научни анализи и производствен капацитет за нашите бездимни изделия, включително и системата за нагряване на тютюн IQOS.Ангажирали сме 430 експерти в над 30 центрове по целия свят, които са специалисти в близо 30 научни и инженерни дисциплини в областта на производствените материали, потребителска електроника, клинични проучвания и токсикология на системите. Научноизследователската работа на Филип Морис Интернешънъл се базира на стандартите и практиките, прилагани от фармацевтичната индустрия, и съответства на указанията на Центъра за тютюневи изделия на Агенцията по храни и лекарства на САЩ.Нашите изследвания включват лабораторни анализи и клинични проучвания, както и проучвания на реалната употреба на продукта, оценка на възприемането на посланията относно риска от пушене и наблюдение след пускане на изделието на пазара, като се спазват международно признати стандарти и практики.От 2008 г. насам имаме над 340 публикации и глави от книги, свързани с бездимните изделия, в издания със взаимен научен контрол. Във връзка конкретно с IQOS Филип Морис Интернешънъл проведе 18 неклинични изследвания и 10 клинични проучвания, чрез които успяхме да докажем няколко много важни неща. Първо при IQOS не протича горене и не се образува дим. Аерозолът на IQOS съдържа значително по-ниски концентрации на токсични вещества в сравнение с цигарения дим, а съдържанието на никотин е сходно. Лабораторните изследвания показват, че по-ниските концентрации на токсични вещества в аерозола, образуван от IQOS, са със значително по-ниска токсичност от цигарения дим. Две двуседмични и две тримесечни клинични проучвания сочат, че излагането на 15 токсични вещества е значително намалено при пушачите, преминали напълно на IQOS. Намалението на излагането се доближава до това при пушачи, които са спрели да пушат за срока на проучванията.Последното ни клинично проучване, чрез което се измерва биологичният отговор при пушачи, преминали на IQOS за шест месеца, в сравнение с продължителното пушене, постигна успешно своята цел. То показа подобрение при всички осем измерени биологични реакции, като при пет от тях се отчитат статистически значими разлики. Тези резултати сочат, че преминаването на IQOS вероятно намалява риска от развитие на заболявания, свързани с пушенето, при реална употреба на продукта.Употребата на IQOS няма негативно въздействие върху качеството на въздуха на закрито и не е източник на дим в околната среда.Изследванията сочат, че хората, които никога не са пушили или са спрели да пушат, не проявяват интерес към IQOS. Средно 70-80% от потребителите на IQOS са се отказали от цигарите.Няколко независими изследвания от последната година потвърждават, че IQOS освобождава намалени концентрации на токсични вещества в сравнение с цигарите. Много държавни органи проведоха анализ на научната литература или изследвания на нагреваемите тютюневи изделия и установиха, че с тях потребителите са изложени на по-ниски концентрации на вредни вещества.- Най-доброто за пушачите е да спрат употребата на всички форми на тютюн и никотин. Но ако не могат и продължават да пушат, от гледна точка на общественото здраве е важно да им бъдат предложени приемливи алтернативи на пушенето.Основният проблем е горенето на тютюна. Никотинът, макар че води до пристрастяване и не е без риск, не е първопричината за заболяванията, свързани с пушенето. Именно процесът на горене на тютюна води до образуване на дим, който съдържа токсични вещества. Предвид този факт, всяка алтернатива без горене, която същевременно осигурява на пушачите ритуал и вкус, е жизнеспособна алтернатива.Нашите научни изследвания показват, че IQOS, макар и да не е безрисков, е по-добра алтернатива на пушенето, тъй като при него се формират значително по-ниски концентрации на вредни вещества, отколкото при цигарите. Доказахме, че намалените емисии в аерозола на IQOS водят до намалена токсичност (в лабораторни модели), намалено излагане (в клинични проучвания) и последващи подобрения на биологичните отговори при хора, преминали на IQOS, в сравнение с продължителното пушене, което е стъпка към потвърждаването на тезата за намален риск. Освен това, пушачите, които преминават на IQOS, отбелязват и други ползи - вече не трябва да прикриват миризмата на цигарен дим, дрехите и косата им не миришат на цигари и се премахва лошият дъх. ", "date": "2019.04.17", "title": "Руи Миньос: Открихме бездимна алтернатива на цигарите"}
{"url": "http://www.cross.bg/france-klm-notr-katedralata-1602010.html", "text": "/КРОСС/  Air France-KLM ще осигури безплатен транспорт за всички партньори, които ще вземат участие в реконструкцията на катедралата Нотр Дам в Париж.Ръководството на френско-холандската група в лицето на  изпълнителния директор на Air France-KLM Бенджамин Смит, председателя на Air France-KLM Ан-Мари Кудерк  и изпълнителния директор на Air France Ан Ригаил съвместно е взело решението за този жест. „Екипите на Air France и Air France-KLM във всички точки на света са дълбоко натъжени заради случилото се. Трагичният пожар, който нанесе големи щети на катедралата Нотр Дам в Париж, е тежък удар върху един от най-ярките и познати по света символи на френската история\", обясни мотивите за жеста си компанията. В допълнение Air France-KLM ще основе фонд за дарения, чрез който клиентите на авиопревозвача ще могат да допринесат за възстановителните дейности.", "date": "2019.04.17", "title": "Ер франс ще превозва безплатно реставраторите на Нотр Дам"}
{"url": "http://www.cross.bg/pargov-kaloyan-obrazovanieto-1602008.html", "text": "/КРОСС/  Връзката между образованието и бизнеса е от ключово значение. Тя е залог за качеството на образователния процес. Това каза лидерът на БСП - София Калоян Паргов, който е и заместник-председател на Комисията по транспорт и туризъм в СОС, при откриването на третото издание на изложението \"Транстренд 2019 - Иновации, бизнес и образование в транспорта\", което се организира от ВТУ „Тодор Каблешков\".„През последните 30 години се наруши комуникацонната верига образование - практика. Това доведе до разминаване между нуждите на икономиката и подготовката на кадрите\", убеден е Паргов.Според него бизнесът, общините и държавата трябва да са партньор на университетите и да се ползват от достиженията на научноизследователската им дейност. „Интересът към „Транстренд 2019\" доказва нуждата от подобни изложения, на които се осъществява директен контакт между образованието и представителите на бизнеса\", посочи той.Калоян Паргов заедно със заместник-министъра на регионалното развитие и благоустрийството Валентин Йовев и ректора на Минно-геоложкия университет „Свети Иван Рилски\" и председател на Съвета на ректорите проф. д-р Любен Тотев поставиха началото на този вече традиционен форум, на който представители на бранша демонстрират най-новите инженерни технологии в транспортния, спедиторския и логистичния сектори на икономиката. По време на събитието Калоян Паргов участва в откриването на четири нови лаборатории на територията на висшето училище - по „Комуникационни системи и устройства\", по „Металознание и технология на материалите\", по „Изпитване и експлоатация на газови съоръжения и инсталации\" и по „Техническа безопасност на асансьорите\". ", "date": "2019.04.17", "title": "Калоян Паргов: Връзката между образованието и бизнеса е от ключово значение"}
{"url": "http://www.cross.bg/modyl-hyustun-syaiigart-1602011.html", "text": "/КРОСС/  Датата 17 април 1970 г. остава символична за много повече от три човешки съдби. Милиони хора по света са притаили дъх в очакване на развръзката на една космическа мисия, която по съществото си е неуспешна, но щастливият й финал я бетонира в историята като героична победа.Корабът е изстрелян на 11 април 1970 г., а по план екипажът трябва да осъществи първото кацане в лунните възвишения Фра Мауро, останали встрани от възможностите за изследване от предишните мисии \"Аполо\". Номер 13 от програмата е предхождана от поредица персонални промени в екипажа, станали обект на много спекулации и различни версии през годините. Ракетата-носител носи името Сатурн V, командният модул - Одисей, а лунният - Водолей.Командирът Джеймс Лавел, Фред Хейз (пилот на лунния модул), Джон Суайгарт (пилот на командния модул) и контролният център в Хюстън срещат няколко изненади още в първите два дни от мисията, но след близо 56 часа проблемът е сериозен. \"Хюстън, мисля, че имаме проблем\" са думите, изречени от Суайгарт и останали ебмлематични до днес. Само секунди след на пръв поглед рутинната задача да включи шалтера за хомогенизиране на криогенните резервоари, аварията е на лице. Вторият кислороден резервоар избухва, а в следствие на аварията блокира и първият. Командният модул с основната част от ресурси е на практика загубен на 400 000 км от Земята. Единственото решение е да се използва лунният модул, който се превръща в \"спасителната лодка\" на тримата астронавти, макар да е предназначен за двама.Часове по-късно въздухът във Водолей се пренасища от въглероден диоксид и екипажът е застрашен от задушаване. Наземният състав в Хюстън вече е започнал поредица от сложни изчисления, за изпълнението на абсолютно непознати до момента процедури, които да осигурят надеждно прибиране на тримата астронавти. Междувременно с подръчни материали те създават филтър, който да осигури пречистването на въздуха в лунния модул. След критичните повече от 141 часа, в които Лавел, Хейз и Суайгарт запазват изключително самообладание, е време за последния етап. Те се разделят с Водолей, заемайки места в спускаемата капсула. На 17.04.1970 г. тя се приводнява успешно в Тихия океан. На 4.5 км е самолетоносачът \"Иво Джима\", от който излита военен хеликоптер, за да прибере астронавтите в кораба. Ден по-късно тримата, вече преминали медицински прегледи, са транспортирани в Хавай, където са посрещнати от семействата си и американския президент Ричард Никсън. ", "date": "2019.04.17", "title": "Аполо 13: Триумф в провала"}
{"url": "http://www.cross.bg/zheni-iioncheva-nasilieto-1602009.html", "text": "/КРОСС/  „Големият проблем, свързан с насилието над жени, равнопоставеността на половете и трафика на хора, е бедността, както и липсата на развитие. Насилието над жени не е само български проблем, в Европейския съюз една от всеки десет жени е обект на сексуално насилие, а една от всеки пет е подложена на физическо насилие\". Това каза водачът на листата на БСП за Европейските избори Елена Йончева на „Форум за правата на жените 2019\", организиран от Фондация „Фридрих Еберт\" и Българския фонд за жените. Тя добави, че България има своята специфика, в резултат на това, че държавата ни е много бедна. Йончева добави, че 40% от българските граждани живеят на прага на бедността, а 60% от населението на страната е функционално неграмотно. „Това не може да не оказва влияние върху насилието в семейството. Затова са нужни инициативи от страна на държавата за включване на жените в социалния живот, във всеки областен град трябва да бъдат създадени кризисни центрове, в които да има психолози, трябва да се създаде и база данни към МВР, съдържаща данните на насилниците\", коментира още водачът на евролистата на левицата. Елена Йончева каза още, че когато говорим за насилието над жени, обикновено се дават конкретни примери, без да се влиза в същността на проблема. „Статистиката от последните три години показва, че всяка четвърта българка е обект на домашно насилие, а насилието над жени се е увеличило с 50% за това време. Това показва  задълбочаване на проблема, а не тенденция за неговото решаване\", обясни тя. Елена Йончева припомни, че през изминалата година, след предложение на БСП, парламентът е приел законодателни промени в Наказателния кодекс с надеждата, че с търсенето на наказателна отговорност, насилието над жени ще намалее. „Само със законодателни промени, обаче този проблем няма как да бъде решен. Нужни са мерки за превенция\", категорична бе тя. Йончева коментира още, че  ЕС е предложил „Европейски социален стълб\", чрез който да се реализират редица социални инициативи, които да гарантират минимална работа заплата и пенсия, които биха довели и до повече сигурност в семейството. Тя добави, че този стълб ще се гледа от следващия състав на ЕС. „Той трябва да включва и равни възможности за достъп до работа, справедливо заплащане и добри условия на труд\", каза още Елена Йончева  ", "date": "2019.04.17", "title": "Елена Йончева: Големият проблем, свързан с насилието над жени, е бедността"}
{"url": "http://www.cross.bg/proekta-rimskata-dobre-1601999.html", "text": "/КРОСС/  Започна преместването на ценните археологически обекти, разкрити по време на спасителните проучвания по трасето на автомагистрала „Струма\" край Благоевград, предаде БНР.От там допълват, че Инициативният комитет „Скаптопара\" е доволен от проекта, възложен и финансиран от  Агенция \"Пътна инфраструктура\". Според екипа, извършил проучването и експертите от Министерство на културата, обектите от римското селище, които имат висока стойност, са три - двете запазени гробни камери, останките раннохристиянската черква и римската вила.  След серия от протести и дискусии беше решено те да бъдат преместени на 20 метра от трасето на магистралата, където е и римската баня, която също е добре запазена.Представители на Инициативния комитет са се запознали с проекта на среща в Агенция \"Пътна инфраструктура\".\"Проектът е направен добре, с алеи, с паркинги. За начина на изпълнение и екипа, който ще го изпълнява - само за това не получихме достатъчно яснота\", заяви Лазар Андреев. „За разлика от АПИ, Министерстото на културата и община Благоевград към момента още не са изпълнили своите ангажименти\", заключи той. ", "date": "2019.04.17", "title": " Започна преместването на археологическите обекти от магистрала „Струма”"}
{"url": "http://www.cross.bg/rysiya-amfetamin-grazhdanin-1602000.html", "text": "/КРОСС/  Руската Федерална служба за сигурност (ФСС) разби канал за доставки на амфетамин с автотранспорт от Холандия в Русия и задържа български гражданин, от когото са иззети 90 килограма от това вещество. Това съобщи пресцентърът на ФСС, цитиран от ТАСС и БТА.Федералната служба за сигурност е осъществила съвместна операция със свои чуждестранни партньори, за да спре дейността на контрабандистите, организирали наркотрафика. Българският гражданин, наркокуриер, е задържан в Московска област. Самоличността му не се разкрива.Според ФСС 90-те кг течен амфетамин са открити в колата на българина, оборудвана със специално скривалище. Автомобилът е пропътувал от Холандия до Русия през Германия, Полша и Украйна.Междувременно са установени и задържани получателите на товара, които са граждани на Русия и на Беларус. ", "date": "2019.04.17", "title": "Българин е задържан с 90 кг амфетамин в Русия "}
{"url": "http://www.cross.bg/katedralata-spaseni-figyra-1601995.html", "text": "/КРОСС/  Реставраторите, изследващи парижката катедрала \"Нотр Дам\" след пожара, успяха да намерят металната фигура на петел, която украсяваше изгорялата кула стрела и се смяташе за унищожена от огъня, съобщават АФП и БТА.В петела се съхраняват мощи на Свети Дени и на Света Женвиев - покровители на Париж, както и парченце от Трънния венец. Идеята е реликвите на върха на кулата-стрела да пазят града от беди. Тъй като металната фигура е подсилена, още не е проверено дали реликвите са невредими.Галският петел е един от символите на Франция.Кулата-стрела е била унищожена и през Френската революция. Тя е възстановена по време на мащабната реставрация на катедралата във втората половина на 19 век.Много от светините в \"Парижката Света Богородица\" бяха спасени. Тръненият венец, туниката на Свети Луи, парче от кръста на Христос и пирон, с който е бил закован за него, реликварии и картини бяха изнесени с човешка верига от пожарникари, полицаи и служители на кметството.Ценностите от съкровищницата в катедралата също са спасени.Монументалната \"Пиета\" на скулптура Никола Кусту, стояща зад олтара, също оцеля. Трите големи кръгли витража от 13-и век са спасени. Двата по-големи - северният и южният са с диаметър 13 м.Големият орган оцеля, но състоянието му ще стане ясно, когато изсъхне. Триметровите статуи на апостолите и евангелистите от покрива на катедралата - 16 на брой, миналата седмица бяха преместени за реставрация и оцеляха. ", "date": "2019.04.17", "title": "Първи версии за пожара в Нотр Дам,  намериха петела с мощите на светците върху кулата стрела "}
{"url": "http://www.cross.bg/avtomobilite-gazove-pokazva-1601985.html", "text": "/КРОСС/  Стикер с вграден чип ще показва екокатегорията на автомобила. Екологичните групи са пет и ще се определят при техническия преглед на превозното средство. В дните с пикови стойности на замърсяване на въздуха, на автомобилите, които отделят високо количество вредни емисии ще може да се забранява да влизат в центъра на градовете. Новите екокатегории ще взимат предвид вида гориво, като така автомобилите с газови уредби ще бъдат облекчени.Вграденият чип, който ще показва екокатегорията на автомобила, ще се намира в стикера за годишна техническа проверка, предвижда проектонаредбата. Автомобилите с газови уредби ще спадат към по-екологичните. Проектонаредбата предвижда не само по-лек режим за автомобилите на алтернативни горива като природен газ, но и различна методика на измерване на изгорелите газове, заяви инж. Георги Илиев от Националната камара на автосервизите. Стикерите няма да кореспондират пряко с европейския стандарт, изтъкна той.Инж. Георги Илиев - Национална камара на автосервизите коментира, че един от най-вредните газове, който се измерва, е въглеродният окис, който е с 20-25% по-нисък в алтернативните горива от бензина. Така автомобилът ще получи стикер с по-висок еко клас, но не с по-висок „Евро\" клас.За да бъдат екологични автомобилите с алтернативни горива, горивните им системи трябва да бъдат настроени правилно. Сега се измерват изгорелите газове на основното гориво, а сегашната проектонаредба предвижда да се измерва общото отделяне на изгорели газове. Наредбата ще поощри хората да си ремонтират и подменят катализаторите, тъй като без тях на практика не може да се изпълни еконормата, зададена от производителя. ", "date": "2019.04.17", "title": "Стикер с вграден чип показва екокатегорията на автомобила"}
{"url": "http://www.cross.bg/stomaha-namalyava-premahva-1601987.html", "text": "/КРОСС/  Когато затлъстяването е високостепенно, единственият начин да се помогне на пациентите е чрез бариетрична метаболитна хирургия. Това каза в сутрешния блок на БНТ диетологът Теодора Дърленска. Тази хирургия променя анатомията и физиологията на стомашно-чревния тракт. Те са няколко вида операции. Основно са две - при едната се намалява вместимостта на стомаха като 2/3 от стомаха се премахва. Другата операция е по-драстична. При нея отново част от стомаха се премахва, но се намалява и дължината на тънкото черво, обясни диенологът.Тези мерки се предприемат при пациенти с тегло над 200 кг. Дългосрочният ефект се основава и на принципите на здравословно и балансирано хранене. ", "date": "2019.04.17", "title": "Милион и половина българи с наднормено тегло"}
{"url": "http://www.cross.bg/kamera-huawei-seriyata-1601996.html", "text": "/КРОСС/  За нито един фен на мобилната фотография не е тайна, че P серията на Huawei от години определя стандартите в тази област. С появата на серията P9 и нейната двойна Leica камера получихме смартфон, способен на революционни за времето си снимки. През миналата година мобилната фотография направи огромна крачка в развитието си с появяването на серията Huawei P20. Нощната фотография, непреодолимо изпитание дори за някои професионални камери, вече не беше проблем дори за любителите фотографи. В духа на тази технологична революция се появи и новата серия P30, със своя флагман P30 Pro и неговата иновативна четворна Leica камера. Камерите от типа SLR (single lens reflect) позволяват на фотографа да улови отразеното в лещата изображение по съвсем същия начин, по който то е видяно през обектива. Резултатът са висококачествени, ултра реалистични снимки, които запленяват както професионалните фотографи, така и любителите. P сериите на Huawei се стремят да предоставят SLR качество чрез камера, която винаги можете да носите навсякъде със себе си, и P30 Pro веднага привлече вниманието в безпрецедентните си възможности да снима в почти пълен мрак и с невероятния си 5-кратен оптичен и 50-кратен цифров зум, с които дори снимането на Луната дава впечатляващи резултати. Какво ново обаче предлага модела за почитателите на портретната фотография? Обикновено в смартфоните се ползват специални алгоритми, които пресъздават магнетичния оптически ефект „bokeh\" на размиване на фона. Софтуерно генерираният ефект обаче се различава значително от естествено получения с SLR техника и специални обективи. Затова инженерите на Huawei решават да прекрачат софтуерните граници и да се фокусират върху ефектите от оптичната симулация. В резултат на техните усилия, TOF се превръща в четвъртата камера на P30 Pro. TOF камерата е изградена на принципа на сонара, като с нейна помощ се изчислява разстоянието до фотографираните обекти с непогрешима точност. TOF идва от Time of Flight и по същество представлява специална леща, която се използва за изчисляване на разстояние. Това става като се изпращат светлинни лъчи до определени обекти и на база фиксираната скорост на светлината и различното време за достигането им, точното положение на обектите в пространството се разпознава с допустима грешка от 1% - далеч по-нисък от този на двойната камера (10%) и единичната камера (20%).С помощта на тази камера P30 Pro може да наслагва няколко слоя от размити изображения на заден план и да прилага този ефект в множество сценарии, които принципно са сложни за получаване на хубаво боке със смартфон - например когато обектът и фонът са в много близки цветове.Типичен случай е портрет на човек с брада или естествено развята или бухнала коса. В този случай по досегашния метод се получаваше неестествено рязко отделяне на обекта от фона. TOF камерата обаче прихваща и фините косъмчета и отделя точно предния план, задния план и обектите, по начин, много близък до това, което прави човешкото око. Резултатът е наистина естествен и красив портрет с детайли и боке на нужните места.  По същество технологията Time-of-Flight (TOF) не е новост, подобен принцип е използван през годините от други производители на смартфони, но само за игри и приложения с добавена реалност (AR). Huawei отключва пълния потенциал на TOF технологията за целите на фотографията. Това нововъведение е следствие от дългогодишните усилия на инженерите на P серията да направят портретната фотография възможно най-реалистична, използвайки естествената светлина на заобикалящата среда.Идеята на Huawei за създаването на TOF камера предшества P30 Pro и дори P20. Преди две години технологичният гигант навлиза в напълно непозната територия, създавайки специален научноизследователски екип, който да проектира TOF камера. Най-трудният елемент при адаптирането на тази камера към цялостната структура се оказва интегрирането на нейните ефекти към тези на останалите камери. Инженерите на Р серията са изправени пред напълно ново за тях изпитание и отговорността да са на нивото на стандартите, наложени от Huawei в сферата на мобилната фотография. Най-голямото предизвикателство е оптимизирането на ключовите параметри като цвят, контраст, яркост и резолюция. Високите критерии, които Huawei поставя пред себе си при проектирането на TOF камерата, правят творческия процес интензивен и натоварващ, но същевременно много интересен и амбициозен. След буквално стотици хиляди опити и концептуални варианти е постигната завършената версия, на който можем да се насладим днес. Като ключов партньор на Р серията, Leica взима активно участие в процеса на създаването на иновативни камери, споделяйки безценен опит и идеи. Huawei вярва, че портретният ефект на P30 Pro интегрира по прекарасен начин артистичната философия на P серията с безпрецедентното качество на Leica камерите.", "date": "2019.04.17", "title": "Как е разработена Time-of-Flight камерата, участваща в четворната Leica камера на Huawei P30 Pro "}
{"url": "http://www.cross.bg/sredstva-leva-razhodite-1601990.html", "text": "/КРОСС/  Кметът на Пловдив Иван Тотев ще трябва да заплати глоба от 200 лева заради неправилно разходени средства от бюджета на Общината. Градоначалникът е бил санкциониран от Агенцията за държавна финансова инспекция заради разпореждане с 86 645 лева през 2016 година.  Кметът два пъти е обжалвал глобата, но и в двата случая магистратите са отхвърлили възраженията му.В акта е записано, че Иван Тотев е променил предназначението на средства от такси за битови отпадъци в размер на 86 645.10 лв, като е нарушил наредбите, които касят разпореждането с публични средства.Въпреки че според местните власти тези разходи са свързани с дейности в общинското предприятие по „Чистота\", Районният, а след това и Административният съд, са отхвърлили тези мотиви.Според тях  обслужването на автовишка и заплащането на годишните й прегледи, разходите за обучение на работа с храсторез, разходите за резервни части на моторен трион, разходите по договор между ОП „Траурна дейност\" - Пловдив и „Сатурн 9 \" ЕООД не могат по какъвто и да било начин да се причислят към дейностите ясно изброени в закона, за които се заплаща такса за битови отпадъци.В решението е прието, че случаят не е маловажен, доколкото нарушението засяга особено важни обществени отношения, касаещи финансовата дисциплина при окончателното разпореждане на бюджетни средства към края на съответната година, като същото не се явява с по-ниска степен на обществена опасност от обичайните нарушения от този род,пише в мотивите на съда.По отношение на наказанието е посочено, че същото е правилно наложено като ,,глоба‘‘ в минимално предвидения размер от 200 лева.Решението на Административния съд е окончателно, което означава, че кметът ще трябва да заплати глобата от АДФИ. ", "date": "2019.04.17", "title": "АДФИ глоби кмета на Пловдив с 200 лева заради неправилно похарчени 86 хлд. лева"}
{"url": "http://www.cross.bg/panov-prokyror-vurhovniya-1602001.html", "text": "/КРОСС/  Председателят на Върховния касационен съд Лозан Панов се обяви против предложенията на новия правосъден министър за разследване на т. нар. \"трима големи\" в съдебната система - това са главният прокурор и председателите на Върховния касационен и Върховния административен съд.Според Панов и в момента законът предвижда възможност за предсрочно отстраняване на някого от тримата. Затова магистратът смята, че с тези текстове по-скоро се търсело основание, а не законови предпоставки.Във вторник, във Велико Търново, коментар по темата направи и главният прокурор Сотир Цацаров, който обяви, че това е механизъм, с който се дава възможност срещу \"тримата големи\"  да се води разследване и да се образуват дисциплинарни наказателни производства.В сряда Панов атакува директно главния прокурор като предрече \"мракобесни времена\", защото Цацаров се целел в стола на главния съдебен инспектор. ", "date": "2019.04.17", "title": " Панов против предложението за разследване на \"тримата големи\" в съдебната система"}
{"url": "http://www.cross.bg/rymuniya-bulgariya-prostranstveno-1601998.html", "text": "/КРОСС/  Европейската комисия одобри проект за морско пространствено планиране с водещ партньор Министерството на регионалното развитие и благоустройството. Неговата цел  е да подпомогне координирането на двете страни в процеса на  морското пространствено планиране /МПП/ според изискванията на европейската директива и да създаде дългосрочен механизъм за трансгранично сътрудничество в Черноморския басейн. Проектът цели и оказване на помощ за изграждане на капацитет у компетентните органи в България и в Румъния за изпълнението на МПП. Той ще подпомогне разработването на морските пространствени планове в България и в Румъния чрез резултатите от изпълнения вече проект MARSPLAN-BS.Основните дейности, които предстои да бъдат изпълнени, са свързани с разработване на Морски пространствен план с актуализиран ГИС модел и база данни, създаване на обща стратегия за управление на морските дейности в трансграничния регион, насърчаване на процеса на участие на заинтересованите страни и споделяне на добри практики от България и Румъния.Проектното предложение „Трансгранично морско пространствено планиране за Черно море България - Румъния\" (MARSPLAN-BS-II) е оценено с висок резултат от Изпълнителната агенция за малки и средни предприятия към Европейската комисия. Предстои подписване на Споразумение за безвъзмездна финансова помощ и Споразумение за партньорство. Одобрената финансова помощ за изпълнение на дейностите възлиза на 1 249 677 евро.В проекта, освен МРРБ, участие от българска страна ще вземат „Национален център за териториално развитие\" ЕАД, „Център за брегови и морски изследвания\" от гр. Варна и Военноморското училище \"Н.Й. Вапцаров\" от гр. Варна. Партньори от румънска страна са Министерството на регионалното развитие и публичната администрация, ГЕОЕКОМАР, Института за морски изследвания \"Григоре Антипа\" и институт \"Овидиус\" от гр. Констанца.Проектът ще продължи до средата на 2021 г. ", "date": "2019.04.17", "title": "МРРБ разработва Морски пространствен план с финансиране от ЕК   "}
{"url": "http://www.cross.bg/evro-zhilishta-stolitzata-1601997.html", "text": "/КРОСС/  Масово жители на София търсят имоти извън града с цена до 60 хил. евро. Причините за това е умората от живота в панелните жилища, мръсният въздух и хаоса. Търсенето на парцели в районите около столицата е с ценови диапазон за Драгалевци, Симеоново и Бояна или около 200 евро/кв.м, Бистрица - 150 евро/ кв.м, Горна Баня и Банкя - 100 евро/кв.м. , съобщава вестник труд цитирайки данни на агенции за недвижими имоти. В същото време анализите показват, че новите жители на столицата предпочитат еднакво двустайните и тристайните жилища. Като най-предпочитани са апартаментите с цени между 60 и 80 хил. евро за двустайните и 120 -170 хил. евро за тристайните. В момента най-предпочитани са сградите в процес на строеж. Сериозен ръст бележат и сделките с къщите около София с цени от 25 хил. до 60 хил. евро.Клиентите днес се разделят на 3 групи: Висок интерес за покупка - Изток, Оборище, Витоша, Дианабад, Кръстова вада, Гео Милев, Център, Лозенец, Хаджи Димитър, Малинова долина; Среден интерес за покупка - Овча купел, Редута, Сухата река, Дружба 1 и 2, Люлин - Център, Белите брези, Студентски град, Стрелбище, Гоце Делчев; Нисък интерес за покупка - Зона Б-4, Левски, Слатина, Модерно предградие, Захарна фабрика, Орландовци, Павлово. В близките години се очаква интереса към жилища извън столицата да се засили. ", "date": "2019.04.17", "title": "Столичани търсят къщи извън града заради хаоса  "}
{"url": "http://www.cross.bg/evakyatziya-hramovete-manastiri-1602020.html", "text": "/КРОСС/  Пожарната започна масови проверки на църквите и катедралите у нас. Причината е да не се допусне инцидент през предстоящите Великденски празници.Проверките вече са в ход, като екипите на Главна дирекция \"Пожарна безопасност\" проверяват основно църкви, манастири и катедрални храмове. Това обясни главен инспектор Стефан Стефанов от пожарната. \"Създадената организация в обектите е за действие при една такава извънредна ситуация: условията за успешна евакуация на хората, евакуационно осветление, изходи за евакуация, тяхната поддръжка, схеми за евакуация по местата, където трябва да бъдат разположени\", изброи той пред БНР.От дирекцията казаха още, че по време на предстоящите празници пред големите храмове и манастири ще бъдат разположени допълнителни екипи, които да реагират на евентуален инцидент. \"Проверяваме около 1800 обекта в страната. Преимуществено това са храмовете\", посочи Стефанов и допълни, че според него храмовете са рискови обекти за възникване на пожар.\"Рискови обекти са като всички исторически паметници, тъй като са строени преди много години, по различен начин\", обясни той. ", "date": "2019.04.17", "title": "Пожарната проверява храмовете у нас преди празниците "}
{"url": "http://www.cross.bg/partiyata-gerb-beshe-1602040.html", "text": "/КРОСС/  След като бяха представени листите на двете основни партии, ГЕРБ и БСП, стана ясно какво предлагат на избирателите. Макар изборите да не са мажоритарни, съставът на листите отразява идейните заявки и приоритети на партиите. Отчитайки прогнозирания ръст на популистки и евроскептични партии, кадрите придобиват ключова важност за дебата за бъдещето на ЕС. От идейна гледна точка на кандидатите на ГЕРБ не поднесоха изненади.В самата партия все още не са оформени идейно противопоставящи се крила. Като се има предвид, че ГЕРБ се формира в голяма степен, залагайки на членството на България в ЕС, листа с професионали европейски политици е очаквана. Още повече, след като настоящия европейски комисар Мария Габриел беше обявена за водач на листата стана ясно, че ГЕРБ ще заложи на кандидати с опит в европейските институции. Настоящите европейски представители Андрей Ковачев, Андрей Новаков, Ева Майдел и Асим Адемов последователно намериха място в листата. Списъкът с потенциално избираемите места завършва с кандидата на коалиционния партньор СДС Александър Йорданов и министъра, отговарящ за българското председателство на Съвета на Европейския съюз Лиляна Павлова. Между тези кандидати се забелязва общия идеен профил. Активни по различни теми, общото между тях е, че са проевропейски политици, които подкрепят задълбочаването на интеграцията в ЕС, както и евроатлантическото сътрудничество. Мария Габриел и Ева Майдел са активни по въпросите на дигитализацията, цифровия пазар и равенството на половете. Андрей Ковачев приоритетно работи по въпросите навъншната политика, миграцията и Западните Балкани, а Андрей Новаков е един от евродепутатите, които са известни с работата си около противопоставянето на известния пакет „Мобилност\" .Анализирайки персонално кандидатите, става ясно, че те представляват предсказуема група обединена около еврооптимизма. Предсказуемостта произтича от факта, че са познати политици в сферата и от изразените от тях послания. Избирането им вевропейския парламент би облагодетелствало проевропейските сили в ЕНП, които скоро имаха сериозен проблем със свои членове  (представителите на Фидес). В този смисъл листата на ГЕРБ заложи на познатото, утвърденото, продължение на основната линия, с която партията започна политическия си живот- „Граждани за европейско развитие на България\". И ако съставът на листата на ГЕРБ беше очакван, то не беше така с БСП. Листата се оказа интензивен сблъсък между проевропейското крило в партията и ръководството, склонно дазалага на популистки и русофилски позиции.Първоначалният състав, предложен от председателя на партията, представляваше кадри със спорни позиции по основни въпроси и идейни възгледи, които потенциално щяха да бъдат в конфликт с европейските социалисти и демократи, традиционно защитаващи европейския проект. Листата обаче беше променена от националния съвет на партията, който внесе балансиран и в някои отношения изненадващ състав. Голямата новина безспорно беше прибавянето на президента на ПЕС Сергей Станишев към листата, макар и на 5-то място. Цялостното преподреждане на листата обаче заслужава особено внимание, защото показва тенденции не само в идейно отношение, но в осъществяване на нови връзки. Казусът с номинацията на Станишев остави на заден план кандидати като Цветелина Пенкова и Петър Витанов, които изненадващо заеха челни позиции. Въпреки че са неразпознаваеми, те са отдавнашни членове на БСП. Цветелина Пенкова е в ярък поколенчески контраст с хората на Нинова. Допреди два дни заместник- председател на клуб „Милениум\" и прекарала голяма част от живота си в чужбина, тя би могла да бъде нов и свеж дъх за партията, ако произходът ѝ не беше свързан с председател на районна организация на партията, което отново поставя под въпрос кадруването в партията, предрешено от роднински връзки.Нейната номинация предизвика недоволство в част от левите среди, за които присъствието и в други организации  породиха подозрения за автентичността и като ляв кандидат. Присъствието ѝ в евролистата на БСП обаче означава, че партията се опитва да влее свежа кръв и да хвърли мост към българите живеещи в чужбина. Това, от една страна, може да е сигнал за воля за идейно обновяване на партията и продължаване на линията на социалдеократизма и центризма. От друга страна, може да бъде  разгледано като поредния парадокс в БСП- защитавайки леви ценности за солидарност и симпатии към Изток, всъщност нейните членове далеч не са незаможни и използват всички възможности на Запада. Апелът към социалнните низини се оказва популистки похват, който контрастира с финансовото състояние на елита на партията.Ако Витанов, Пенкова и Станишев могат да бъдат обединени, съдейки по биографиите им, това би било по космополитната им нагласа и проевропейската и социалдемкратическа ориентация. Всъщност на избираеми позиции се оказаха хора с много по- европейски идеи,контрастирайки с предложената от председателя на партията листа. Присъствието на Иво Христов и на Елена Йончева идейно контрастира на тази група. Христов беше част от екипа на списанието „Аспекто\", известно с проруските си позиции. Като член на БСП поискал оставката на Станишев през 2009г., съвместаната му работа с преседателя на ПЕС ще е още по- сложна. Йончева е носител на руска награда „Золотая муза\" за журналистика. На фона на разкрития за европейски партии с евроскептични позиции и руско финансиране, кандидати с такава професионална линия са сигнал за спорни позиции. Тяхната интеграция в ЕП ще е още по- проблематична като се има предвид, че ще бъдат част от проевропейската групата на Социалистите и демократите. Подобна тенденция може да доведе до проблематизиране на европейската левица по модела на ЕНП, която има несъгласия със свои членове.Оказва се, че европейската листа на БСП не е безспорно европейска и създава потенциал за напрежение в ПЕС, председателствана от Станишев. Идейно листата на БСП се оказва доста проблематична. От една страна, численото превъзходство е на проевропейците, но това не е съвсем ясно доколкото една част са нови лица, което води до определена степен на непредсказуемост. Предизборната кампания щее изключително важна за БСП, защото освен да постигнат електорален успех, ще се наложи да посветят част от усилията да си направят новите си лица разпознаваеми, а те, от своя страна, да запознаят гражданите с позициите си по основните теми за ЕС. Прорускотолоби пък отразява линията поета от председателя на партията към популизъм и евразийски симпатии. Сложната задача пред левицата ще бъде да координира действията на кандидатите си с коренно различен идеен профил и да ги интегрира в групата на социалистите.За разлика от тях кандидатите, предложени от ГЕРБ, имат предимството на екипност и предвидимост на позициите, но ниската им разпознаваемост и липсата на комуникация с гражданите е основната им слабост. Предизвикателството пред ГЕРБ ще бъде да популяризира кандидатите си сред широката общественост с цел да привлече периферен вот с проевропейска ориентация на избори, на които традиционно избирателната активност е ниска.https://izbori.bg ", "date": "2019.04.17", "title": "Евролистите на ГЕРБ и БСП – война на световете"}
{"url": "http://www.cross.bg/naii-dobur-kypa-kylinarna-1602021.html", "text": "/КРОСС/  Ястия от ориз в гювече ще сътворят участниците в дисциплината  „Нов прочит на българската кухня\", която се включва за първи път в турнирите за Националната кулинарна купа, най-голямото състезание за топготвачи в България. Над 120 майстори ще покажат своите умения на 19 и 20 април 2019 г. в Международен панаир Пловдив.Най-оспорвани са битките за титлите „Най-добър кулинарен отбор\" и „Най-добър готвач\". Отборите ще приготвят предястие от патешко филе, основно ястие с червено месо и десерт от сметана, череши, шоколадов блат, черешова ракия или ликьор. Индивидуалните състезатели трябва да се справят с рибно предястие и основно ястие от червено месо. Вторият кръг е с название „Черна кутия\", защото участниците получават продуктите в затворен кашон на самия старт, имат само 15 минути да измислят рецепта и 90 минути, за да представят на журито тристепенно меню. Конкурс за най-добра сватбена торта на тема „Лавандула и люляк\" е една от категориите за излъчване на най-добър сладкар. Претендентите ще минат през още четири тура, сред които са изработване на шоколадова скулптура на тема „Опазване на околната среда\" и направа на веган десерти. В 12-ото издание на Националната кулинарна купа отново присъства атрактивният шампионат за пица с  дисциплините „Новита\" и „Класика\". И при двете разточването на тестото задължително е на ръка. Победител в раздел „Паста\" ще стане майсторът, който предложи най-креативната рецепта за затворен пресен продукт. Силна конкуренция се очаква и в индивидуалната категория „Телешко\", където на участниците ще бъдат предоставени котлет, бон филе, рибай и момици, за да направят своите вкусни изненади. Основен акцент в Национална кулинарна купа на България 2019 ще е Панорама на професионалното образование. Ще се проведат състезания в категориите „Най-добър млад готвач\", „Най-добър млад хлебар/сладкар\" и „Най-добър млад сервитьор\". Ястията ще бъдат презентирани на български и на  един чужд език по избор.  Тази част е под егидата на Министерството на образованието и науката. Най-голямото кулинарно състезание у нас се организира от Българската асоциация на професионалните готвачи, а партньори на форума са Асоциацията на сомелиерите и Българската асоциация на барманите.  ", "date": "2019.04.17", "title": "Топ готвачи в надпревара за Националната кулинарна купа 2019"}
{"url": "http://www.cross.bg/godina-morbili-kantardzhiev-1601983.html", "text": "/КРОСС/  Ако не си ваксиниран срещу морбили, вероятността да се разболееш е много голяма. Това каза директорът на Националния център по заразни и паразитни болести проф. Тодор Кантарджиев в ефира на Нова телевизия „Здравей, България\". Морбили е остро заболяване, което е много високо инфекциозно, поясни той. Симптомите са четири дни кашлица, температура, неразположение, хрема, зачервени очи. След 3-4 дни се появяват петна по лигавицата на устата, след което започва обривът. Той обикновено започва зад ушите и обхваща цялото тяло. Всичко това е свързано и с температура, каза още директорът на Националния център по заразни и паразитни болести.Проф. Кантарджиев подчерта, че за миналата България е имало значително по-малко заболели у нас в сравнение със съседните ни държави. Миналата година имаме само 13 случая на заразените с морбили, което го оценявахме като голям успех, защото това бяха вносни случаи на хора, главно младежи, които идват на работа в летния сезон по напето Черноморие. Предупреждавам собствениците на хотели, които наемат младежи от Украйна и Молдова, да си изяснят имунизационния статус на работниците, обясни той. Той поясни, че собствениците на хотели трябва да имат предписание, за да бъдат изследвани и ваксинирани служителите им от Молдова. Тази година обаче ръстът на заболелите е значително по-голям. За 2019 г. са регистрирани над 400 души.Здравният експерт заяви, че има остра нужда от млади лекари със специалност подобни заболявания: „За да имаме сега капацитетът да казваме какви са морбилите. Доказахме, че щамът е от Македония, Италия и Германия. Миналата година доказахме, че щамът е D8 от Украйна. За да направим тези неща, обаче, трябва да имаме млади  хора, да стават доценти\". Той подчерта, че според браншовото рамково споразумение в националните центрове заплати са едни от най-ниските в сектора. Това е рамковото споразумение - с 30% по-ниски начални заплати от най-ниските, посочи той.Проф. Кантарджиев подчерта, че преди разлистването на дърветата трябва да бъдат унищожавани комарите. По думите му пръскането през лятото не е ефективно. Ако не се намали броят на комарите, има голяма опасност от западнонилска треска. 45 души умряха миналата година в Гърция, добави той. ", "date": "2019.04.17", "title": "Невиждан бум на морбили в България"}
{"url": "http://www.cross.bg/geshev-sudut-otpadnali-1601992.html", "text": "/КРОСС/  Манипулация е твърдението, че част от доказателствата по делото срещу Десислава Иванчева и Биляна Петрова са отпаднали, заяви заместник главния прокурор Иван Гешев в интервю за сутрешния блок на БНТ.„Единицата за справедливост е това, което присъжда съдът. Тези присъди са неокончателни и подсъдимите продължават да са невиновни според българското законодателство и Конституцията\", каза Гешев.Той коментира и тежестта на наказанието на първата съдебна инстанция. Това, че законодателят е предвидил еднакво наказание за убийство и подкуп - от 10 до 20 години затвор, значи, че той отчита обществената опасност и счита, че особено тежкият случай на подкуп в особено големи размери е сравним на едно убийство, поясни Гешев. Според него съдът просто е приложил закона, а присъдата изглежда шокираща, защото \"досега законът не се прилагаше\".\"Борбата с корупцията беше недостатъчна и това го отчита цялото общество - и оттам се натрупва чувство за несправедливост. Това е една дребна битка в тази война. И когато започна, някои хора се уплашиха, че и с тях ще се случи същото. И се опитват да настроят обществото, че зад тези присъди седи нещо друго, а не справедливост\", каза още заместник главният прокурор.Той обясни, че след като излязат мотивите по делото, ще стане ясно дали съдът е оправдал Иванчева и Петрова за получаване на подкуп и дали ги е осъдил само за искане на рушвет.Според Гешев е манипулация да се твърди, че ключови доказателства по процеса са отпаднали: \"Зад това седят определени политически сили, определени олигархични интереси - от рода на това, че експертизата е доказала, че не е писала тя в бележника и един куп други неща\", каза той. По думите му не е изненада, че основният свидетел Петко Дюлгеров не е дал обяснения в съда, а че се е отказал от показанията си По думите му не е изненада, че основният свидетел Петко Дюлгеров не е дал обяснения в съда, а че се е отказал от показанията си. ", "date": "2019.04.17", "title": "Прокурор Иван Гешев: Не е вярно, че са отпаднали доказателства по делото 'Иванчева'"}
{"url": "http://www.cross.bg/onlaiin-zhenite-nasilieto-1601986.html", "text": "/КРОСС/  Българският еврокомисар по цифровата икономика и общество Мария Габриел постави началото на нова кампания #DigitalRespect4Her за повишаване на осведомеността относно насилието, с което се сблъскват жените онлайн всеки ден. Тя призова всички кандидати на европейските избори, политици, индустрия и гражданско общество да се присъединят към кампанията и всички заедно да допринесат за това онлайн средата да стане място, отразяващо общите европейски ценности като свободата на словото, равенството между мъжете и жените и взаимното уважение. Кампанията по идея на българския еврокомисар се провежда съвместно с комисаря по правосъдие и равенство на половете Вера Юрова с подкрепата на председателя на Европейския парламент Антонио Таяни.\"Достойнството, уважението и солидарността се отнасят за всички, също и онлайн. Но за съжаление реалността е далеч от това, особено за жените и момичетата. 27 пъти по-висока е вероятността жените да бъдат тормозени онлайн, отколкото мъжете. Време е за по-решителен отговор на онлайн насилието. То е несъвместимо с нашите основополагащи европейски ценности, които трябва да се отстояват онлайн по същия начин, както и офлайн. Онлайн насилието се разпространява чрез социални медии, приложения за съобщения, онлайн форуми, сайтове за споделяне на видео и видеоигри. Злоупотребата с някой онлайн може да продължи чрез цифрови записи, които допълнително може да бъдат разпространявани и трудни за изтриване. Ето защо трябва да засилим борбата с насилието онлайн и да работим за създаването на приобщаваща и почтена онлайн култура за всички в ЕС. Всеки има право на глас и трябва да може да го използва свободно и без страх\", заяви Мария Габриел.Тя посочи и други цифри, според които 47% от жените политици на европейския континент са заявили, че са получавали заплахи за живота им, изнасилване и побой по време на техния мандат, а всяка втора жена се колебае дали да говори в социална медия, ако стане обект или свидетел на реч на омразата онлайн. „28% от жените, преживели онлайн насилие, са ограничили съществено присъствието си в интернет. Това е вероятно да ограничи участието на жените в обществените дебати, тяхното влияние в политиката, както и да подкопае представителните демократични процеси\", добави още българският еврокомисар.Кампанията #DigitalRespect4Her е подкрепена от обществени личности, които споделят своите истории и опит с онлайн насилието и как тя ги засяга като жени в професионалния им живот. Тя надгражда вече съществуващи документи на ЕС като Директивата за аудио-визуални медийни услуги, Препоръката за справяне с незаконното съдържание онлайн, Директивата за правата на жертвите и други. Освен дейностите в социалните мрежи се предвиждат срещи с различните платформи и организации, които имат отношение към проблема.", "date": "2019.04.17", "title": "Започва европейска кампания за нулева толерантност към онлайн насилието над жените"}
{"url": "http://www.cross.bg/temi-bulgariya-sreshti-1601982.html", "text": "/КРОСС/  На 16.04.2019 г. представители на EVN България се срещнаха с клиенти в с. Ягода (общ. Мъглиж) и с. Копринка (общ. Казанлък). Това бяха поредните срещи в села от област Стара Загора. Сред обсъжданите теми бяха конкретни потребителски въпроси, теми от сферата на клиентското обслужване, въпроси свързани с поддръжка на мрежата в района, работата на аварийните екипи и др. Бяха обсъдени важни за клиентите теми, касаещи обслужването по райони.Съвместните срещи са част от доброто сътрудничество между EVN България, кметовете на малки населени места и обществените посредници.  Срещите с клиенти са в рамките на инициативата „EVN при Вас\", която включва посещения на място от експерти на дружеството по общини и кметства, основно в малки населени места. Посещенията имат за цел провеждане на отворена за всички дискусия по теми от интерес за клиентите. Срещите се организират както по инициатива на EVN България, така и по покана от страна на местни организации, кметства или обществени посредници. До момента са проведени изнесени срещи общо в над 80 малки населени места.  ", "date": "2019.04.17", "title": "EVN България проведе изнесени срещи с клиенти в села от област Стара Загора"}
{"url": "http://www.cross.bg/dypnitza-rehabilitatziyata-predstaviteli-1601984.html", "text": "/КРОСС/  Заместник-министърът на регионалното развитие и благоустройството и ръководител на Управляващия орган на ОПРР Деница Николова ще даде старт на рехабилитацията на 32,5 км от второкласния път Дупница - Клисура - Самоков. Събитието ще се състои днес от 15.00 часа в гр. Дупница - на ул. „Самоковско шосе\".На символичната първа копка ще присъства и председателят на Управителния съвет на Агенция „Пътна инфраструктура\" Георги Терзийски, народни представители, кметове, представители на строителя, на надзора и др.Проектът се финансира по ОП „Региони в растеж\" 2014-2020 г. чрез Европейския фонд за регионално развитие и националния бюджет. Отсечката е разделена на два лота 27 и 28.  ", "date": "2019.04.17", "title": "Деница Николова ще даде старт на рехабилитацията на 32,5 км от пътя Дупница - Клисура - Самоков"}
{"url": "http://www.cross.bg/devnya-gorivo-kmet-1601989.html", "text": "/КРОСС/  Бившият девненски кмет е осъден за длъжностно присвояване на гориво за 38 298 леваСъстав на Девненския районен съд призна за виновен бившия кмет на община Девня Атанас К. за длъжностно присвояване в големи размери - 38 298 лева, като му наложи наказание лишаване от свобода за срок от 3 години, чието изтърпяване е отложено с 5-годишен изпитателен срок.  С присъдата от вчера, 16 април 2019 г., съдът лиши Атанас К. и от право да заема държавна и обществена длъжност по член 37, ал. 1, т. 6 от НК за срок от 5 години. Атанас К. е бил предаден на съд с обвинителен акт на Районната прокуратура в Девня за това, че в периода от 2009 до 2015 г. при условията на продължавано престъпление в качеството си на длъжностно лице - действащ кмет на община Девня, е присвоил гориво в големи размери. По време на разследването обвиняемият кмет е бил с мярка за неотклонение „Парична гаранция\" в размер на 5000 лева.Община Девня сключила договор с \"Лукойл България\", според клаузите на който  била предоставена карта за зареждане с гориво на община Девня. С нея кметът зареждал управлявания лично от него служебен дизелов автомобил - джип „Волво\". Зарежданото дизелово гориво значително надвишавало разхода на автомобила според техническите му параметри. С картата за гориво били зареждани и значителни количества бензин, плащани били и скъпи алкохолни напитки и цигари в различни бензиностанции в страната.Това е второто разглеждане на делото срещу вече бившия кмет Атанас К. В края на 2017 г. Девненският районен съд го оправда по повдигнатото обвинение за длъжностно присвояване в големи размери. Последва протест на Районната прокуратура в Девня срещу оправдателната присъда. Състав на Варненския окръжен съд върна делото за разглеждане от друг състав на първата съдебна инстанция, който се произнесе с осъдителната присъда вчера.  Районната прокуратура в Девня ще протестира осъдителната присъда, тъй като смята, че наложеното условно наказание на Атанас К. е несправедливо и занижено.", "date": "2019.04.17", "title": "Осъдиха бивш кмет на Девня за присвояване на гориво"}
{"url": "http://www.cross.bg/nankov-nikolaii-chasa-1601993.html", "text": "/КРОСС/  Заместник-министърът на регионалното развитие и благоустройството Николай Нанков ще участва днес в дискусията „Европа в нашия дом\" на тема регионално развитие в град Бургас. Форумът ще се проведе в Експо център „Флора\" от 18.00 часа.По-рано през деня, Николай Нанков ще се включи в кампанията на в. 24 часа „Образцова община\" за отличаване на добрите практики на българските местни власти. Събитието е от 16.30 часа в културен център „Морско казино\", зала „Георги Баев\".  ", "date": "2019.04.17", "title": "Заместник-министър Нанков ще посети Бургас"}
{"url": "http://www.cross.bg/folklor-suzdavane-folklor-1601994.html", "text": "/КРОСС/   В понеделник вечер, няколко хиляди почитатели на българският фолклор, които  изпълниха зала 1 на НДК в очакване на спектакъла \"Време за фолклор\", за първи път имаха възможност и се подписаха в подкрепа за създаване на специален празник в негова чест. Утвърждаването на \"ДЕН НА БЪЛГАРСКИЯТ ФОЛКЛОР\" е прекрасна идея на художественият ръководител, създател и продуцент на \"Чинари\" - Асен Павлов. Зад него застава и целият състав на ансамбъла, а в инициативният комитет са още проф. Дора Христова - дългогодишен диригент на \"Мистерията на българските гласове\", Стоян Янкулов - Стунджи, целият състав на \"101 каба гайди\" и проф. фоклорист - Румяна Цинцърска. Идеята за създаване на  празник \"ДЕН НА БЪЛГАРСКИЯТ ФОЛКЛОР\" бе обявена официално преди началото на спектакъла \"Време за фолклор\". В залата бяха оставени 22 специално подготвени книги за събиране на подписи в подкрепа на инициативата. Книгите бяха 22 на брой, защото предложената дата е 22 ЮНИ, когато е лятното слънцестоене. Вечерта бяха събрани няколко хиляди подписа. Стана ясно, че Министърът на културата Боил Банов подкрепя инициативата, а зад нея застанаха още - Съюзът на артистите в България начело с Христо Мутафчиев, Гилдията на Атракционни и сценични изкуства с председател Иван Иванов, Национална секция на ЦИОФФ в България с председател Емил Павлов.   Съвсем скоро се очаква \"ДЕН НА БЪЛГАРСКИЯТ ФОЛКЛОР\" от идея да се превърне в реалност. А до тогава пазителите на традицията - всички участници в спектакъла, показаха подобаващо, че тя е повече от жива и е в добри ръце! С майсторските си фолклорни изпълнения, с любовта към това, което правят, с прекрасното си настроение и емоция от сцената - ансамбъл \"Чинари, \"Мистерията на българските гласове\", Стунджи и \"101 каба гайди\" ни убедиха напълно, че Българският фолклор напълно заслужава да има свой празник!  ", "date": "2019.04.17", "title": "Хиляди фенове поискаха създаване на  “Ден на българския фолклор“"}
{"url": "http://www.cross.bg/zriteli-leva-prihodi-1601975.html", "text": "/КРОСС/  Филмът за 14-годишния сирак Били, който благодарение на древно заклинание се превръща в супергерой - \"Шазам!\" продължава да е най-гледаният у нас, сочат обобщените данни от киносалоните. Създаденият по комиксите на DC comics филм е гледан вече от 30 799 зрители и има 361 210 лева приходи за десетте дни на екраните у нас.На втора позиция е българският \"Лошо момиче\" на режисьора Мариан Вълев с Любомира Башева, Елена Телбис, Станислава Армутлиева, Дария Симеонова, Диляна Попова, Велислав Павлов, Деян Донков, Георги Кадурин в главните роли. Историята на художествена гимнастичка, която тръгва по пътя на зависимостта от наркотици и проституция, за да се изправи пред себе си, е гледана от 12 887 зрители и има 114 765 лева приходи за първите три дни на екраните.Трето място е за филма по едноименната книга на Стивън Кинг \"Гробище за домашни любимци\", който е втори по ред след филма на Мери Ламбърт от 1989 г. Създаденият по мотиви от историята в книгата филм за семейство Крийд, което преживява труден момент след преместването си в Лъдлоу и в което се намесват извънземни сили, е гледан вече от 34 223 зрители и има 314 652 лева приходи за десетте дни на екраните у нас.Четвърто място е за семейната история на любим герой зад Океана още от 1941 г. - \"Дъмбо\". Приключенията на родения с големи уши и възможност да лети слон, заедно с Паркър и Хобинс Холт, които трябва да го спасят от предприемача Вандевър, са гледани вече от 46 155 зрители и имат 464 627 лева приходи за трите седмици у нас.На пета позиция е филмът на Камен Донев \"Уют\", който вече месец е на екраните. Историята с участието на Камен Донев, Албена Колева, Валентин Танев, Захари Бахаров, Стефка Янорова, Бойка Велкова, Николай Сотиров, Патриция Пъндева, Ани Пападопулу и Аня Пенчева е гледана от 61 220 зрители и има 561 939 лева приходи.На шесто място сред най-гледаните филми е втората премиера от миналия петък - \"Хелбой\", римейк на филма на Гилермо Дел Торо от 2004 г. Създаденият по комиксите на Майк Мигнола филм за героя, намиращ се на границата на човешкото и свръхестественото, е гледан от 4720 зрители и има 46 138 лева приходи за първите три дни у нас.Анимацията \"Белият зъб\" е на седмо място. Френският прочит на книгата на Джек Лондон за отгледания от хора хибрид между куче и вълк, попадащ на добри и лоши стопани, е вече десет дни на екраните у нас и за това време са го гледали 10 776 зрители и има 91 086 лева приходи.Третата премиера от миналия уикенд - комедията \"Малката голяма работа\", е на осмо място. Познатото вече разменяне на самоличности по свръхестествен начин, но този път между две жени - безскрупулен медиен шеф и 13-годишна тийнейджърка, е гледано от 2572 зрители и е събрало 25 872 лева от билетите им.На девето място е четвъртата премиера от миналия уикенд - анимацията \"Търсенето на Линк\". Историята за издирването на митично същество от изследовател, който стига до долината на Шангри Ла, е гледана от 2275 зрители и има 22 741 лева приходи за първите три дни у нас.На десето място е анимацията \"Кралско Корги\". Пътешествието на любимеца на британската кралица в пътя към дома, след като се е загубил, е вече пет седмици на екраните у нас и за това време са го гледали 23 106 зрители и има 227 182 лева приходи.Извън първите десет са другите две премиери от миналия петък. Японският \"Джебчии\", който има \"Златна палма\" от фестивала в Кан миналата година, е гледан от 141 зрители и има 1035 лева приходи. Историята на исландката Хала в \"Жена на война\", която се опитва да осинови дете от Украйна, е гледана от 81 зрители и има 646 лева приходи за първите три дни у нас. ", "date": "2019.04.17", "title": "„Шазам!“ продължава да е най-гледаният филм у нас "}
{"url": "http://www.cross.bg/zhena-litzeto-naiief-1601974.html", "text": "/КРОСС/  Гневна вълна се надигна след като мюсюлмански духовник от страната домакин на Световната купа по футбол Катар засне и публикува шокиращо ръководство за това как мъжете трябва да бият съпругите си. Видеоклипът показва Абд ал-Азиз ал-Хазрадж, който демонстрира как да \"бъде наказана\" жена в съответствие с ислямския закон. Ал Ансари дори е качил кадрите в YouTube. За видеото той използвал момче на училищна възраст, наречено Найеф, за да покаже върху него как да се бие \"от любов\" - така жената може да почувства \"силата на мъжа\". След това духовникът казва, че някои жени се радват да са омъжени за \"жестоки и силни съпрузи\". Ал-Хазрадж обаче предупреждава: \"Някои хора удрят по лицето... Това не е позволено\". В ръководството той казва: \"Пророкът Мохамед... Виж колко милостив е Ислямът. Пророкът забранява да се удря лицето. Той забранява на мъжете да бият жените си по лицето. Пляскане по лицето, удряне в главата, разбиване на носа - всичко това е забранено. Биенето е за дисциплина\". Ал-Ансари започва урока с продължителност 3 минути и половина като казва, че боят трябва да бъде лек и безболезнен и трябва да накара съпругата да усети мъжествеността и силата на съпруга си, както и собствената си женственост. След това Ал-Ансари демонстрира как да бие съпруга върху Найеф, като го удря по раменете, хваща го и го разтърсва, и казва силно: \"Казах ти да не напускаш къщата! Колко пъти трябва да ти кажа\".Духовникът продължава: \"Скъпи зрители, много хора - особено онези, които са женени - биха искали да знаят как да победят съпругата си. Необходимо ли е да биете жена си? Трябва ли човек да бие жена си всеки ден? Не. Първо, трябва да разберем, че мъжът е водач на къщата. Лидерът има власт, точно като мениджър на компанията.Ръководителят на къщата може да реши да дисциплинира жена си, за да може животът да продължи напред. Как съпругът бие жена си? Това трябва да е дисциплинарно биене от любов. Той я обича. Но първо, той трябва да я увещава - с други думи, трябва да я посъветва. След това трябва да се въздържа от споделяне на леглото с нея. Ако всичко това не помогне, ние започваме биенето като последна инстанция. Това е безболезнен бой, който не оставя синини или причинява кървене. Боят, както току-що показах върху Найеф, е истинското нежно биене в исляма\".Организаторът на Световното първенство по футбол - ФИФА - вече е под кръстосан огън , за това, че е позволил провеждането на турнира през 2022 г. в страна, където хомосексуалността е незаконна. Сега видеото на Абд ал-Азиз ал-Хазрадж провокира още негативни коментари.\n\t\t\t\t\t", "date": "2019.04.17", "title": "Мюсюлмански духовник публикува ръководство ...за биене на съпруги (видео)\t"}
{"url": "http://www.cross.bg/boeve-bili-kycheta-1601976.html", "text": "/КРОСС/  Продължава разследването след акцията срещу организирането на нелегални боеве с кучета. В неделя сутринта, на територията на бивш пионерски лагер в гора над  язовир \"Искър\", бяха задържани 58 души.В изоставена панелна постройка, недалеч от манастир, са били сковани две дървени арени за провеждане на незаконните боеве. Сред задържаните има такива, които са си плащали само, за да гледат боевете. За организиране на кучешки боеве законът предвижда до 5 години затвор, както и глоба от 1000 до 10 000 лева.Девет кучета - 4 женски и 5 мъжки, на възраст между 2 и 5-годишна възраст, са били спасени от жестоките и доходоносни боеве. \"Кучетата бяха приети в неделя, извърших преглед. Бяха в добро състояние. Нямаха наранявания, които да изискват ветеринарно-медицинска намеса\", обясни пред NOVA д-р Габриела Пенкова, зам.-директор на Екоравновесие\".По думите й животните не са били агресивни, но са били стресирани при транспортирането и настаняването им в клиниката. Някои от тях са били много слаби.  По муцуните от тях има следи от стари белези, които може да са били от сбивания с други кучета.Пенкова обясни още, че кучетата не са чипирани и няма как да се разбере кой е собственикът им. Служителите на институцията ще полагат грижи за четириногите докато има становища по разследванията, които текат по случая.Според Явор Гечев от \"Четири лапи\" животните не са типични участници в кучешки боеве. \"Това не са типичните кучета, които биха участвали в боеве. Прави ми впечатление, че не са изрязани ушите. Бих предположил, че това са животни, които са използвани за т.нар. спаринг\", обясни той.", "date": "2019.04.17", "title": "Продължава разследването след акцията срещу нелегални боеве с кучета "}
{"url": "http://www.cross.bg/karakolev-zhivotni-meso-1601973.html", "text": "/КРОСС/  Ще има достатъчно българско агнешко за празниците, заяви пред БНР председателят на Националната овцевъдна и козевъдна асоциация Симеон Караколев.„Всяка година успяваме да го осигурим. Въпросът е доколко търговците се възползват от някакви недобросъвестни практики, за да заблуждават потребителите\", каза той в предаването „Преди всички\".Тази година на българското месо ще се слага син печат за разпознаване от потребителите, а месото, което е внос, ще бъде с червена маркировка. Освен това, на щанда, където се продава агнешкото месо, задължително ще трябва да има табела с ясно упомената страна на произход, отглеждане и клане, подчерта Караколев. По думите му въпреки тези мерки отново ще има заблуждаващи практики при част от търговците.„В някои от веригите ще влизат много агнета с червен цвят. Това са животни, които влизат от Македония, и това са всички животни, които са върнати от гърците като брак\", посочи Симеон Караколев.Според него няма да има промяна в цената на агнешкото месо спрямо миналогодишната. Животновъдът посочи като голям проблем наддекларираните животни:„Има колеги, които злоупотребяват със стотици, други - с хиляди. Има недостатъчен контрол. Това са пропуски в системата, от които умело се възползват доста хора\". Според статистиката животните са 1,4 млн. Караколев беше категоричен, че бройката не е вярна, а животните са не повече от 1 млн. Със сигурност в системата има поне 200 хил. несъществуващи овце, добави той. ", "date": "2019.04.17", "title": "Ще има достатъчно българско агнешко за празниците, цената остава същата "}
{"url": "http://www.cross.bg/hemofiliya-lekarstvo-ychastvat-1601978.html", "text": "/КРОСС/  17 април е Световен ден на хемофилията. От днес до края на седмицата Българската асоциация по хемофилия организира поредица от инициативи с цел да се фокусира общественото внимание върху проблемите на пациентите с това заболяване.Медицински специалисти, ангажирани с лечението на хемофилия и други редки нарушения на кръвосъсирването от цялата страна, както и представители на здравните институции, ще участват днес в кръгла маса на тема \"Амбулаторна процедура 38 - възможности и предизвикателства\". Очакват се важни решения относно финансирането на лечението на болните от хемофилия и обезпечаването с лекарства, съобщи Мария Недевска от пресцентъра на Асоциацията:\"Всяка кръвна операция е животозастрашаваща и е нужно да бъде обезпечена с много голяма доза заместително лекарство, което всъщност един човек сам няма как да си го осигури. Много е сложна процедурата. Пациентите пускат запитвания и участват в клинични проучвания, за да си набавят лекарството, но до момента няма осигурено такова нещо от държавата. Една доза от това лекарство е около 2000 евро, но общо взето е невъзможно човек сам да си финансира такава операция\".Няма точна статистика колко са болните от хемофилия у нас. По данни на Асоциацията броят им е близо 800. Една трета от тях са деца. ", "date": "2019.04.17", "title": "Близо 800 души у нас страдат от хемофилия "}
{"url": "http://www.cross.bg/kraii-varna-kokain-1601977.html", "text": "/КРОСС/  Пакет с наркотици, вързан към спасителна жилетка, е изплувал вчера към 17.00 часа в морето пред плаж „Болата\" на Калиакра. Това съобщават от Апелативна прокуратура Варна.Сакът, който съдържа 16 пакета - всеки с тегло 1 кг и 100 г, е забелязан при обход на катер на Граничната полиция. Назначени са експертизи, които трябва да установят дали изплувалият сак с кокаин край нос Калиакра е подобен на пакетите с кокаин, които бяха намерени край село Тюленово и курорта „Слънчев ден\" край Варна. Количеството дрога край Тюленово бе 170 кг, а край Варна - 25,430 кг, като високорисковото наркотично вещество е с изключителна чистота.Действията по разследването продължават. ", "date": "2019.04.17", "title": "Кокаин изплува и на плаж \"Болата\""}
{"url": "http://www.cross.bg/bolnitza-bolnitzata-kadum-1601979.html", "text": "/КРОСС/  Инициативен комитет от медици от Специализираната болница по детски болести \"Проф. д-р Иван Митев\" в София ще се срещне с министъра на здравеопазването в 13 часа, за да представи проблемите на болницата. Ако не се стигне до решение, медиците готвят протест пред болницата в четвъртък от 11 часа.Основното недоволство на медиците от детската болница e ниското заплащане и недостигът на медицински сестри. Лекарите настояват да отпадне лимитирането на хоспитализациите, което води до невъзможност за диагностика и лечение. Лимитите на Здравната каса водят и до невъзможност за формиране на бюджета. Медиците настояват също за увеличаване на цените на клиничните пътеки при лечението на деца.Още на 9 април лекарите от Педиатрията мислеха да подадат предизвестие за напускане, но решиха да протестират на 18-и април, ако не бъдат приети от министъра на здравеопазването.В петицията на лекарите има 3 основни искания. Първото е болницата да има специален статут. В предаването „Преди всички\" д-р Адил Кадъм - лекар в специализираната детска болница, обясни, че този статут ще определи независимо от Здравната каса финансиране.„Независимото финансиране ще гарантира една по-гъвкава политика на модернизация в болницата, осигуряване на жизнено необходими медикаменти за децата. В никакъв случай не говорим за някакви изключително скъпи медикаменти. Понякога нашите животоспасяващи лекарства са доста евтини, просто не са налични в България. Това ще даде възможност и за една по-нормална политика на формиране на заплатите. Този статут ще осигури на болницата доста по-голяма свобода на действие\", коментира д-р Кадъм.Докато все още няма Национална педиатрична болница, повече от половината работа на евентуалната такава се поема от болница \"Проф. д-р Иван Митев\", подчерта още докторът и заяви категорично, че вече не могат да чакат.Второто искане на педиатрите е да отпаднат лимитите при хоспитализиране на деца. Д-р Кадъм заяви, че има случаи на връщане на болни деца заради изчерпани лимити. „В нашата болница не сме си позволили такова нещо, правим го за наша сметка\", подчерта тя. По думите й преди поне е имало възможност да се преразгледат надлимитните пациенти и след това да се изплатят на болниците, но сега и тази възможност я няма:„Имам колеги по други отделения, които връщат пациенти при налични легла. Той казва - ще ме уволнят, ще ме накажат или просто не мога да си го позволя. И при нас е така. Ние също не можем да си позволим това да става за сметка на нашите заплати, но го правим\".„Вече стигнахме ръба, в който компромисът става за сметка на пациента - това е и причината за нашия протест\", категорична е д-р Адил Кадъм. Тя добави, че проблемът е включително и кадрови - липсват медицински сестри. Според нея основна причина за това е много ниското заплащане на фона на тежка работа. Заплатите на работещите в болницата са наполовина от заложените от Колективния трудов договор за 2018 г.:\"Покриваме КТД 2018 на около 52 до 60% от заложените заплати\".От днешната среща педиатрите очакват документ с гаранции за реален срок за това кога могат да бъдат изпълнени исканията им.„На никого не му се занимава. Децата са приоритет по време на предизборни кампании, през другото време те са разход\". ", "date": "2019.04.17", "title": "Педиатрите от Детската болница в София излизат на протест "}
{"url": "http://www.cross.bg/otbor-donchev-suvet-1601980.html", "text": "/КРОСС/  „Спортът ме възпита, че не е важно от коя позиция тръгваш, а накъде си устремен. Важна е силната мотивация\". Това каза кандидатът за евродепутат от листата на БСП Крум Дончев в ефира на БСТВ. Той изрази мнение, че Националният съвет на БСП е успял да подреди много силен отбор за евроизборите. „Ние не сме индивидуални състезатели в тази надпревара, зад нас седи целият ни отбор от експерти\", отбеляза Дончев. По думите му през последните две години към БСП са се присъединили много експерти, които са създали платформите „Визия за България\" и „Визия за Европа\". „Това е инструментът, с който ние ще тръгнем сред хората и ще се опитаме да го предадем по най-достъпния начин\", коментира състезателят. По повод членството си в БСП, Дончев заяви: „Вярвам, че всеки човек трябва да бъде социално отговорен. Социалната отговорност е неразривно свързана с политиката. След промяната на ръководството, имаше съвсем явна заявка за вливане на динамика в партията. Тогава реших, че мога да дам своя принос\". „Националният съвет на БСП, който утвърди листата, показа висша форма на демокрация. Не сме се събрали като отбор за лична реализация. Смятам, че този отбор трябва да върви единно напред\", заключи Дончев.", "date": "2019.04.17", "title": "Крум Дончев: Националният съвет на БСП успя да подреди силен отбор за евроизборите"}
{"url": "http://www.cross.bg/bankata-leva-krediti-1601981.html", "text": "/КРОСС/  С портфейл от над 2 155 млн. лева към края на 2018 г., Банка ДСК е традиционен лидер в жилищното и ипотечно кредитиране на българския пазар, с устойчиво представяне и високи стандарти в обслужването. С лидерството си в сегмента „Банкиране на дребно\" и персоналното отношение към клиентите, в портфейла ѝ се обслужват 1/5 от жилищните и ипотечни кредити на банковия пазар, а след обединяването с Експресбанк през 2020 г., пазарният дял на банката ще надхвърли 25%.Към края на 2018 г. Банка ДСК бележи ръст с 11% на годишна база на общия обем жилищни и ипотечни кредити. Преобладаващият дял от новите кредити е за покупка на жилищен имот, при среден размер на кредита от над 100 000 лева и среден срок на изплащане 24 години. Разполагайки с най-развитата клонова мрежа oт над 330 поделения в цялата страна, банката осигурява високо ниво на обслужване чрез индивидуален подход и пълна гама от банкови продукти и услуги, съобразени с нуждите на клиентите.С новите условия на банката потребителите могат да кандидатстват за жилищен кредит от Банка ДСК за покупка на имот при по-ниски променливи лихвени проценти в лева, които са в диапазон от 2,80% до 4,29% и са съобразени с индивидуалния профил на всеки клиент, параметрите на кредита и ползвани други продукти и услуги, предлагани от финансовата институция. Посочените лихви са приложими при ползване на програма „ДСК Уют плюс\", която включва ежемесечен превод на работна заплата или кредитен оборот, или пенсия и ползване на платежен пакет „ДСК Pay+\"*.В допълнение банката предоставя и следните предимства в улеснение на бъдещите си клиенти - издаване на ипотечен сертификат за размер на кредит, изготвяне на предварителна оценка на имота преди процедурата по кандидатстване, избор между променлив и фиксиран лихвен процент за първите 3 или 5 години от срока на кредита, улеснена и бърза процедура по одобрение, осигурена нотификация за клиента чрез SMS при изготвена оценка и одобрен кредит, възможност за запазване на час за консултация в избран офис на банката през ДСК Директ или през .На интерактивни устройства в зоните за самообслужване във високотехнологичните офиси на банката в „Сердика център\" и The Mall в София, както и в Икономически университет - Варна, е достъпен кредитен калкулатор, с който потребителите могат да получат предварителна информация за погасителна вноска и да изпратят онлайн запитване до банката.Повече информация за жилищните и ипотечни кредити на Банка ДСК и индивидуалните условия по тях може да бъде намерена на , във всеки офис на банката и чрез обаждане на специализирания център за консултации на клиенти на тел. 0700 11 375.*Представителен пример: ГПР при индивидуален  лихвен процент, избран за целите на примера: 3.46%При кредит от 100 000 лева за срок от 30 години и променлив лихвен процент 3.29% (референтен лихвен процент + надбавка) с ползвана лихвена отстъпка при постъпление на работна заплата/кредитен оборот/пенсия и ползване на Пакет „ДСК Pay+\". Месечна вноска по кредита - 437,40 лева; брой погасителни вноски - 360; обща дължима сума - 159 491,87 лева (включени са следните такси: такса за оценка на имота, такса за разглеждане на искане и одобряване на кредит, такса за действие по изготвяне и вписване на законна ипотека и такса при ползване на пакет „ДСК Pay+\"). Необходимо е сключване на застраховка на имота, приет за обезпечение. Този разход става част от ГПР, когато стане известен на банката.  ", "date": "2019.04.17", "title": "Новите жилищни кредити на Банка ДСК - с още по-добри параметри и улеснена процедура "}
{"url": "http://www.cross.bg/dyshi-london-protesti-1601957.html", "text": "/КРОСС/  Близо 300 души са арестувани по време на протести и блокади, организирани от екоактивисти в Лондон. Движението \"Икстинкшън рибелиън\" започна в понеделник седмица на протести, като бяха блокирани ключови и емблематични места в британската столица.Заради блокадите, които парализираха частично градския транспорт, засегнати се оказаха близо половин милион души. Протестиращите настояват да бъде обявено климатично извънредно положение, както и емисиите на парниковите газове да бъдат сведени до нула до 2025 г. ", "date": "2019.04.17", "title": " Близо 300 души са арестувани по време на еко-протести в Лондон"}
{"url": "http://www.cross.bg/durzhavnata-pytin-politika-1601960.html", "text": "/КРОСС/  Руският президент Владимир Путин поиска да бъдат приведени в съответствие с духа на времето основите на държавната политиката в областта на усвояването на Космоса до 2030 година, предаде ТАСС.\"Необходимо е да се актуализират основите на държавната политика на Русия в областта на космическата дейност за периода до 2030 г. и в по-нататъшна перспектива, да се внесат в тях съответните уточнения и допълнения с оглед на съвременните световни тенденции\", каза той, откривайки заседанието на руския Съвет за сигурност.Путин уточни, че има предвид и другите нормативно-правни документи, включително стратегията за развитие на държавната корпорация \"Роскосмос\".Държавният глава отбеляза, че руската система за спътникова връзка, за оптическо и радиолокационно заснемане на Земята, за събиране на метеорологични данни, отстъпва на чуждестранните конкуренти по качество и надеждност, по време на работа на апаратите в орбита.Според него това положение може да се промени чрез чувствително повишаване на кадровия, технологичния и производствения потенциал на ракетно-космическия отрасъл.Путин добави, че на първо място трябва \"да се формират амбициозни, но съвсем реалистични планове и цели, да се обвържат стратегическите задачи на развитието с възможностите на предприятията и конструкторските бюра\".Той настоя \"да се въведе постоянен мониторинг върху процеса на разработване и внедряване на авангардни технологии, които да позволят да се извърши пробив в създаването на космическа техника от ново поколение\".Путин се обяви за нов начин на работа с кадрите и професионалистите, за стимулиране на притока и задържане в космическия отрасъл на талантливи и млади специалисти, като им се създават максимално комфортни условия за живот и чрез система от стипендии и грантове.", "date": "2019.04.17", "title": "Путин иска нова държавна политика за космическата дейност"}
{"url": "http://www.cross.bg/valezhi-temperatyrite-ochakvame-1601958.html", "text": "/КРОСС/  До обяд почти в цялата страна ще е слънчево с изключение на Североизточна България. Постепенно обаче облачността ще се увеличава от север на юг. До вечерта очакваме валежи, които ще са най-значителни в Източна България. Температурите днес - между 12 и 17 градуса. В планините - облачно през целия ден. В по-ниските масиви ще вали дъжд, над 1800 метра - сняг.Времето ще е динамично в Испания и Португалия, заради развитието на атлантически циклон, който ще донесе валежи в тази част на Южна Европа. На югоизток от няколко дни времето се определя от друга зона с ниско атмосферно налягане, която обуславя валежи на Балканския полуостров.У нас очакваме превалявания в следващите 2-3 дни. Чак в неделя за Цветница облачността ще се разкъса. Температурите обаче ще паднат с възможност за отрицателни стойности в събота и неделя сутринта. Възможни са слани.По-топло ще бъде времето в оставащите дни от месец април, отколкото тези, които изпратихме досега. Това е прогнозата на синоптиците от Националния институт по метеорология и хидрология (НИМХ). Валежите в повечето райони ще са около и под нормата. През следващите дни, от 23 до около 27 април, температурите ще продължат да се повишават и в по-голямата част от страната вече ще са около и над климатичните норми; по-ниски ще се задържат по Черноморието. В началото на периода на места, главно в западната половина от страната, ще превали слаб дъжд. ", "date": "2019.04.17", "title": "С какво време ще посрещнем Цветница"}
{"url": "http://www.cross.bg/godini-durvoto-katedralata-1601964.html", "text": "/КРОСС/  Изпепеленият покрив на катедралата „Нотр Дам\" в Париж - някога легендарен, изумявал хората от Средновековието. Но и днес той се смята за шедьовър сред дърводелците, посочва АФП.Покривът вероятно е един от най-големите шедьоври на френските дърводелци. За един художник той би бил нещо като „Мона Лиза\", казва Томас Буечи от „Charpente Concept Group\" пред АФП. Рамката му, известна като „Гората\", е митична, легенда по няколко причини. Тя е толкова сложна, че е поразявала средновековните майстори.Първо, цели 50 години са били необходими, за да се подготви дървото. Майсторите започнали да ги секат през 1200 г. След това ги оставяли за година с върха на север, за да ги уравновесят с енергията на Земята. Кората била премахната и са потопени в блато за 25 години, за да се запази дървото от плесен и буболечки.Около 1225 г., дървеният материал е бил изваден от водата и дънерите са нарязани във формата на греди и оставени да се изсушат за още 25 години. Като се има предвид това, повече от хората, които са секли дърветата, никога не са видели покрива на „Нотр Дам\". Френската революция оставя катедралата в руини. В средата на 19-ти век е взето решение да се възстанови стрелата.Заедно с архитекта Южени Виолет ле-Дюк, има още една ключова фигура, която е забравена - Хенри Джордж - майстор-дърводелец. Той бил специалист по „оперативна геометрия\" и го наричали „Детето гений\". До момента не е ясно доколко е пострадал камъка. Фактът, обаче, че катедралата все още стои, е истинско чудо. „За покрива - той или ще бъде възстановен и ще изглежда както преди, или ще бъде нещо съвсем различно. Възстановяването на този шедьовър ще изисква голям брой професионалисти от сектора на дървообработването. Мисля, че ще има масирана мобилизация. Не би трябвало да направят както с Шартрската катедрала, чийто покрив изгоря през 19-ти век и е бил заменен с метална конструкция\", посочва още Томас Буечи.Във Франция има доста дървета дъб, така че материалът не би бил проблем. Могат да използват стари дървета и да оставят повече време на младите да пораснат. В гората Тронсе в Централна Франция има дъбове на няколко стотин години. Няма да могат обаче никога да подготвят дървото така, както са го направили през 1200 г., но днешната технология ще позволи работата на дърводелците да напредва бързо. Ако сега започне добиването на гредите, до 5 години конструкцията на покрива ще бъде възстановена.", "date": "2019.04.17", "title": "Покривът на „Нотр Дам“ - легендарен шедьовър (снимки)"}
{"url": "http://www.cross.bg/zakona-zayavleniya-razglezhdat-1601966.html", "text": "/КРОСС/  Парламентът ще разгледа промени в Закона за Търговския регистър, чиято цел е да улеснят подаването на заявления за собственост. Депутатите трябва да гласуват и изменения в закона срещу изпирането на пари. Целта на промените е да се предотврати претоварване на Агенцията по вписванията с декларации от неактивни предприятия, които според официалната статистика са между 150 и 200 000. Затова и Министерски съвет предлага на парламента декларациите на фирмите, регистрирани в офшорни зони, ще се разглеждат отделно от другите.В случай че не бъдат предприети законодателни мерки за уреждане на изискванията и сроковете, може да се очаква посоченият брой субекти, които не са осъществявали  дейност през финансовата 2018 година, да предприемат действия за обявяване на декларации в информационната система, последицата ще е натрупване на огромен брой заявления в Агенцията по вписванията. Затова  дружествата, регистрирани в юрисдикции с преференциален данъчен режим, контролираните от тях лица и техните действителни собственици, ще се разглеждат по реда на постъпването им отделно от другите заявления, предлага Министерският съвет.   Депутатите ще обсъдят и промени в Закона за физическото възпитание и спорта, с които се дава възможност постъпленията от Български спортен тотализатор да могат да бъдат използвани за ремонт на спортни обекти и съоръжения в училищата.        Заседанието на парламента е насрочено за 13 часа. ", "date": "2019.04.17", "title": "Депутатите разглеждат промени в Закона за Търговския регистър "}
{"url": "http://www.cross.bg/bydapeshta-naii-golyam-godini-1601967.html", "text": "/КРОСС/  Интересът на туристите към Будапеща расте по-бързо, отколкото към всеки друг град в света, съобщава Lonely Planet, цитирана от РИА Новости.Специалисти от британската изследователска компания са анализирали статистиката от Google Trends, за да установят от кои дестинации за пътуване са станали по-популярни сред туристите през 2019 г. в сравнение с 2009 г. Унгарската столица Будапеща се оказва градът с най-голям ръст - 87% за 10 години.На второ място е столицата на Южна Корея Сеул. Туристическите възможности на мегаполиса са интересни за 79% повече хора. На трето място в списъка е Копенхаген, за който запитванията са скочили с 68%. В първата петица попадат Тел Авив и Варшава. Що се отнася до почивките, за последните 10 години най-голям ръст на туристи има във Филипините - 170,5%. В този списък влизат също Южна Корея, Саудитска Арабия, Казахстан и Холандия. Нараства интересът и към Египет, Тунис, Турция, Франция и Бразилия. През 2019 г. хората много повече се интересуват от пътувания до отдалечени места в сравнение с 2009 г. Югоизточна Азия, Индия и Близкия Изток.", "date": "2019.04.17", "title": "Будапеща - с най-голям ръст на туристите в последните 10 години"}
{"url": "http://www.cross.bg/partii-palata-smetnata-1601968.html", "text": "/КРОСС/  Шест партии отиват на прокурор. За втора поредна година те не са подали финансови отчети и списъци с дарителите си, установи Сметната палата. Според одиторите за това нарушение СГС може да разпусне политическите сили по искане на прокуратурата. Общо 20 партии не са се отчели пред Сметната палата, 8 от тях са действащи. Глобата за това нарушение е от 5 до 10 хиляди лева.Трябва да уточним, че от 20-те партии, 12 от тях не са активни партии, самите те са се заличили, а пък от тези 8, които не са подали, шест за втора поредна година не подават своите годишни финансови отчети и списъци на дарители, поради което налице са основанията в Закона за политическите партии, ние да сезираме прокуратурата и тя от своя страна и СГС, за да могат да бъдат заличени като политически партии. Това каза в сутрешния блок на БТВ „Тази сутрин\" Цветан Цветков, председател на Сметната палата. Задължение на партиите по закон е да подават такива декларации и не е нужно да ги призоваваме, те знаят много добре, че до 31 март е трябвало да подадат финансов отчет за предходната година, заедно със списъка на своите дарители, ако има такива, добави той.Преди евроизборите партиите трябва да се съобразяват със строги изисквания. Пред Сметната палата трябва да се представи информация за даренията от страна на партиите, даренията към партията, бюджетите и финансирането на пиар агенции, коментира още председателят на Сметната палата.Цветан Цветков каза още, че за миналата година 15 партии са получили 42 милиона лева субсидии. За всеки глас се получават 11 лева. Тези средства са спестени от партиите, защото миналата година нямаше избори, добави председателят на Сметната палата. ", "date": "2019.04.17", "title": "Шест партии отиват на прокурор заради неподадени финансови отчети"}
{"url": "http://www.cross.bg/bulgariya-erik-frantziya-1601969.html", "text": "/КРОСС/  Не се работи по хипотезата за тероризъм при разследването на пожара в катедралата „Нотр Дам\" в Париж. Следствието е насочено главно към реставрационните дейности, от които вероятно е тръгнал огъня. Това каза в сутрешния блок на БТВ „Тази сутрин\" Ерик Льобедел, посланик на Франция в България. По думите му, Франция оценява високо предложената от България помощ. Ние благодарим за съчувствието, което бе оказано и солидарността от властите, както и от целия български народ. Видяхме, че спонтанно идват хора, имейли получихме, писма, по социалните мрежи. Получихме и много конкретни предложения, в частност от министър-председателя на България - след като бъде направена оценка на щетите и в зависимост от потребностите, ние ще се обърнем към направените ни предложения, които се оценяват високо от властите във Франция, коментира още посланик Ерик Льобедел.", "date": "2019.04.17", "title": "Ерик Льобедел: Не се работи по хипотезата за тероризъм"}
{"url": "http://www.cross.bg/postradalite-detzata-detza-1601970.html", "text": "/КРОСС/  Трите деца и техният дядо, които бяха нападнати от ротвайлери в село Железница, се прибраха у дома си.Състоянието на децата е стабилно, вече са в домашна обстановка, доста по-спокойни са. Изписани са от болницата в задоволително състояние, продължава лечението им с медикаменти, които са им изписани - предстои смяна на превръзки, сваляне на конци. По-важното е, че децата са вкъщи и са в стабилно състояние. Това каза в сутрешния блок на БТВ „Тази сутрин\" бащата на пострадалите деца Валери Илиев. Радваме се да бъдем всички заедно и да се опитаме да имаме още няколко дни ваканция преди да се върнем в Англия, където в момента живеем, добави той. Вярвам, че ще си дадем поука за нещата, които са се случили и по-скоро нашите родители ще идват за в бъдеще в Англия, отколкото ние да пътуваме насам, каза още бащата на пострадалите деца.Със сигурност няма да остане много добър спомен от тази ваканция в синовете ми. Разбрах какво се случва, когато децата се прибраха вкъщи, целите окървавени и крещящи, опитвайки се да обяснят какво е станало. Разбира се, веднага ги грабнах, почнах да ги събличам, за да видя какво точно е състоянието им. Това каза от своя страна майката на пострадалите момчета Мартина. Стана ми ясно на мига, че има нужда да отидем в болница. Вуйчо ми се притече на помощ, качи ни в джипа си с децата и хукнахме към болницата възможно най-бързо, добави майката на пострадалите деца. Тя коментира още, че лечението на синовете й е минало много адекватно, сестрите през цялото време са били около тях, за да помагат за всичко, от което имат нужда. Аз лично съм много доволна от престоя в болницата, каза още майката Мартина. ", "date": "2019.04.17", "title": "Децата, нахапани от ротвайлери в Железница, излязоха от болница"}
{"url": "http://www.cross.bg/mugla-stryma-marikostinovo-1601971.html", "text": "/КРОСС/  Шофьорите да се движат с повишено внимание и съобразена скорост по АМ „Струма\" в участъка ГКПП „Кулата\" - Марикостиново и по път III-108 АМ „Струма\" - Петрич поради гъста мъгла и намалена видимост.", "date": "2019.04.17", "title": "Гъста мъгла край Марикостиново на АМ Струма"}
{"url": "http://www.cross.bg/mikov-stanishev-listata-1601955.html", "text": "/КРОСС/  Членът на националния съвет на БСП и бивш лидер на партията Михаил Миков определи като \"самоцел\" на Корнелия Нинова опита Сергей Станишев да бъде изключен от листата на социалистите за европейските избори. Според Миков на последния национален съвет тя уверила членовете на съвета, че БСП ще остане в Партията на европейските социалисти (ПЕС), чийто лидер е именно Станишев.За Миков войната срещу Станишев и поведението на Нинова - на всяка цена той да не е в листата, са ненужни и не дават добавена стойност на БСП.\"Страхувам се, че става въпрос за някакви лични неща. Не мога да намеря сериозните аргументи (за опитите за изключване на Станишев - б.р.)\", допълни той пред БНТ, като подчерта, че лидерът на ПЕС има над 230 номинации от местните структури на БСП, веднага след водачката на листата - Елена Йончева, освен това е познат на социалистите в цяла Европа.Миков разказа, че днес една лява симпатизантка във Велико Търново го попитала точно за това и казала, че партията е щяла да направи огромна глупост, ако не вкара Станишев в листата.По думите на Миков афиширани евроскептици в листата на БСП няма, но присъстват \"БСП критици\", визирайки Иво Христов - шеф на кабинета на президента, който преди време отправяше критики към левицата.Според бившия лидер на БСП председателят на партията носи отговорност за представянето на евроизборите, тъй като \"поне 15 от 17-те кандидати са предложени от нея\". След като предложената от нея листа беше пренаредена и Станишев беше включен, Нинова заяви, че не носи отговорност за резултата на вота.Като \"пълни глупости\" Миков определи спекулациите, че някога Корнелия Нинова му е предлагала пари, за да се откаже от лидерското място на партията. ", "date": "2019.04.17", "title": "Михаил Миков: Войната срещу Станишев беше самоцел на Нинова"}
{"url": "http://www.cross.bg/parizh-notr-shteti-1601963.html", "text": "/КРОСС/  360-градусова снимка, озаглавена „Разбитото сърце на Париж\", показва ужасяващите щети, които причини огромният пожар в катедралата „Нотр дам\" в Париж.Проектът е на руския сайт Gigarama: Вижте снимката в детайли 850-годишната катедрала „Нотр Дам\" все пак оцеля след опустошителния пожар, който пламна на 15 април. До рано сутринта на 16 април продължи борбата с огъня, като пожарникарите успяха да спрат разпространението му към двете камбанарии и да спасят сградата от срутване.Около две трети от целия покрив, включително и Кулата-стрела, обаче са напълно унищожени.Голяма част от историческите и културни ценности са изнесени навреме и спасени от огъня.Още понеделник вечерта (15 април) френският президент Еманюел Макрон обяви, че започва набиране на средства за пълното възстановяване на Нотр Дам. Все още няма яснота обаче нито колко ще струва, нито колко време ще продължи реконструкцията, като първоначалните прогнози са за период от между 10 и 15 години.Пожарът в катедралата \"Нотр Дам\" вероятно е причинен от злополука и няма основание да се допуска, че е предизвикан умишлено, съобщи прокурорът на Париж Реми Ейц, цитиран от Франс прес и Ройтерс.", "date": "2019.04.17", "title": "360-градусова снимка показва страховитите щети след пожара в „Нотр Дам“ "}
{"url": "http://www.cross.bg/glasi-protzenta-chasa-1601956.html", "text": "/КРОСС/ Гледай Иванчева, мисли за себе си, гласи коментар в  относно 20-годишната присъда на първа инстанция за бившия кмет на столичния район \"Младост\". Прав е Борисов - в България има пълзяща диктатура. Такива присъди се дават в авторитарни държави, пише авторът.Пожарът в катедралата \"Нотр Дам\" е централна тема за софийските вестници. \"Ванга и Нострадамус предсказват пожара\", гласи челото на , което се допълва от мнението на руската патриаршия, че \"това е страшна поличба\" и това на френската прокуратура, че става въпрос за злополука. \"Води се война срещу християнството\", гласи позиция, също на първа страница на вестника.цитира български реставратор, според когото възстановяването на катедралата ще отнеме \"30-40 години\". Според \"Фас, оксижен или късо запалили \"Нотр Дам\".\"Парижани няма да забравят добрината и експертизата ни\", иронизира последната страница на \"Сега\" изказването на премиера Борисов, че България ще прати реставратори и финансова помощ на Париж.Българинът вече харчи за храна под 30 процента от дохода си, интерпретира  изнесена от НСИ статистика за доходите у нас.В последните 10 години разходите за храна намаляват за сметка най-вече на данъците и социалните осигуровки, допълва \"24 часа\". Според \"харчим с една трета повече, отколкото печелим\", като всекидневникът допълва, че през миналата година разходите ни са скочили с 10,6 процента, а доходите - със 7,6 процента.\"Нацисти си правят сборище в София\", гласи челото на опозиционния  относно дискусия \"Заедно за Европа на отечествата\", организирана от крайнодесния Български национален съюз. Срещите започват на рождения ден на Хитлер, 20 април, а на конференцията са поканени екстремисти от Германия, Полша, Чехия, Франция и Унгария, пише \"Дума\".\"Диктатура в опозиция\", гласи коментар във вестника относно изказването на премиера Борисов, че трябва да се обединят сили срещу \"пълзящата диктатура\", която се опитват да наложат опонентите му.Дали пък не е имало преврат нощес, а ти да си го проспал, изразява учудването си авторката на коментара във вестник . ", "date": "2019.04.17", "title": "Преглед на вестниците на 17 април"}
{"url": "http://www.cross.bg/katedralata-notr-prezident-1601965.html", "text": "/КРОСС/ Малко преди 20 ч. българско време ще забият камбаните на всички френски катедрали - точно два дни след избухването на пожара в катедралата \"Нотр Дам\". В своя реч снощи френският президент Еманюел Макрон обеща емблематичният католически храм да бъде възстановен в рамките на пет години.\"Да възстановим Нотр Дам още по-красива в следващите пет години\" - това пожела френският президент Еманюел Макрон в краткото си обръщение към французите снощи, напомняйки им, че са народ-строител, винаги възстановявал разрушените си паметници. Даренията за пострадалата катедрала вече са на път да достигнат 1 милиард евро. Сенатори от партията на Републиканците предложиха проектозакон за данъчни облекчения за дарителите, допринесли за реставрацията на катедралата. Експерти обаче са обезпокоени за устойчивостта на сградата.Редица европейски държави, сред които и България, предложиха помощта си. Това направи и руският президент Владимир Путин.Трийсет души са били разпитани във връзка с разследването за причините на пожара. Разпитите ще продължат и днес. Стотици християни се събраха снощи на молитвено бдение в близост до изгорелия храм.Според властите катедралата е била на минути от тотална разруха, като ключови са били смели действия на 400-те пожарникари в рамките на критичен половин час от бедствието. Франс прес описва и жива верига от огнеборци, спасила много от реликвите в катедралата в пика на пожара, с огромен риск за живота им.Експерти предупреждават, че ще са нужни години за реставрирането на емблематичната сграда. Редица европейски държави, сред които и България, предложиха помощта си. Това направи и руският президент Владимир Путин. В 18:50 българско време ще забият камбаните на всички френски катедрали - точно два дни след избухването на пожара в катедралата \"Нотр Дам\".Експерти, цитирани от Би Би Си и други медии, са скептични относно срока за реставрация, като прогнозират работата да продължи десетилетия. Франс прес цитира един от реставраторите на замъка Уиндзор, според когото има недостиг на квалифицирани реставратори за такива проекти.  ", "date": "2019.04.17", "title": "Почти 1 милиард евро са събрани за ден за възстановяване на катедралата \"Нотр Дам\" (обновена)"}
{"url": "http://www.cross.bg/sredstva-obezopasitelni-pravosposobnost-1601961.html", "text": "/КРОСС/  Започват засилени проверки на КАТ на пътя. От днес до 24 април Пътна полиция ще осъществява засилен контрол на водачите на моторни превозни средства за употреба на алкохол, правоспособност и използването на обезопасителни средства.Специален акцент ще бъде поставен към водачите на мотоциклети. При тях ще се следи за правоспособност, използването на обезопасителни средства от самите водачи и спътниците им и правилното поставяне на регистрационни табели. Според изискванията, регистрационните табели на мотоциклетите се поставят само отзад, но така че да се осигури тяхната видимост и осветеност нощно време. Освен това при закрепването не трябва да се нарушава формата на табелата, целостта на графиката и символите на номера.При проверките на другите моторни превозни средства специално внимание ще се обръща и на правилното използване на обезопасителни средства при превоз на децата.Успоредно с това ще има и засилени проверки за спазването на скоростните режими. ", "date": "2019.04.17", "title": "Внимание, шофьори: КАТ ще следи за колани, скорост и употреба на алкохол "}
{"url": "http://www.cross.bg/chasa-sofiyaot-bulgariya-1601952.html", "text": "/КРОСС/ София.От 16.00 часа в салона на Съюза на юристите в България ще се състои тържествено събрание по случай Деня на Конституцията и юриста. На събитието ще присъства и вицепрезидентът Илияна Йотова.***София.От 10.00 часа ще започне правителственото заседание на Министерския съвет.***София.От 10.00 часа в Зала 8 на НДК министерството на културата организира широка обществена дискусия за изработването на окончателен проект на Стратегия за развитие на културата 2019 - 2029 г. Дискусията по същество, която започва в 13.00 ч., е посветена на темата „Културно наследство и визуални изкуства\".***София.В 10.00 часа в сградата на КЕВР ще се проведе открито заседание, на което ще бъде обсъден доклад за одобряване на бизнес план за развитие на „ВиК Паничище\" ЕООД, гр. Сапарева баня, както и за утвърждаване на цените на ВиК услугите.***София.От 11.00 часа пред входа на ГД „Национална полиция\" ще се състои брифинг, на който ще бъдат дадени подробности за започващите операции на „Пътна полиция\".***София.От 11.00 часа зам.-кметът на София Дончо Барбалов ще провери изпълнението на ремонтни дейности по бул. „Арсеналски\".***София.От 11.00 часа в пресклуба на БТА Асоциацията на лекарите по физикална и рехабилитационна медицина ще даде пресконференция на тема „Кинезитерапевтите искат изравняване на статута им с този на лекарите покрай протеста на медицинските сестри\".***София.От 12.30 часа в Ротондата на Министерството на образованието и науката заместник-министър Карина Ангелиева ще награди победителите в Националния конкурс „Млади таланти\" 2019 г.***София.От 13.00 часа в Гранд Хотел София ще се състои Първи форум „Отговорни производители. Качеството преди всичко - храни и напитки\".***София.От 13.30 часа в заседателната сграда на Висшия съдебен съвет ще се проведе заседание наПрокурорската колегия.***София.От 14.00 часа в Централния военен клуб в София ще ес състои международната конференция„Изграждане на кибер-устойчиво общество. Какво може да направим повече за сигурността на децата и младите хора в интернет?\"***Асеновград.От 11.00 часа, в двора на ДГ Зорница - първа копка на дейностите по Проект: „Образователнаинфраструктура\" - обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства\", финансиран по Оперативна програма „Региони в растеж 2014-2020\".***Благоевград.От 10.00 часа до 12.30 часа на паркинга на ул. „Свобода\" и „Симеон Радев\" ще бъде разположен мобилен пункт за събиране и извозване на битови отпадъци. От 13.00 часа до 16.00 часа мобилния пункт ще се намира в жк. „Струмско\" на уширението на улица „Битоля\" срещу магазин „Звезден рай\".***Благоевград.В 12.00 часа в Американския университет в България (АУБ) президентът Росен Плевнелиев ще даде старт на втората поредна симулация „Модел Република България\".***Бургас.От 12.00 часа пред сградата на УМБАЛ „Бургас\" омбудсманът Мая Манолова ще подкрепи протеста на специалистите по здравни грижи. По-късно омбудсманът ще се срещне с граничарите, съдени в Турция за убийството на турски рибар-бракониер през 2008 г.***БургасОт 14.30 часа в офиса на ПП АБВ Бургас (к-с \"Лазур\" блок 144) ще се проведе пресконференция с участието на Областния председател Антон Коджабашев и Общинския председател адв. Георги Сталев.***Варна.От 10.00 часа в стаята на общинския съветник в Община Варна ще се проведат консултации засформиране на съставите на секционните избирателни комисии (СИК) за провеждането на избори за членове на Европейския парламент от Република България на 26-ти май 2019 г.***Варна.От 14.00 до 16.00 часа в офиса на ПП ГЕРБ на ул. „Георги Бенковски\" №1 Милена Димова, председател на комисията „Структури и общинска администрация\" към ОбС, ще приема граждани.***Варна.Пресконференция от 17.00 часа в зала \"Пресцентър\" на ФКЦ председателят на СДС Румен Христов заедно с Александър Йорданов и главният секретар на СДС Илия Лазаров, които са кандидати за евродепутати в общата листа на ГЕРБ и СДС, ще дадат пресконференция. Преди това в програмата е предвидена среща с ръководството на СДС-Варна, в централата на партията на бул. „Княз Борис I\" 46 от 16 ч.***Каспичан.От 10.00 часа в заседателната зала на община Каспичан ще се проведат консултации са състава на секционните избирателни комисии на територията на общината, във връзка с изборите за ЕП на 26 май.***Перник.От 15.00 часа в заседателната зала на Община Перник ще се проведат консултациите с политическите партии и коалиции за квотно разпределение на състава и ръководството на СИК на територията на общината при провеждането на изборите за членове на Европейския парламент на Р България на 26 май.***Сливен.От 10.30 часа в зала 105 на Община Сливен ще се проведат консултации за назначаване на съставите на секционните избирателни комисии.***Шумен.От 11.00 часа кметът на Шумен ще приеме делегация от побратимения китайски град Джънджоу.***Шумен.От 11.00 часа в зала 2 на Областна администрация Шумен ще се проведе редовно заседание наПостоянната комисия по заетостта към Областния съвет за развитие на област Шумен.  ", "date": "2019.04.17", "title": "Предстоящи събития на .17 април"}
{"url": "http://www.cross.bg/otpadutzi-april-opasni-1601953.html", "text": "/КРОСС/  От 18 до 20 април 2019 г.  ще се проведе тридневна кампания за разделно събиране на опасни отпадъци от домакинствата в три столични района - „Оборище\", „Изгрев\" и „Младост\".Мобилният пункт ще бъде разположен от 8.30 до 14.30 часа в:Район „Оборище\"- на 18 април,  четвъртък - бул. „Янко Сакъзов\"- на входа на парк „Заимов\", срещу ул. „Васил Априлов\" Район „Изгрев\" - на 19 април, петък - жк. „Дианабад\", ул. „Васил Калчев\" и ул. „Владимир Трендафилов\", пред магазин Т МаркетРайон „Младост\"- на 20 април , събота  - жк. „Младост\" 1, бул. „Андрей Сахаров\", на паркинга пред магазин CHINA CITY (между бл. 44 и бл. 45)Гражданите ще могат да предават безвъзмездно следните опасни отпадъци, образувани от домакинствата:Живак и живаксъдържащи уреди (живачни термометри, прекъсвачи и други подобни)Лакове и бояджийски материалиДомакински препарати и химикалиМастила и замърсени опаковкиФармацевтични продукти (лекарства с изтекъл срок на годност)Системата за събиране на опасни отпадъци от домакинствата се прилага в София от началото на 2012 г. и е плод на съвместните усилия на Столична община и БалБок Инженеринг АД.Допълнителна информация можете да намерите на интернет страниците на БалБок (www.balbok.com), Столична община (www.sofia.bg/waste) и Столичен инспекторат, както и на страницата на БалБок във Facebook (https://www.facebook.com/pages/BalBok/485845981464869). ", "date": "2019.04.17", "title": "Мобилен пункт ще събира опасни отпадъци "}
{"url": "http://www.cross.bg/stalin-godini-otgovorilite-1601959.html", "text": "/КРОСС/  Мнозинство от отговорилите при социологическо допитване, проведено в Русия, са се изказали положително за съветския лидер Йосиф Сталин.При това показаните резултати на одобрение са най-високите за последните 20 години, съобщи ДПА, цитирайки анкетата.51 на сто от отговорилите казали, че се отнасят към Сталин с \"уважение\", \"адмирация\" или \"симпатия\", сочи анкетата на независимата социологическа агенция \"Левада център\", проведена миналия месец.Само 9 на сто са изразили \"неприязън\" или \"омраза\" към Сталин, а 26 на сто отговорили, че той им е безразличен.Сталин бе начело на Съветския съюз три десетилетия до смъртта си през 1953 г. При неговото управление в края на 1930-те години бяха извършени \"Големите чистки\" с репресии, интернирания и масови екзекуции, припомня ДПА.", "date": "2019.04.17", "title": "Над половината руснаци харесват Сталин "}
{"url": "http://www.cross.bg/dvizhenieto-magistrala-lenta-1601962.html", "text": "/КРОСС/  Днес от 10:00 ч. до 15:30 ч. ще бъде ограничено движението в активната лента в тръбата за Бургас на тунел \"Траянови врата\" на магистрала \"Тракия\" заради ремонт на осветителната система и видеонаблюдението, съобщава пресцентърът на АПИ.Трафикът ще се осъществява в изпреварващата лента. Необходимо е шофьорите да карат внимателно и да спазват стриктно поставената сигнализация.", "date": "2019.04.17", "title": "Ограничават движението в тунел „Траянови врата“ на магистрала „Тракия“"}
{"url": "http://www.cross.bg/sistemata-yambol-proekta-1601954.html", "text": "/КРОСС/  Близо 33 млн. лв. с ДДС ще се инвестират в подобряване на състоянието на водоснабдителната и канализационната мрежа в област Ямбол. ВиК операторът вече кандидатства за финансиране на проекта от Оперативна програма „Околна среда 2014-2020 г.\".Това съобщи в Ямбол днес министърът на регионалното развитие и благоустройството Петя Аврамова. В областния център тя участва в дискусия на тема регионално развитие и европейска солидарност.Инвестиционното предложение включва инвестиции в двете агломерации в областта с над 10 000 е.ж. - Ямбол и Елхово. При изпълнението на проекта се предвижда да бъдат реконструирани външни довеждащи водопроводи и да се реконструира и разшири водопроводна мрежа с обща дължина 34,3 км. Над 8 км е дължината на канализационната мрежа, която ще се реконструира и разшири. Със средства от проекта ще се надгради и ГИС системата за нуждите на „ВиК\" ЕООД, гр. Ямбол.Над 27 млн. лв. се инвестират в областта по управляваната от Министерството на регионалното развитие и благоустройството Оперативна програма „Региони в растеж\" 2014 - 2020 г. С тях се финансират 14 проекта, от които 11 за почти 21 млн. лв. са на общини. Три са на Министерствата на образованието и науката и на здравеопазването на стойност почти 6,5 млн. лв.По програмата вече са изпълнени 5 проекта на община Елхово за енергийна ефективност - обновени са  районни полицейски управления, читалище „Развитие 1893 г.\", сградата на общинската администрация, Етнографско - археологически музей и 11 жилищни сгради със 188 домакинства. В община Ямбол е изпълнен проект за енергийна ефективност на Професионалната гимназия по земеделие „Христо Ботев\" с капацитет 291 лица.В Ямбол регионалният министър информира, че през тази година в региона предстои реализация на важни пътни проекти. Около 1,8 млн. лв. ще бъдат осигурени за доизграждане на източния обходен път на Ямбол. Ще се пристъпи и към доизграждане на  южния обход, за който вече са приключени процедурите по отчуждаване на имоти. Стойността на проекта е за над 17 млн. лв., от които 12 млн. лв. за строителството на ж.п. надлез и  5 млн. лв. за изграждане на пътната отсечка. Министър Аврамова подчерта, че за проекта ще се търси финансиране за поетапно изграждане. Предстои да започне ремонт и на пътя Елхово - Скалица. Приоритетно ще се ремонтират 5 км от шосето, които са в най-лошо състояние заради наличие на свлачища и слягания. Поетапно ще се рехабилитират и участъци по  39 км трасе на пътя II-53-Ямбол-Калчево-Челник-Тамарино-Средец. Министърът потвърди подкрепата си за строителството на четирилентов път между Ямбол и Сливен и обособяване на икономическа зона около него. Тази година ще бъде възложено прединвестиционно проучване. Очаква се проектът да кандидатства за европейско финансиране в следващия програмен период.„Ще продължим да търсим възможност за конструктивен диалог с всички превозвачи във връзка с тол системата, която ще заработи в тестови режим от 16 август, защото смятаме, че тази реформа трябва да бъде въведена в България\", коментира регионалният министър пред журналисти. По думите й 67% от българските граждани подкрепят въвеждането й, защото в момента 2/3 от пътните такси за ремонт и пътно поддържане се събират от винетките за леки автомобили. Останалата 1/3 е от тежкотоварния трафик, който всъщност руши българските пътища. „Над 90% от въпросите, които ми задават хората във всички населени места, в които се срещам с тях, са за пътища. Всички искаме да караме по хубави пътища. Ще продължавам да търся конструктивен диалог, тази реформа, колкото и трудна да е, да бъде доведена до край\", коментира Аврамова. Според нея с темата е възможно да се спекулира по чисто политически причини. На този етап е планирано  само 50% от републиканската пътна мрежа, което е 10 800 км, да бъде включена в обхвата на тол системата. Част от тях ще бъдат с нулева ставка, което означава, че няма да се събират пътни такси, защото участъците не са в добро експлоатационно състояние. Останалите 10 хил. км републикански пътища ще бъдат без тол такса, както  и още 20 хил. км общински пътища, за които не се изисква такава. „Никой от превозвачите в момента не може да даде точна справка за това колко пари ще плати при един курс на негов тежкотоварен автомобил през България, тъй като ние все още не сме представили актуалната пътна карта с платени отсечки\", коментира още Аврамова и добави, че всички сметки за един курс при това положение са некоректни. Тя съобщи още, че на 2 април е направена техническа свързаност между тол системата и системата на Агенция „Митници\" и  в момента тече синхронизиране на базата данни. Изгражда се и връзка със системата на МВР, където изискванията за сигурност налагат по-сложни процедури, но като техническо изпълнение и свързаност ще имаме готовност да въведем тол системата. Разчитаме на конструктивен диалог, в който да намерим най-вярното решение за България.  ", "date": "2019.04.17", "title": " Министър Аврамова: Част от пътищата в обхвата на тол системата ще бъдат с нулева такса"}
{"url": "http://www.cross.bg/ystanoveno-ekspertiza-bila-1601988.html", "text": "/КРОСС/  Окръжна прокуратура-Смолян наблюдава досъдебно производство за извършено умишлено убийство - престъпление по чл. 115 от Наказателния кодекс.До момента е установено, че на 15 април 2019 г., на разклон за с. Пещера и с. Турен, обл. Смолян, в местността „Пещерско бърце\", в горист участък, е открит труп на мъж, затрупан с клони от иглолистни дървета. Тялото е било намерено от случаен минувач, който е подал сигнал на тел. 112. На мястото е пристигнала дежурна оперативна група от ОД на МВР-Смолян и от РУ на МВР-Смолян, като незабавно са започнали процесуални действия. Извършен е бил оглед на местопроизшествието и трупа, назначена е била тройна съдебномедицинска експертиза.  При извършена аутопсия в болницата в гр. Смолян е установено, че смъртта на пострадалия е настъпила в резултат на асфиксия/задушаване/, след счупване на подезичната кост. Вещите лица са потвърдили, че се касае за насилствена смърт. Изготвена е била дактилоскопна експертиза, според която е установено, че починалото лице е Георги Т. Г., на 41 г., като смъртта му е настъпила преди около 15 денонощия.По досъдебното производство продължават активните процесуално-следствени действия за установяване на извършителя на убийството. ", "date": "2019.04.17", "title": "Откриха труп на мъж в гората над смолянско село, бил е удушен"}
{"url": "http://www.cross.bg/prokyratyra-kasatzionna-vurhovna-1601991.html", "text": "/КРОСС/  Върховна касационна прокуратура извършва проверка по публикации в медиите за злоупотреби със средства на Европейския съюз от заместник-министъра на икономиката Александър Манолев, обявиха от държавното обвинение. Разследването е заради разкритията на сайта Биволъ, че висшият чиновник си е построил частна вила с минерален басейн с пари от ЕС.Прокурорската проверка трябва да установи дали Манолев е извършил престъпления, засягащи финансовите интереси на Европейския съюз.На основание чл. 145 ал.1 т.1 от Закона за съдебната власт, Върховна касационна прокуратура изиска от Държавен фонд „Земеделие\", заверено копие от проекта, финансиран по Програма за развитие на селските райони /ПРСР/, цитиран в публикациите - „Изграждане на жилищна сграда за гости в м.\"Чинар куши\" гр. Сандански\", се казва в съобщението за започналото разследване.В хода на проверката прокурор от Върховна касационна прокуратура ще бъдат изискани писмени обяснения от лица, имащи информация по случая, длъжностни лица от ДФЗ, работили по одобряването на заявлението за подпомагане, последващото оторизиране на плащанията, както и за спазване на задължението на бенефициента в срок от 5 години след сключване на договора да използва придобитите активи по предназначение и с оглед спазването на разпоредбата на чл. 43 ал.1 от Наредба № 30 от 11.08.2008г. за условията и реда за предоставяне на безвъзмездна финансова помощ по мярка „Разнообразяване към неземеделски дейности\" от ПРСР за периода 2007г. - 2013 г.Върховна касационна прокуратура ще възложи и на органите на НАП действия по реда на ДОПК, обясниха още от държавното обвинение. ", "date": "2019.04.17", "title": "Прокуратурата погна за злоупотреби с европари зам.-министър на икономиката"}
{"url": "http://www.cross.bg/voiina-prasetata-zaliva-1601949.html", "text": "•\t/КРОСС/  1355 г. - Във Венеция за заговор против местната аристокрация е екзекутиран Марино Фалиеро.•\t1397 г. - За първи път Джефри Чосър разказва своите Кентърбърийски разкази в двора на Ричард II. Изследователите на Чосър посочват датата (през 1387) за начало на описвания в книгата поход до Кентърбъри.•\t1492 г. - Христофор Колумб получава благословията и финансирането на испанската корона да търси западния път към Индия.•\t1521 г. - Водачът на Реформацията Мартин Лутер е отлъчен от католическата църква.•\t1534 г. - Арестуван е бившият лорд-канцлер на Англия, авторът на „Утопия\" Томас Мор.•\t1607 г. - 21-годишният Арман Жан дю Плеси дьо Ришельо е ръкоположен за епископ.•\t1821 г. - По време на сражение край град Скулени на река Прут с османската армия загива Индже войвода.•\t1824 г. - Подписан е Руско-американски договор за свободното плаване и ловенето на риба в Аляска.•\t1856 г. - Квебек е провъзгласен за столица на Канада.•\t1861 г. - Американска гражданска война: Щатът Вирджиния се отделя от САЩ.•\t1879 г. - На 1 Велико народно събрание принц Александър I Батенберг е избран за княз на Третата българска държава измежду трима кандидати.•\t1895 г. - Подписва се Симоносекския мирен договор между Китай и Япония, утвърждаващ поражението на Китай в Китайско-японската война (1894 - 1895).•\t1897 г. - Обнародван е Закон за монетите в Княжество България.•\t1904 г. - В София е дадено първото куклено театрално представление в България от членове на дружество „Чех\".•\t1919 г. - Въвеждат законът за 8-часов работен ден във Франция.•\t1924 г. - Учредено е филмовото студио Metro-Goldwyn-Mayer след сливане на Metro Pictures, Goldwyn Pictures и Louis B. Mayer Company.•\t1937 г. - Дафи Дък се появява за пръв път във филм на Warner Bros.•\t1941 г. - Втората световна война: Кралство Югославия се предава на германците, след като нацистката армия влиза в Белград.•\t1945 г. - Създадена е Австрийската народна партия, участвалата най-дълго в управлението на Австрия след Втората световна война.•\t1948 г. - Одържавено е цирковото дело в Народна република България.•\t1961 г. - Операция в Залива на прасетата: ЦРУ прави неуспешен опит да свали режима на Фидел Кастро, като изпраща екип от кубински емигранти в района на Залива на прасетата в Куба.•\t1964 г. - В Англия излиза първият албум на „Ролинг Стоунс\", озаглавен „Ролинг Стоунс\".•\t1969 г. - Възрастта, на която един човек има право на вот във Великобритания, е намалена от 21 на 18 години.•\t1969 г. - Александър Дубчек е принуден да подаде оставка от лидерския пост на чехословашката компартия и е заменен с Густав Хусак.•\t1970 г. - Сър Пол Маккартни издава първия си солов албум „Маккартни\".•\t1970 г. - Проект Аполо: Американският космически кораб Аполо 13 успява да се върне на Земята след почти катастрофален полет до Луната.•\t1975 г. - Червените кхмери извършват комунистически преврат в Кхмерската република, на власт идва Пол Пот, което поставя начало на камбоджанския геноцид, отнел живота на около 1,5 милиона души.•\t1989 г. - След седемгодишна забрана в Полша е легализиран профсъюзът Солидарност.•\t1993 г. - Президентът на Чечня Джохар Дудаев разпуска парламента и въвежда президентско управление в републиката.•\t1999 г. - НАТО иска от България неограничен достъп до въздушното ѝ пространство в хода на Операция „Съюзна сила\" срещу Югославия.", "date": "2019.04.17", "title": "17 април в историята"}
{"url": "http://www.cross.bg/mozhesh-zhivotut-trugnesh-1601947.html", "text": "/КРОСС/  Животът е кратък. И трябва да можеш. Трябва да можеш да си тръгнеш, когато филмът е лош. Да захвърлиш лошата книга. Да си тръгнеш от лошия човек.Михаил Жванецки", "date": "2019.04.17", "title": "Животът е кратък"}
{"url": "http://www.cross.bg/simeon-akakiii-prepodobni-1601948.html", "text": "/КРОСС/  Днес православната църква почита паметта на св. преподобни Симеон от Персида и св. преподобни Акакий, епископ Мелитински.   Св. преподобни Симеон Персидски   През ІV век персийският цар Сапор започнал жестоко гонение срещу християните, защото ги подозирал в държавна измяна. Противниците на вярващите в Христос с всички сили поддържали мнението на владетеля, като го убеждавали, че Ктезифонският епископ Симеон е шпионин на византийския император. Сапор извикал при себе си Симеон. Епископът се подчинил на заповедта и се явил пред царя. Придружавали го двама свещеници - Авделай и Ананий. Владетелят се опитал да ги убеди да се откажат от вярата си и да се поклонят на слънцето, подобно на езичниците в Персия, като ги заплашил, че в противен случай ще избие всички християни в държавата. Симеон отказал да изпълни заповедта и затова бил хвърлен в тъмница. На излизане от двореца епископът срещнал бившия учител на царя Устазад, който се отрекъл от християнството, за да угоди на своя възпитаник. Симеон го укорил за постъпката му. Учителят силно се разстроил и се разкаял за стореното. Като узнал за това, Сапор още повече се разгневил срещу християните. Устазад отказал да се върне пак към езичеството, затова царят го осъдил на смърт. Учителят помолил възпитаника си да разгласи причината за неговата кончина. Царят изпълнил молбата му и отново извикал при себе си епископ Симеон, но отново не постигнал нищо. Ядосан, той заповядал в деня, в който се почитали страданията на Исус Христос на кръста, всички затворници християни да бъдат убити. На Разпети петък те били посечени с меч. След това по заповед на Сапор били избити и много от християните в Персия.   Св. преподобни Акакий Мелитински   Акакий бил роден в арменския град Мелитина. Родителите отвели сина си при епископа на града Отрий, за да служи на Бог. След смъртта на епископа Акакий го заместил. Недалеч от града той имал дом, който превърнал в болница и убежище за бедните. Самият той често я посещавал, носел необходимото за болните и сам им прислужвал. По времето на император Теодосий Младши в град Ефес бил свикан Третият Вселенски събор. Там, заедно с другите свети отци, Акакий свалил цариградският патриарх Несторий, защото хулел Дева Мария и го предал на анатема. Акакий починал в дълбока старост, почитан и уважаван.Източник: http://www.pravoslavieto.com", "date": "2019.04.17", "title": "Преп. Симеон Персидски. Преп. Акакий, еп. Мелитински "}
{"url": "http://www.cross.bg/tema-zhivo-katedralata-1601950.html", "text": "/КРОСС/ Между арестите и скандалите - зам.-главният прокурор Иван Гешев; След огъня - как ще бъде възстановена катедралата „Нотр Дам\"?Милион и половина българи с наднормено тегло. Как се свалят 100 кг.?Във францисканския манастир „Света Елисавета\" в Раковски очакват папа Франциск;Тема: Стикер с вграден чип показва екокатегорията на автомобила;Изпепелена история Какви са причините за пожара в \"Нотр Дам\" и как ще бъде възстановена катедралата? В студиото - френският посланик Ерик Льобедел и на живо от Париж кореспондентът на bTV Десислава Минчева След инцидента -  Какво е състоянието на трите момчета, нахапани от ротвайлери: На живо от дома им в Железница Пренареждане Как беше пренаредена евролистата на БСП? Гост депутатът Румен Гечев Тема: Исторически спор Защо историците на България и Северна Македония не постигнаха съгласие за Гоце Делчев и античността? Коментар на проф. Ангел Димитров Спасени животни Как бяха спасени новородени катерички, паднали от отсечено дърво? след като момиче се озова в „Пирогов\" след бой в училище, се търси отговор на въпроса „Какво провокира агресията?\". Говорят родителите на пострадалото дете.Масови арести заради организирането на кучешки боеве край София. Как ще продължи разследването и какво е състоянието на спасените животни? На живо от Париж: какво ще бъде спасено от катедралата „Нотр Дам\" след опустошителния пожар.? Говори реставраторът проф. Григорий Григоров.Свързан ли е Колю Фичето с катедралата „Нотр Дам\"? Историята разказват монасите от Преображенския манастир и  правнукът на възрожденеца - Константин Фичев. Дни преди Великден достъпът до Рилския манастир отново е под въпрос. Пътят към светата обител продължава да се руши.Невиждан бум на морбили в България. Болните у нас са се увеличили над 30 пъти в сравнение с миналата година. В студиото -  проф. Тодор Кантарджиев. Врачанско село е откъснато от света повече от месец. В случай на спешна нужда до там не може да стигне дори линейка. На живо от Стояновци.Бракониери катастрофираха след гонка с органите на реда. На живо от язовир Огоста.Среща с Папи Ханс за участието  му  в шоуто „Като две капки вода\". Кои бяха най-трудните роли на Константин Трендафилов? ", "date": "2019.04.17", "title": "Теми и гости в сутрешните блокове на телевизиите"}
{"url": "http://www.cross.bg/listata-izborite-gechev-1601972.html", "text": "/КРОСС/ „Абсолютно сигурен съм, че БСП ще бъде победител на изборите\". Това заяви народният представител от ПГ на „БСП за България\" и кандидат за евродепутат Румен Гечев в сутрешния блок на БТВ. Той коментира, че листата на БСП е избрана по напълно демократичен начин и благодари за доверието на Националния съвет на БСП за доверието към него. Той призова гласуването да се  разгледажда като процес - Изпълнителното бюро предлага на Националния съвет листа, която той подлага на гласуване и размества кандидатите с няколко гласа. „Кандидатите ни в листата за евроизборите са силни, разликата в гласовете е минимална\", коментира той. „Следвайки демократичните традиции, ние насърчаваме преференциалното гласуване, за да съберем максимален брой гласове\", допълни Гечев.Народният представител обясни, че подреждането на листата е предварително, а българските граждани, които са солидарни с програмата, представена и защитена от БСП, могат подкрепят един или друг кандидат. „Това класиране е само стартовият изтрел на  надпреварата\", категоричен бе социалистът.„Нашият основен политически опонент набра слава на силно корумпиран\", заяви Гечев. Кандидатът за евродепутат каза още, че Елена Йончева е изявен боец срещу корупцията и радетел за въвеждането на закоността и европейските ценности за България, затова, по думите му, тя ще активира значителна част от електората по време на изборите.", "date": "2019.04.17", "title": "Румен Гечев: БСП ще бъде победител на изборите"}
{"url": "http://www.cross.bg/depytat-ikonomist-oto-1601951.html", "text": "/КРОСС/  Анна Цолова, журналистка Венцеслав Димитров, икономист, депутат във ВНС, 36, 37 и 38-ото НСИван Нейков, юрист, председател на УС на Балкански институт по труда и социалната политика, социален министър в правителствата на Софиянски и КостовЛиляна Стефанова, поетесаПроф. д.ик.н. Нансен Бехар, икономист, депутат в 38-ото НС Ненчо Балабанов, актьор, водещ на предаването „Господари на ефира\" Васил Филипов, енергиен експертЕрол Мехмед, депутат от ДПС в 44-ото НСКамен Алипиев, спортен журналистКрасимир Костов, дипломатРумен Пехливанов, кмет на Рудозем", "date": "2019.04.17", "title": "Рождениците на .17 април "}
