{"url": "http://www.cross.bg/ivanka-baba-zhestoko-1604105.html", "text": "/КРОСС/ Четири години затвор при първоначален строг режим наложи съдът на 40-годишния Кольо Рашев, който през януари в началото на годината нападна и преби жестоко възрастна жена в Гурково, за да я обере, съобщи bTV.На 20 януари рецидивистът проникнал в къщата на 83-годишната Иванка Колева и след като я малтретирал жестоко и откраднал последните 35 лева, които роднини й дали да си купи подарък.След преживяното баба Иванка разказа, че същата вечер гледала телевизия, когато чула да хлопва една от вратите на дома ѝ. Проверила, но не видяла никого и си легнала. Малко по-късно, след като заспала, била нападната от мъж с маска и ръкавици.\"С едната ръка ми натискаше устата, с другата ме биеше. Удряше, където свари - по носа, по главата. Хвана ме като парцал и ме хвърли на 2-3 метра в стаята\", сподели тогава през сълзи самотноживеещата възрастна жена, която остана една седмица в болница с тежки травми.Накрая престъпникът я принудил да му отвори вратата и така напуснал дома й.Само след часове обаче той беше заловен. Оказа се, че Рашков, който е от ромски произход, вече има 10 присъди, като съвсем наскоро е бил пуснат предсрочно при поредната - за кражба. Затова и сега магистратите отчетоха, че нападението срещу баба Иванка е извършено в условията на опасен рецидив. Присъдата на Рашков става факт след споразумение между него и прокуратурата.Има данни, че по време на престъплението е бил дрогиран. ", "date": "2019.05.13", "title": "4 г. затвор за мъжа, пребил баба Иванка от Гурково заради 35 лева"}
{"url": "http://www.cross.bg/danni-katastrofa-stanaha-1604103.html", "text": "/КРОСС/  Три станаха жертвите след тежката катастрофа на пътя Пловдив-Пазарджик.22-годишният тежко ранен младеж от пътния инцидент, станал тази нощ, е починал в Клиниката по лицевочелюстна хирургия на Университетската болница \"Свети Георги\". Пациентът е бил в тежък травматичен шок и затова, въпреки всички оперативни и реанимационни дейности, извършени от мултидисциплинарни екипи на болницата, е било невъзможно да бъде спасен, съобщиха от болничното заведение.На място починаха други двама мъже - на 23 и 32 години, съобщи по-рано днес МВР. И тримата загинали са от Пазарджик.По първоначални данни, край разклон за село Цалапица, в движещ се на заден ход товарен автомобил се блъснала лека кола. Камионът бил управляван от 45-годишен мъж, няма данни за употреба на алкохол и наркотични вещества. Причините за инцидента се изясняват. ", "date": "2019.05.13", "title": "Жертвите от тежката катастрофа на пътя Пловдив-Пазарджик станаха три "}
{"url": "http://www.cross.bg/sveshtenitzi-posegatelstva-valensa-1604100.html", "text": "/КРОСС/  Шокиращ полски документален филм, отчасти заснет със скрита камера, който представя срещи на свещеници педофили с жертвите им, е бил гледан пет милиона пъти само за 36 часа след публикуването, предаде Франс прес.Филмът със заглавие , чийто автор е независимият журналист Томаш Секелски, съдържа и обвинение срещу високопоставени църковни служители за слабостта или липсата на санкции.Разпространяването му две седмици преди изборите за Европейски парламент може да се отрази негативно върху управляващата консервативна партия \"Право и справедливост\", която афишира своята католическа идентичност и съюза си с църквата.Без директно да коментира филма, лидерът на \"Право и справедливост\" Ярослав Качински заяви, че извършителите на сексуални посегателства срещу непълнолетни трябва да бъдат сурово наказвани, независимо дали са свещеници или знаменитости (намек за режисьора Роман Полански). Качински подчерта, че се готвят промени в полския наказателен кодекс, по силата на които извършителите на такива посегателства ще може да бъдат осъждани на затвор до 30 години.\"Силно съм развълнуван от това, което видях във филма на Томаш Секелски. Моля прошка за всички рани, нанесени от хора на църквата\", заяви архиепископ Войчех Поляк, примас на полската църква.Полският лауреат на Нобелова награда за мир Лех Валенса призова католическата църква да предотврати по-нататъшни сексуални посегателства срещу деца от духовници, предаде Ройтерс.Един от показаните във филма свещеници е Франчишек Цибула, който е бил изповедник на Валенса в продължение на 15 години - от 1980 г., когато е съосновател на профсъюза \"Солидарност\", помогнал за свалянето на комунизма, в периода, когато става първият демократично избран президент през 1990 г. и до края на мандата му през 1995 г.\"Мъчно ми е като разбрах, че моят капелан се е държал толкова зле\", заяви Валенса, цитиран от всекидневника \"Полска Таймс\".Полша е една от държавите с най-много вярващи в Европа и католическите свещеници се радват на високо ниво на социален престиж. Близо 85 на сто от 38-милионното население на страната се определят като католици, а около 12 милиона всяка неделя ходят на литургия, но и тя не бе пощадена от скандалите със сексуални посегателства и обвинения, че висши духовници са прикривали подобни случаи, отбелязва Ройтерс ", "date": "2019.05.13", "title": "Шокиращ документален филм представя срещи на свещеници педофили с жертвите им "}
{"url": "http://www.cross.bg/aresta-ybiiistvata-politziyata-1604098.html", "text": "/КРОСС/  Кипърският съд продължи с още осем дни ареста на армейския капитан, признал за убийствата на седем чуждестранни жени и момичета, предаде Асошиейтед прес.Съдът удовлетвори искане на полицията 35-годишният заподозрян да бъде оставен в ареста, за да имат следователите повече време да завършат разследването.На заподозрения може да бъдат повдигнати обвинения, в т.ч. за предумишлено убийство и отвличане, във връзка с убийствата на три филипинки и дъщерята на едната от тях, на една румънка и дъщеря й, и на жена, за която се смята, че е от Непал.Предполагаемият сериен убиец се яви в съда, облечен в бронежилетка, където заяви, че не възразява срещу оставянето му в ареста. Мъжът призна за убийствата в писмени показания от десет страници и отведе полицията до мястото, където е изхвърлил телата, включително езеро.", "date": "2019.05.13", "title": "Серийният убиец от Кипър остава в ареста още 8 дни"}
{"url": "http://www.cross.bg/lokomotiv-sofiya-putyvane-1604101.html", "text": "/КРОСС/ Поради засиления интерес към атракционния влак с парния локомотив Баба Меца в събота на 18-и май, „БДЖ-Пътнически превози\" ЕООД ще осигури още едно ретро пътуване по маршрута София - Банкя - София и в неделя (19-и май). Атракционният влак ще замине от Централна гара София в 09:00 ч. В обратното направление композицията ще потегли от гара Банкя в 14:30 ч.Продажбата на билети и резервацията на запазени места за пътуване с атракционните влакове ще започне от утре (14-и май). Билети могат да бъдат закупени от билетните каси и железопътните бюра във всички гари в страната след 14:00 ч.Цената на билета за влака с парния локомотив № 46.03 между София и Банкя ще бъде 17.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. Децата на възраст до 10 години задължително пътуват с придружител.Припомняме, че по време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови изкуства и изобразително изкуство.***Кратка историческа справка за парен локомотив № 46.03Парният локомотив с експлоатационен № 46.03 е произведен през 1931 г. в Полската локомотивна фабрика „H. CEGIELSKI - POZNAN\", с фабричен № 203, тип Тт 1-6-2. Той е представител на най-мощните парни локомотиви в България, най-големите тендерни машини в Европа, първите и всъщност единствените у нас с две безребордни колооси в ходовата си част. Уникално постижение в локомотивостроенето. Всички локомотиви от серия 46.00, всеки от които за персонала в софийския район бе просто „баба Меца\" - едно нарицателно, получено заради компактната им конструкция, не особено висока конструктивна скорост и голямата им сила, прекарват неуморимо тежките товарни влакове през Владая и Разменна до замяната им с дизеловата тракция в периода 1967 - 1969 г.Парен локомотив № 46.03 е със система „Zwilling\". По време на своята работа като локомотивен огняр в депо София на този локомотив е служил по съвкупност най-дълго време поетът-революционер Никола Йонков Вапцаров. Трудно може да се намери друга железопътна администрация, която да е използвала в продължение на 50 години без прекъсване такива тендерни локомотиви при условията на една редовна експлоатация.Експлоатационният живот на парен локомотив № 46.03 е около 44 години.  ", "date": "2019.05.13", "title": "БДЖ организира атракционно пътуване до Банкя и в неделя"}
{"url": "http://www.cross.bg/dluzhnosti-formirovaniya-ministerstvoto-1604097.html", "text": "/КРОСС/  Разкрита е процедура за обявяване на конкурс за 156 вакантни войнишки длъжности във военни формирования от състава на Съвместното командване на силите (СКС), информираха от Министерството на отбраната.Конкурсът е за приемане на военна служба на завършили граждански средни или висши училища в страната и в чужбина. Вакантните длъжности са за военните формирования на СКС в Бургас (66), с. Негушево, с. Горна Малина (45), Банкя, с. Мокрен, София (30), Смядово. Сред търсените длъжности са електротехник, автоматчик, специалист по комуникационни и информационни системи, радиотелеграфист, химик-разузнавач, шофьори.Конкурсът ще се състои по график във военните формирования от 15 до 26 юли т.г. и включва тест за проверка на общата култура със 100 въпроса; изпит за определяне на физическата годност; събеседване с кандидатите. Изпитът за определяне на физическата годност се състои от бягане \"совалка\" 10х10 м; крос 1000 м; брой коремни преси за 90 секунди и брой лицеви опори за 90 секунди.Кандидатите за вакантните длъжности е необходимо да подадат лично писмено заявление до 21 юни включително. Заповедта и приложенията към нея са публикувани на интернет страницата на Министерството на отбраната.", "date": "2019.05.13", "title": "Обявяват конкурс за 156 вакантни войнишки длъжности "}
{"url": "http://www.cross.bg/huawei-dual-view-kamerata-1604099.html", "text": "/КРОСС/ След излизането на Huawei интерфейсът EMUI 9.1 и неговата версия В153, притежателите на новите модели P30 и P30 Pro вече имат достъп и до една от най-иновативните функции в света на мобилните камери: режимът Dual-view. В този режим потребителите ще могат да създават split-screen видеа, използвайки основната и телефото камерата, за да покажат едновременно видео от две различни гледни точки на един и същи екран. Бидейки пионер в развитието на тази технология, Huawei дава още едно поле за изява на креативноста на мобилните филм-мейкъри.Режимът Dual-view е наличен и при двата нови флагман модели на Huawei - P30 и P30 Pro. Той предлага изключителни видеографски възможности както сам по себе си, така и съвместно с други видео технологии като например AI Editor. Благодарение на двойната перспектива, Р30 и P30 Pro предоставят на своите притежатели първата в индустрията и изцяло нова за пазара на смартфони функция, позволяваща им да видят и споделят света около себе си по един напълно неочакван начин. Многократно награждаваната камера на Р30 серията прави професионалната фотография и видеография съвсем достъпна дори за хора, които правят първите си стъпки в това изкуство. Сред най-отличителните характеристики на Dual-view режима на камерата на новата флагманска серия на Huawei са:Осигуряването на по-широка гледна точка, показваща повече обекти на заден план.Зуумване върху определен обект, благодарение на split-screen формата.Снимане от два плана - панорамен и близък - по едно и също време.Възможност за регулиране нивото на увеличение.Заснемането на значими моменти по креативен и артистичен начин. Huawei е утвърден глобален лидер в областта на мобилната фотография, като след премиерата на серията Р30 увеличи значително своята потребителска маса благодарение на иновативните технологии в новите си флагмани. Заедно с Dual-view режимът, наличен след ъпдейта на EMUI 9.1, Huawei P30 Pro притежава и SuperZoom камера, способна на 5-кратно оптично увеличение, 10-кратно хибридно увеличение и 50-кратно дигитално увеличение, както и SuperSpectrum сензор, с ISO 409 600, улавящ 40% повече светлина при снимането в условия на ниска осветеност. ", "date": "2019.05.13", "title": "Dual-View видео режимът на камерата на Huawei P30 и P30 Pro вече е наличен за България"}
{"url": "http://www.cross.bg/prebroyavane-gerb-pravim-1604102.html", "text": "/КРОСС/ Ръководството на БСП събра около двеста областни председатели, кметове, председатели на общински съвети и депутати на среща. На нея беше обсъден ходът на кампанията за Европейските избори и организацията на изборния ден.От цялата страна постъпва информация, че ГЕРБ използват администрацията в кампанията и упражняват натиск върху хората. Кметовете, избрани от БСП,  се оплакаха от целенасочени, засилени проверки.\"Правим пълна мобилизация за защита на хората. Бъдете до всеки, върху който се упражнява натиск. Знаем, че ГЕРБ, в деня на изборите,  манипулират вота. Затова ще имаме масирано присъствие в комисиите със застъпници и наблюдатели. Правим организация за паралелно преброяване\", заяви председателят на БСП Корнелия Нинова.   ", "date": "2019.05.13", "title": " БСП ще организира паралелно преброяване на изборите за Европейски парламент"}
{"url": "http://www.cross.bg/nikolaii-razkazi-haiitov-1604088.html", "text": "/КРОСС/ Ретроспективната фото изложба във връзка с 100 годишнината от рождението на академик Николай Хайтов, е подготвена от Фондация „ПАМЕТ\", съвместно с художника-фотограф Иво Хаджимишев. Тя ще бъде експонирана за времето от 14 до 24 май 2019 г. в пространството на Дома на културата „Борис Христов\" в Пловдив.Официалното откриване на фотоизложбата „Светът на Николай Хайтов\"  е на 14 май, вторник, в 18.00 часа, фоайе на ДК „Борис Христов\".Изложбата включва 40 бр. рамкирани снимки от архива на Николай Хайтов, както и конкурсните проекти на ученици и студенти от НХУ „Цанко Лавренов\" Пловдив  и АМТИИ и техния съвременен прочит върху \"Диви разкази\".Един автентичен разказ в черно бели фотографии от личния архив на писателя, ни отвежда в онзи приказен и вълшебен свят на неговите „Диви разкази\" , заквасен с маята и духът на родното място, изстрадан в детските и ученическите години, престърган в митарстванията и лесовъдските несгоди в Родопа, Рила и Пирин   планина.В този житейски водовъртеж, в срещите с невероятните характери и чешите на онова първично време, се раждат и неповторимите герои на „Диви разкази\". Именно те, реалните хора от Родопите, описани от писателя на гърба на снимките, увековечени и запечатени на фотографиите, са прототипите на голяма част от разказите.Известна е слабостта на Николай Хайтов да се вглежда в стари и архивни снимки, за да достигне до душевния мир на фотографираните, с техните  настроения, пориви  и житейски съдби. Неведнъж, вглъбяването му в тази негова страст и отдаденост, с помоща на  творческото му  въображение и писателски нюх, се превръщат в есе, разказ, пиеса или филм. Така правеше Николай Хайтов, но ще съумеем ли ние  днес, гледайки същите черно бели фотографии от неговия архив,  да стигнем до него и неговата душевност, до неговите тревоги и въжделения? Всеки един от нас може поне да опита и както казва самият автор „...за да може една работа да се разбере, трябва да си я видял  и отпред, ама и отзад!\".Фондация „Памет\", предложи на днешните млади творци да онагледят усещането и докосването до безспорния шедьовър на късия разказ и да пресъздадат своя поглед и своя прочит на „Диви разкази\". Тяхното виждане ще бъде също част от изложбата, а защо не и основа на едно ново издание на „Диви разкази\", илюстрирано от тях. ", "date": "2019.05.13", "title": "Ретроспективна фотоизложба „Светът на Николай Хайтов“ по повод 100-годишнината на писателя"}
{"url": "http://www.cross.bg/prokyror-tzatzarov-glavniya-1604104.html", "text": "/КРОСС/ Започването на консултации днес, за мен, е доста прибързан процес. Това каза главният прокурор Сотир Цацаров пред медиите след среща с президента Румен Радев във връзка с предстоящия избор на нов главен прокурор на Република България.Той допълни, че е споделил тази своя позиция на президента. И е подчертал, че е важно тези консултации да покажат волята на президента за стриктното спазване на Конституцията и закона - \"да не се превръщат в процес, който може да бъде тълкуван, като опит за влияние върху първата част от процедурата, свързана с номинация на кандидатури и избор, по която той няма никакви правомощия по Конституция\".Цацаров отбеляза още, че според закона процедурата за избор на нов главен прокурор най-рано може да бъде открита на 10 юли, а най-късно на 10 септември тази година. Гласуването било възможно да се състои в края на октомври, началото на ноември.Сотир Цацаров коментира и позицията на лидера на БСП Корнелия Нинова изразена в Асеновград за правомощията на главния прокурор. По думите му тя заявила, че безконтролната власт на главния прокурор трябва да се редуцира и това да стане преди да се извърши избора за нов ръководител на прокуратурата. Цацаров постави и въпроса за това защо Нинова не е повдигнала тази тема преди година или пет месеца, а точно сега.Според Сотир Цацаров нямало съвпадение в позицията изразена от Корнелия Нинова и тази на държавния глава. Президентът бил изразил ясното становище, че при всички случаи, каквито и промени със статута на главния прокурор да бъдат обсъждани те трябва да се случат при вече избран главен прокурор който да представлява професионалната общност и интересите й.Сотир Цацаров изразил позицията, че за промените в правомощията на главния прокурор и статута на шефовете на Върховния касационен съд (ВКС) и Върховния апелативен съд (ВАС), трябва да бъдат изпълнени препоръките на Европейската комисия (ЕК). По думите му нямало място вече за институционален инат и доводи, ако това е цената за излизане от Механизма за проверка, тя трябвало да бъде платена. \"А и тя трябва да бъде платена, за да се създаде някакъв механизъм, и то съвсем действен, на контрол\", допълни Цацаров.Главният прокурор съобщи, че до три седмици Министерството на правосъдието ще внесе законопроект в НС за промени в Закона за съдебната власт отнасящи се към контрола и разследването на главния прокурор и шефовете на ВАС и ВКС.Главният прокурор каза още, че следващата седмица ще постави на прокурорска колегия въпроса за начална дата на започване на процедура за избор на нов главен прокурор, а колегията ще представи предложението си на пленума на ВСС. ", "date": "2019.05.13", "title": "Цацаров: Започването на консултации за нов главен прокурор сега е прибързано"}
{"url": "http://www.cross.bg/balukov-noviyat-dobur-1604086.html", "text": "/КРОСС/ Красимир Балъков е новият национален треньор на България, като официално назначението му ще е факт утре. Магическият халф на големия ни отбор от 90-те години се разбра с БФС за детайлите по договора и ще разпрати повиквателни на избраните легионери за мачовете с Чехия и Косово до края на седмицата. Двете европейски квалификации са на 7 и 10 юни.Балъков ще получи поста официално във вторник, 14 май, когато заседание на Изпълкома на БФС ще одобри контракта. Той е до Евро 2020, като включва кампанията в квалификациите и плейофите от Лигата на нациите в края на март догодина.След тях договорът може да бъде удължен за 2 години, ако и двете страни са доволни от сътрудничеството.Футболната централа и новият селекционер са си стиснали ръцете по най-важните точки от условията на Балъков. Заплатата на треньора няма да е по-голяма от тази на предшественика му и негов добър приятел - Петър Хубчев. Той работеше за месечно възнаграждение от около 25 000 лева.Финансовите изисквания обаче не са били водещи, когато Балъков е преговарям по условията си. Неговите искания са били за дългосрочно сътрудничество, както и за политика на ненамеса от ръководни кадри от \"костюмираната част\" на БФС в работата му и в отношенията с играчите.Постигнат е компромис, добър и за двете страни, по тези казуси. ", "date": "2019.05.13", "title": "БФС и Балъков се разбраха, новият селекционер ще е със заплата като стария"}
{"url": "http://www.cross.bg/protzenta-iznosa-petrol-1604090.html", "text": "/КРОСС/ В стойностно изражение изнесеният руски петрол през януари-март 2019 година е нараснал с 3,1 процента спрямо същия период на 2018 година до 29,159 милиарда долара. Това сочат данните на Федералната митническа служба на Русия, цитирани от ТАСС.Физическият обем на износа за отчетния период се е увеличил с 6,8 процента и е бил 65,981 милиона тона.През март приходите от износа на петрол са нараснали с 16,8 процента спрямо февруари до 10,883 милиарда долара, а обемът на износа се е увеличил с 13,5 процента до 23,712 милиона тона. ", "date": "2019.05.13", "title": " 3.1% ръст на износа на петрол от Русия "}
{"url": "http://www.cross.bg/purvomaii-vecher-petkova-1604093.html", "text": "/КРОСС/  Поетична вечер в памет на голямата българска поетеса Ваня Петкова организира община Първомай на 20 май от 18 и 30  ч. в Ритуалната зала на градчето. Тя е в рамките на Майските културни тържества в Първомай. Тази година се навършват 75 години от рождението на Ваня Петкова и 10 години от нейното \"отлитане на Сириус\". Това е нейното название на завършека на земния живот „Един ден ще отлетя на Сириус, от където съм дошла...\", разказва нейната дъщеря Оля Ал- Ахмед.Близо до град Първомай, в с. Езерово се намира къщата на поетесата , където е изложена цялата й семейна история. По нейно желание семейството й я превръща в символичен \"Музей на нейното творчество и личност\". Поетичната вечер, организирана от община Първомай, е първата проява за тази година в памет на поетесата. Едно малко и скромно начало, което ще бъде последвано с голям концерт през есента в столицата.Поетичната вечер в Първомай ще бъде съпътствана и от изложба на нейния внук Джоузеф Ал-Ахмед.", "date": "2019.05.13", "title": "Поетична вечер в памет на поетесата Ваня Петкова организират в Първомай"}
{"url": "http://www.cross.bg/bulgariya-strana-ezik-1604092.html", "text": "/КРОСС/ Посланикът на Република Турция заяви, че думите му са били погрешно интерпретирани от медиите, съобщиха от пресцентъра на Министерството на външните работи. По разпореждане на вицепремиера и министър на външните работи Екатерина Захариева посланикът на Република Турция в Република България Хасан Улусой е бил извикан днес в Министерството на външните работи от директора на Дирекция \"Югоизточна Европа\" Деян Катрачев, за да обясни изказването си от 11 май 2019 г., в което призовава между другото българските власти да насърчат изучаването на турски език като предпоставка за увеличаване на турските инвестиции в страната. Пред посланика е била изразена позицията, че изказването му е политически неприемливо и не отговаря на очакванията на българската страна за поддържане на приятелски и добросъседски отношения. Беше подчертано, че турските инвестиции в България не могат да бъдат обвързвани по никакъв начин с изучаването на турски език, а следва да се основават на икономическа логика. Изтъкнато беше, че турските инвеститори следва да се съобразяват с официалния език в България и по- подходящо би било те да подкрепят подготовката на кадри, владеещи български език. В същото време в България изучаването на чужди езици е въпрос на свободен избор на всеки български гражданин, а условията за това са налице.Изразени са били и очакванията на България турската страна да се придържа към фундаменталните принципи на които се базират двустранните ни отношения, а именно добросъседство, равнопоставеност, взаимно уважение и ненамеса във вътрешните работи.Посланикът на Република Турция от своя страна е заявил, че думите му са били погрешно интерпретирани от медиите. Той е предоставил текста на своето изказване, като е обяснил, че не е отправял препоръки за задължително изучаване на турски език от страна на българските граждани.Посланик Улусой е заявил, че турската страна няма намерение да се намесва по какъвто и да е начин във вътрешната политика на Република България, а в дейността си той се ръководи изцяло от целта да развива приятелските и взаимноизгодни отношения с България.В рамките на месец това е втора подобна среща на външното ни министерство с турски дипломат. При първия случай ставаше дума за изказване на турския външен министър Мевлют Чавушоглу по време на предизборен митинг. Тогава той обявява, че Турция се е намесила, за да се промени Законът за вероизповеданията и да бъдат опростени дълговете на Мюфтийството. ", "date": "2019.05.13", "title": "Турският посланик обвини българските медии в неправилна интерпретация на изказването му"}
{"url": "http://www.cross.bg/suvet-prilagane-tzenata-1604094.html", "text": "/КРОСС/ Малките ВЕИ излизат на протест на 15 май 2019 от 10 ч. пред Министерския съвет на 15 май 2019 г. от 10:00 пред Министерски съвет. Основното искане на протестиращите е прекратяване на неправилното прилагане на текст от Закона за енергетика ( §18 от Преходни и заключителни разпоредби  на ЗИД на ЗЕ  от 24.07.2015 г.). Микро  ВЕИ-тата протестират против двойният стандарт, облагодетелстващ големите ВЕИ и водещ до многократно завишена цена на тока.Към едромащабните ВЕИ законът не се прилага. В резултат на умишлената грешка на институциите, българското общество е ощетено с милиони  левове надплатена такса „задължения за обществото\" и цената на ел.енергията.Съюзът на европейските производители на зелена енергия (СЕПЗЕ) заявява, че при правилно прилагане от страна на КЕВР на §18 от ПРЗ на ЗИД на ЗЕ, цената на ел. енергия за бита трябва да бъде значително по-ниска.Каним ви да отразите протеста на 15 май от 10 часа пред Министерския съвет, където символично ще бъдат счупени соларни панели, което показва как законодателната тесла не се прилага правилно за тези изградени вече съоръжения и убива тяхното бъдеще.Протестът е под мотото „ Европа ни чу, защо вие не ни чувате?!\" В края на 2018г Европейския парламент прие изричен текст в Новата си Директива 2018/2001, който е приет именно заради този репресивен случай с малките ВЕИ в България. ", "date": "2019.05.13", "title": "300 малки ВЕИ-та излизат на протест пред Министерски съвет"}
{"url": "http://www.cross.bg/raiiona-zhivotni-kapan-1604089.html", "text": "/КРОСС/ Силен снеговалеж хвана в капан няколко стада от тези животни близо до границата между Индия и Китай. Най-малко 300 екземпляра вече са умрели от глад.Говорителят на индийското правителство Радж Ядав заяви, че са открили труповете в североизточната провинция Сиким в петък. Яковете са били хванати в капан от снега още от месец декември. Властите се опитали да пуснат храна от хеликоптер, но не успели, заради лошото време.Яковете живеят в района от хиляди години. Те се използват не само за производството на мляко и месо, но и за транспортиране на стоки, а и се явяват важна част от бита и културата на местното население.>>>Виж галерия от снимки на тези симпатични животни>>>\"Проходът беше изчистен преди пет дни, нашият екип незабавно отиде в района, където бяха открити последиците от трагедията\", каза Ядав.Властите са открили мъртвите якове в долината Мукутанг в северната част на страната.Обикновено от подобни нещастни случаи годишно умирали от 10 до 15 яка, тази година броят на жертвите е най-високият, известен в историята. \"Полагат се усилия за спасяването на още 50 яка, които все още са в капан в района\", е съобщил говорител на правителството.Собствениците на мъртви животни ще получат обезщетение в размер на 30 000 рупии на животно.Любопитни факти:Якът (Bos grunniens), наричан още тибетски як, е едър бозайник от разред Чифтокопитни с дълга гъста кафява козина. Следва да се отбележи, че в Тибет \"як\" се наричат само мъжките животни, а женските са дри.Знаете ли, че якът се среща и в България?От края на 20 век се правят опити за изкуствено заселване на якове в България, като през 2005 в страната има около 17 екземпляра, а през 2011 и 2012 г. - 18 бр.Животните са в района на Витиня. ", "date": "2019.05.13", "title": "Обилен сняг в Индия уби 300 тибетски яка"}
{"url": "http://www.cross.bg/rysiya-chast-gradysa-1604091.html", "text": "/КРОСС/ Предупреждението ще важи почти цяла седмица - от вчера до 16 май. До 15 май включително, жителите на републиката ще трябва да спазват ограниченията, наложени във връзка със специален режим за противопожарна защита - да не горят суха трева и боклук, както и да не готвят на открит огън.Държавното министерство на извънредните ситуации в Татарстан отбеляза, че подобни метеорологични условия могат да бъдат опасни за енергийните системи и културите, а също така да доведат до пожари. Жителите бяха помолени да не напускат домовете си по обяд и да бъдат внимателни, докато се отпускат в природата и в близост до вода.В много градове в региона температурата е около и над  30 градуса, а в град Койнас, който се намира почти на Полярния кръг в Северозападна Русия, бяха измерени 31 градуса вчера. Горещата вълна в части от Южна Русия продължава вече няколко седмици, с кратки паузи, като често топлата въздушна маса заема и районите около столицата Москва.Подобно разпределение на атмосферните потоци във височина е виновно и  за хладното и неустойчиво време над голяма част от Източна Европа, включително у нас, на Балканите.Разположението на струйния поток в атмосферата над тези части на умерения пояс е такова, че над нашата част на континента вече близо месец и половина доминира предимно северозападен пренос, който поддържа област на ниско атмосферно налягане и във височина се намират по-хладни въздушни маси.Същевременно, над голяма част от Европейска Русия, Урал и Сибир се пренася по-сух и топъл въздух от субтропичните части на Азия, който в условията на над 15-часов ден, се нагрява допълнително. ", "date": "2019.05.13", "title": "Червен код за горещини в Русия, 31 градуса на Полярния кръг "}
{"url": "http://www.cross.bg/nikolaii-daritelska-bolnitza-1604095.html", "text": "/КРОСС/ Приятели на българина Николай Маринов, който преди два месеца пострада тежко при падане от мост в Пекин, започват дарителска кампания за осигуряване на цялостната му рехабилитация. Младият мъж, който прекара около месец в китайска болница и претърпя две животоспасяващи операции, към момента се възстановява в болница в Стара Загора, след като беше транспортиран у нас със съдействието на държавата. Тъй като семейството на Николай е в тежко финансово положение, а дарените досега средства ще стигнат за 2 или 3 месеца рехабилитация, един от приятелите му Веселин Найденов подготвя нова дарителска кампания. Множество счупвания на краката и ребрата, вътрешни кръвоизливи, две животоспасяващи операции и поне половин година възстановяване - такава е ситуацията на 32-годишния Николай Маринов от плевенското село Беглеж, който заради преумора падна от мост в Пекин, докато се връщаше от работа. Николай живее в китайската столица от няколко години, учи и преподава български и английски език на деца. След инцидента през март и едномесечния му престой в китайска болница, той беше транспортиран до София със самолет, и настанен в Пирогов. След това Николай беше преместен в държавната болница в Плевен, а от началото на май е в болница в Стара Загора. Там му се провежда активна рехабилитация, но здравната каса заплаща само една седмица от нея, разказа неговият приятел Веселин Найденов.  \"След изтичане на тази една седмица - той започва да заплаща по 120 лева за всеки ден, в който е в болницата. Като допълнителен разход се явява и 50 лева на дена за майка му, която е постоянен придружител\", разказва Васил.Платената рехабилитация на Николай Маринов се провежда от тази събота. Тя трябва да продължи минимум 5 месеца според предписанията на лекарите. Събраните от досегашната дарителска кампания средства в размер на около 15 хиляди лева ще покрият възстановяването му през следващите 3 месеца, затова приятелите му започват нова кампания. Подготвя се фейсбук страница с информация за мъжа и начините, по които хората могат да помогнат. Един от тях ще бъде чрез дарителската платформа Хелп карма. На името на Николай Маринов вече е открита дарителска сметка.Информация за дарителската сметка:ОБЩИНСКА БАНКА, Филиал ПлевенКлиент: Николай Цецов МариновБУЛСТАТ/ЕГН: 8705014007BIC: SOMBBGSFIBAN: BG91 SOMB 9130 1066 9120 01 ", "date": "2019.05.13", "title": "Започва дарителска кампания за българина, паднал от мост в Пекин "}
{"url": "http://www.cross.bg/indoneziya-detza-podkrepa-1604096.html", "text": "/КРОСС/ Фотоизложба „Магията на Изтока\" може да бъде разгледана на „Моста на влюбените\" в София до 26 май. 17 държави представят културата, бита и природата си с красиви фотографии от различни райони на екзотична Азия: Бангладеш, Виетнам, Емирство Кувейт, Индия, Индонезия, Иран, Ирак, Китай, Монголия, Обединени Арабски Емирства, Пакистан, Палестина, Република Корея, Саудитска Арабия, Тайланд, Филипини и Япония.Калоян Стоянов от културния отдел на посолството на Индонезия в България разказа за фотоизложбата в предаването „12+3\" на програма „Хоризонт\": „Има 60 кадъра от над 14 държави. Те представят различни културни събития и пейзажи. Всяка снимка е изключително завладяваща и интересна да се види. Индонезия представя най-големия будистки храм в света Боробудур\".Изложбата е част от предварителните събития по повод предстоящия Фестивал на азиатската култура, който ще се проведе за трети пореден път на сцена „Лятната естрада\" и прилежащите ѝ алеи в Борисовата градина на 15 юни.За втора поредна година събитието се обявява в полза на благородна кауза на фондация „За Нашите Деца\", която тази година е посветена на сигурната семейна среда за всички деца и подкрепа на родителите още от първия миг.Средствата от събитието организацията ще инвестира в подкрепа на уязвими семейства в риск от раздяла и ще спаси от изоставяне поне 15 деца в ранна възраст. ", "date": "2019.05.13", "title": " Фотоизложба „Магията на Изтока“ на „Моста на влюбените\" "}
{"url": "http://www.cross.bg/manevri-voenni-moreta-1604087.html", "text": "/КРОСС/ Турските военноморски сили започнаха най-голямото си учение, наречено „Морски вълк\", предаде „Дейли Сабах\", позовавайки се на информация на Генералния щаб. Едновременно на три морета турските военноморски сили започнаха мащабни военни маневри, в които участват 131 военни кораба, 33 хеликоптера и 57 бойни самолета. Учението, провеждащо се в Средиземно, Егейско и Черно море, ще продължи до 25 май.Турският флот ще извърши стратегически и оперативни мисии, в които ще има сценарии за кризисни ситуации и дори война. Във военните маневри ще вземат участие и подводници, а флотът ще използва и безпилотни апарати. Очаква се общият брой на военнослужещите, които ще участват в учението на три морета, да достигне близо 26 000 души. Генералният щаб на турските въоръжени сили обяви, че целта на учението е да се увеличи способността и готовността на турския флот. През изминалите години Турция проведе учения „Морски вълк\", но тазгодишното е най-мащабното в историята на страната.  ", "date": "2019.05.13", "title": "Турция провежда военни маневри в 3 морета "}
{"url": "http://www.cross.bg/povikvaniya-mezhdynarodni-tzenite-1604079.html", "text": "/КРОСС/ От 15 май влиза в сила нова максимална цена за всички международни повиквания и SMS в рамките на ЕС. В резултат на това потребителите, които се обаждат от своята държава към друга държава от ЕС, ще плащат не повече от 19 цента на минута (+ ДДС) и 6 цента за SMS съобщение (+ ДДС).След премахването на таксите за роуминг през юни 2017 г., тези нови тавани на цените за международни повиквания и SMS в ЕС са част от реформата на правилата в областта на далекосъобщенията в целия ЕС, с която се укрепва координацията на електронните съобщения и се засилва ролята на Органа на европейските регулатори в областта на електронните съобщения (ОЕРЕС).Мария Габриел, комисар по въпросите на цифровата икономика и цифровото общество, заяви: След премахването на таксите за роуминг през 2017 г. сега ЕС предприема мерки срещу прекомерно високите такси за трансгранични повиквания от родината. Благодарение на тези две действия европейските потребители вече са напълно защитени от шокови сметки за повикванията към който и да било европейски номер, независимо дали у дома или в чужбина. Това е едно от многото конкретни постижения на цифровия единен пазар.Новите правила за международни повиквания са предназначени да преодолеят значителните разминавания в цените, които съществуваха преди това между държавите членки.Далекосъобщителните оператори в ЕС ще трябва да уведомят потребителите за новите пределни цени. Правилата ще се прилагат във всички 28 държави членки, считано от 15 май, а скоро и в Норвегия, Исландия и Лихтенщайн.Максималната цена е ограничена само за лично ползване, т.е. за частни клиенти. Бизнес клиентите са изключени от това регулиране на цените поради факта, че няколко доставчика имат специални оферти, които са особено привлекателни за бизнес клиенти.", "date": "2019.05.13", "title": " По-евтини телефонни обаждания към други държави от ЕС от 15 май   "}
{"url": "http://www.cross.bg/bulgariya-iznosa-yvelichil-1604085.html", "text": "/КРОСС/ Най-много се е увеличил експортът на горива и минерална вода. Извън Европейския съюз основни партньори на България остават Турция, Китай и Русия, показват данните на НСИ.До края на февруари 2019 г. България е увеличила средно износа си на стоки с близо 14% спрямо същия период на миналата година. Към страните от Европейския съюз експортът е нараснал с 17,4 на сто на годишна база. Най-голям е ръстът в секторите - горива и напитки. В същото време намалява износа на мазнини и масла от животински и растителен произход.Най-големи партньори на България остават Германия, Италия и Румъния. Общата стойност на износа към общността е над 3,1 млрд. лева.Износът към трети страни от България се е увеличил с 10,4 на сто за година до 1,4 млрд. лева. Най-големи търговски партньори на страната остават Турция, Китай, Сърбия и Русия. Най-голям е ръстът на масла от България, а най-голям спад НСИ регистрира при износа на храни.Външнотърговското салдо на страната ни остава положително. Увеличение има и при вноса от европейските държави, така и от трети страни. Средно за ЕС вносът се е увеличил с 11% на годишна база. Най-много страната ни внася от Германия, Италия и Румъния. Извън Европейския съюз основно вносът идва от Русия, Турция и Китай. Увеличението на вноса от държавите извън ЕС е средно 8,6 на сто на годишна база. ", "date": "2019.05.13", "title": "Износът на България се е увеличил с 14% средно за година "}
{"url": "http://www.cross.bg/pirilis-dzhipa-krazhbi-1604080.html", "text": "/КРОСС/ Бизнесмен от Болярино прегази с джип крадец във фермата си. Инцидентът е станал в нощта на събота срещу неделя, около 1 часа. Кипърецът Димитакис Пирилис хванал братя и техен приятел да косят люцерна на негов тирен. На 500 метра от кравефермата той ги подгонил с джипа си, но те се разбягали в различни посоки. Настигайки един от братята, Пирилис го прегазил с колата си.31-годишният мъж от ромски произход издъхнал на място. Бизнесменът е направил няколко кръга с джипа си, не е ясно дали няколко пъти е прегазил тялото.Кипърецът е задържан, а три буса жандармеристи пазят фермата му, тъй като местни роми от Болярино заплашват, че ще я запалят. Ромите неколкократко са осъждани за кражби. Убитият е излязъл от затвора през 2017 г., като има 14 присъди за кражби, а една от кражбите е била именно от имота на кипърския бизнесмен.Ако обвиненията срещу кипъреца се докажат, го грозят от 10 до 20 години затвор. Той е задържан за 72 часа с прокурорско разпореждане. Димитакис Пирилис е обиран неведнъж от крадци, а преди три години беше подпален и неговия дом.  ", "date": "2019.05.13", "title": "Фермер прегази крадец влязъл в имота му, роми го заплашват с пожар "}
{"url": "http://www.cross.bg/-godishen-chasa-asenovgrad-1604084.html", "text": "/КРОСС/ 48-годишен мъж е с прободна рана след пиянска свада в Асеновград. Това съобщиха от Областната дирекция на МВР - Пловдив.Сигналът за инцидента се на ул. „Малина\" е получен около 17.00 часа на 12 май. На място служителите на реда са установили, че 48-годишен местен жител бил намушкан с нож в областта на подмишницата от свой 43-годишен съсед, с когото заедно употребили алкохол. Пострадалият е настанен в болница без опасност за живота. Извършителят е задържан за срок до 24 часа. Образувано е бързо производство за причинена средна телесна повреда. Уведомена е районната прокуратура.", "date": "2019.05.13", "title": "Намушкаха с нож 48-годишен мъж в Асеновград"}
{"url": "http://www.cross.bg/zlatni-plovdiv-popov-1604082.html", "text": "/КРОСС/ 13-те безценни съда от най-старото съкровище в Европа - Вълчитрънското, за малко да се превърнат в златни коронки за зъби, ако не е била намесата на тогавашната плевенска полиция преди 95 г. Затова и част от предметите са повредени, предаде „24 часа\".След случайното откриване на съкровището през 1924 г. от двама братя находките били захвърлени в мазето. След като се разбрало, че са от чисто злато, някои от малките дискове са били нарязани с лозарски ножици. \"Зъболекари от Плевенско започнали да купуват ценния метал, за да правят коронки. Тогава обаче полицията бързо си е свършила работата и е спасила униката\", разказа директорът на Националния археологически музей с институт при БАН доц. Христо Попов.13-те оригинални златни предмета от Вълчитрън са в центъра на емблематичната изложба \"Преоткритият свят на стара Европа\" в Пловдив. Редом с тях са наредени още четири съкровища. Сред тях е и Панагюрското. То обаче е изложено на оригиналното си място, а останалите са обособени в отделна зала за праистория в археологическия музей. \"Златото за изработката на сервиза от Вълчитрън е добивано от три различни находища. Предмените са били притежание на влиятелен човек от бронзовата епоха. Най-много се спори за тройния съд, който на две места е пробит. Вероятно за него е имало и горна част, която не е запазена\", разказа доц. Попов.Прелюбопитна е историята и за най-големия съд, тежащ близо 4,5 кг. Понеже е бил зацапан с кал, първоначално откривателите са го ползвали за корито, в което хранели прасето. Шопарът дълго време се търкал в съда и той започнал да блести. В световната археологическа наука случаят е известен като \"Златното прасе\". \"Това, което е запазено от златния сервиз, не е малко. Да не забравяме, че той е на 3500 години\", посочи доц. Попов.\"Толкова съкровища на едно място е наистина впечатляващо. Градът се позлатява\", отбеляза кметът Иван Тотев. И напомни, че последния ден от изложбата съвпада с неговия рожден ден - 28 октомври. Хората могат да видят и съкровището от Хотница, Великотърновско. Съдържа 44 златни предмета - 39 халки, 4 апликации и 1 сипрала. Открито е в селища, а не в некропол, което го прави безценно за периода на късния халколит (4550 - 3900 г. пр. Хр.). Във витрините блестят и златни съкровища от Дъбене и Рупите. \"В тази зала са представени предмети отпреди 5 хилядолетия\", обобщи директорът на музея доц. д-р Костадин Кисьов, с чиито усилия изложбата е факт.\"Неговата мечта се осъществи. Още през 2014 г. той се зарече, че ще направи в Пловдив най-хубавата археологическа експонация в годината на Европейската столица на културата\", коментира заместник-министърът на културата Амелия Гешева.Кисьов обясни, че изложбата включва 250 експоната от най-ранната история на Пловдив и страната. Те показват, че българските земи са една от люлките на цивилизацията. ", "date": "2019.05.13", "title": "Показват Вълчетрънското златно съкровище в Археологическия музей Пловдив"}
{"url": "http://www.cross.bg/lego-ostrov-mall-1604077.html", "text": "/КРОСС/ Lego остров на креативността стартира на 16-и и ще продължи до 19-и май в Sofia Ring Mall. Любимото забавление за малки и пораснали деца ще предложи много игри, атракции и невероятни емоции. Посетителите на креативния остров ще имат и уникалния шанс да спечелят пътешествие до мечтаната дестинация на всеки лего маниак - „Леголенд\" Германия.От 16 до 19 май Sofia Ring Mall се превръща в истинско лего царство. Цели четири дни на Ниво 1 търговския център заедно с Комсед организира специален кът - „LEGO остров на креативността\". Там всеки желаещ да поеме по пътешествието на „LEGO острова\" ще получи своя личен „ LEGO  паспорт\". С него той трябва да посети 5-те обособени лего зони за игри и да получи по един печат във всяка. Това му гарантира, освен няколкочасово забавление, удоволствие и специални награди, предоставени от Комсед, и талон за участие за голямата награда - пътешествие до „Леголенд\", Германия! 2-дневната екскурзия до мечтаната за всеки лего маниак дестинация включва двупосочни самолетни билети, 2 нощувки със закуска в двойна стая и пропуски за „Леголенд\".Непълнолетни лица под 14-годишна възраст имат право да участват с писмено съгласие от родител и/или настойник, който да ги представлява лично.Елате и изживейте лего мечтата си в Sofia Ring Mall на следните дати: 16 май, четвъртък - от 16:00 до 20:00 ч.17 май, петък - от 14:00 до 20:00 ч.18 май, събота - от 10:00 до 19:00 ч.19 май, неделя - от 10:00 до 17:00 ч.Lego остров на креативността затвърждава мисията на Sofia Ring Mall да организира ексклузивни събития и да предоставя неповторими преживявания за своите клиенти. Следвайки уникалната си концепция за \"one-stop-shop\" - с едно идване посетителите да задоволят всичките си нужди за пазаруване, забавление и релакс, с обогатения избор от ресторанти и първокласни магазини, търговският център в полите на Витоша се налага като абсолютната дестинация за добър начин на живот и за перфектно прекарване на времето на цялото семейство.", "date": "2019.05.13", "title": "Lego остров на креативността - гарантирано забавление и шанс за пътешествие до „Леголенд“ Германия"}
{"url": "http://www.cross.bg/obzhalva-rachev-suda-1604075.html", "text": "/КРОСС/ Окръжният съд в Пазарджик осъди на 2 г. и шест месеца затвор - условно, кмета на община Септември Марин Рачев за укриване на данъци от продажбата на горива през периода 2005-2006г., в качеството му наедноличен търговец.Присъдата е с 4-годишен изпитателен срок. Освен това Рачев трябва да възстанови на НАП сумата, заради която беше осъден, от над 118 хиляди лв., както и натрупаните лихви по тях. След произнасянето на съда МаринРачев заяви пред журналисти, че ще обжалва присъдата, защото се счита за невинен. Прокурорът по делото Паун Савов не отговори еднозначно дали държавното обвинение ще обжалва наложеното на Рачев наказание и заяви,че ще обмисли това, след като се запознае с мотивите на съда за произнесената присъда. Решението на окръжния съд в Пазарджик може да се обжалва пред апелативния в Пловдив. ", "date": "2019.05.13", "title": "  2.5 години условна присъда за кмета на Септември, за укриване на данъци"}
{"url": "http://www.cross.bg/detska-gradina-pluznaha-1604083.html", "text": "/КРОСС/ Змии плъзнаха в двор на детска градина и вдигна персонал и пожарникари на крак. Влечугите са се появили на 10 май, в района на детска градина „Елица\" в Мадан.Персоналът на забавачницата е изпаднал в ужас и веднага е потърсена помощ на телефон 112.На място е бил изпратен един екип от местната пожарна служба, които успели да заловят влечугите и в последствие да ги пуснат на безопасно за тях място извън миньорския град. ", "date": "2019.05.13", "title": "Змии плъзнаха в детска градина в Мадан "}
{"url": "http://www.cross.bg/avtomobil-pazardzhik-intzident-1604081.html", "text": "/КРОСС/ Водач на лек автомобил е загинал при пътен инцидент, съобщават от пресцентъра на ОД МВР - Пазарджик. Тежката катастрофа станала снощи малко преди 19:00 часа на изхода на Панагюрище по посока за Пазарджик. 61-годишният Д.Ш. от Пловдив бил зад волана на лек автомобил „Пежо\". Той загубил управлението над возилото и напуснал пътното платно. В резултат на това колата се преобърнала в страни от пътя, а Д.Ш. изпаднал от купето и бил премачкан от автомобила. На мястото е извършен оглед от дежурна група при РУ - Панагюрище. Тялото е транспортирано за аутопсия в „Съдебна медицина\" - Пазарджик. Изясняват се обстоятелствата, довели до възникване на тежкия инцидент, води се дознание.", "date": "2019.05.13", "title": "Мъж загина нелепо, прегазен от собствения си автомобил"}
{"url": "http://www.cross.bg/igrata-chisla-evroshans-1604078.html", "text": "/КРОСС/ Георги Ковачев от София е следващият късметлия с голяма печалба от играта . 56- годишният мъж жъне успехи в игрите на „Евробет\", а поредното му постижение  в играта „Еврошанс\" му носи печалба от  лева. Петцифрената сума става реалност с познаването на 9 от 10-те числа, на които Георги заложил 1 лев.„Щастието е огромно. Толкова се радвам, че още не мога да сваля усмивката от лицето си.\", споделя Георги.Той твърди, че достига до страхотното попадние с помощта на малко късмет и постоянство в предвижданията си. Щастливецът играе с едни и същи числа докато не спечели задоволителна сума и после ги сменя. „Нови числа, нов късмет!\" - това е девизът на Георги, който вече е започнал да търси попълнения за бъдещата си комбинация.Желаем му успех с новите числа и го очакваме отново с по-голяма сума.Тегленията на играта можете да следите в пунктовете на и на . Забавлявайте се и с новото мобилно приложение, което можете да свалите от .", "date": "2019.05.13", "title": "Столичанин спечели 10 000 лeва от играта „Еврошанс“"}
{"url": "http://www.cross.bg/grub-mezhdynarodniya-tyrnir-1604076.html", "text": "/КРОСС/ Спортният талант на „Еврофутбол\" - Станимир Халаджов и партньорът му на двойка скул Рангел Кацарски завоюваха второ място във финал „Б\" на завършилата през уикенда в Пловдив Световна купа по гребане за мъже и жени. Това отреди на талантливите ни състезатели 8-о място в крайното класиране. Халаджов и Кацаров продължават с подготовката си за Европейското първенство за мъже, което е от 31.05. до 02.06.2019 г. в Люцерн, Швейцария.Родните ни плувци имаха няколко състезания, където представиха повече от отлично България. Георги Цурев спечели сребърен медал на 4 х 200 м свободен стил и бронзов медал на 4 х 100 м съчетано плуване на провелите се Балкански игри на 11-12 май в Кавала, Гърция.На международния турнир Сандански, също през уикенда, Светлозар Николов завоюва един златен - на 50 м гръб с 29.4 сек, два сребърни - на 50 м бруст - 31.2 сек и на 50 м свободен стил с 25.4 и едно бронзово отличие на 50 м бътерфлай с 27.1 сек. На същото състезание Тиана Темелкова грабна две сребра - на 50 и на 100 м гръб в групата на 13-14-годишните. На международния турнир „Младост\", който се проведе на 4-ти и 5-ти май в Пловдив, Тиана взе златните медали на 50 м и 100 м гръб и сребро на 200 м гръб отново в нейната възраст.Две от таекуондистките ни Румина Кирчева и Радина Борисова участваха на международния турнир „Астерикс\" в Ниш, Сърбия. Там Румина взе сребро след две победи и загуба на финала, а Радина победи в две срещи срещу местни състезателки.От 13.05. Гергана Топалова вече е 521-ва в световната ранглиста по тенис за жени, след като в два поредни турнира се представи отлично. В Андижан тя премина квалификациите и достигна до осминафинал. А, в надпреварата в Наманган се класира за ¼-финалите, след като отново преодоля пресявките. На Гери й предстои завършване на учебната година и матури, след което е планирала три турнира в САЩ през юни. Една от най-големите ни надежди в родната стрелба с лък - Иван Банчев все още среща трудности с новата екипировка, но успя да се представи достойно на турнира „Дунавски стрели\" за мъже, жени, младежи и девойки, който се проведе в Русе от 3-5 май. 17-годишният ни състезател достигна до четвъртфиналите, където загуби с 4:6 от Аспарух Латев от „Център\" - София. В крайното индивидуално класиране Иван е 6-ти, а в отборната битка мъжкият отбор спечелиха златната купа.На международния турнир по бадминтон за юноши и девойки под 17 г. „HEBAR OPEN\", който се състоя от  2-ри до 5-ти май в Пазарджик и е кръг от европейската верига, Михаела Чепишева спечели бронзов медал на двойки девойки с партньорка Гергана Павлова. На единично и смесени двойки Михаела отпадна на четвъртфиналите и остана на 5-8 място. Следващите й турнири са в Хърватия (16-18.05.) и в Полша (24-26.05).Медийни партньори на програма „Спортни таланти\" са: сайтовете actualno.com, offnews.bg, sportlive.bg, blitz.bg, viasport.bg, bgsprint.com, bgathletic.com, ngobg.info, thestarstribune.bg, dir.bg; вестниците „Труд\" и „Еврофутбол\";  агенциите КРОСС, Пик и БГНЕС, както и радиата Дарик радио и БНР. За поредна година подкрепа ни оказва и Националната спортна академия „Васил Левски\".  ", "date": "2019.05.13", "title": "Спортни таланти на \"Еврофутбол\" със сребро и бронз от Балканиада по плуване"}
{"url": "http://www.cross.bg/robot-fyodor-ryski-1604067.html", "text": "/КРОСС/ Човекоподобен робот ще управлява лунохода, който Русия смята да достави на естествения спътник на Земята с помощта на автоматичната междупланетна станция \"Луна-29\", съобщава РИА Новости, позовавайки се на източник от ракетно-космическия отрасъл.Изстрелването на апарата е планирано за 2028 г. Предвижда се станцията \"Луна-29\" с роувъра с тегло 1,3 тона да бъде изстреляна от космодрум Восточний с ракета-носител \"Ангара-А5В\".Идеята управлението на апарата да бъде поверено на антропоморфен робот се е зародила наскоро. Специалистите отбелязват, че в бъдеще подобни луноходи ще се управляват от космонавти.Русия разполага с човекоподобният робот \"Фьодор\", като според експертите именно той ще бъде изпратен на Луната.\"Фьодор\" (FEDOR - Final Experimental Demonstration Object Research) е първият антропоморфен руски робот, разработен от Фонда за перспективни изследвания и НПО \"Андроидна техника\" по поръчка на министерството на извънредните ситуации. Планира се през 2021 г. \"Фьодор\" да излети в Космоса на новия руски космически кораб \"Федерация\". Западните медии обаче алармираха за демонстративно видео, на което се вижда как руският робот \"Фьодор\" стреля с удивителна точност с два пистолета. Друго видео показва \"Фьодор\" зад волана на стара УАЗ-ка.\n\t\t\t\t\t ", "date": "2019.05.13", "title": " Човекоподобен робот ще управлява следващия руски луноход  (видео)\t"}
{"url": "http://www.cross.bg/leva-shofyora-podkyp-1604071.html", "text": "/КРОСС/ 3000 лева трябва да плати шофьор от силистренското село Полковни Таслаково за набеждаване на пътен полицай в искане на подкуп. Дело е заведено от катаджията, а решението е потвърдено на две инстанции, съобщава \"Дарик нюз\".Шофьорът бил в село Браничево на 7 декември 2017 година, където спрял пред магазин. Докато чакал спътниците си, решил да премести колата, но не сложил колан. Докато маневрирал бил забелязан от полицаи, които му направили проверка. Катаджията обяснил на шофьора, че управлява автомобил без предпазен колан и му поискал документите. Последвала кратка разправия, но в крайна сметка бил написан акт за провинението. В графата за възражения обаче шофьорът написал: \"Господин Кирилов ме спря по време на паркиране и ме каза, че ще ме пусне ако дам 20 лева\".Това възражение обаче довело до проверка в ОДМВР - Шумен. Разпитали всички свидетели, но никой не потвърдил, че полицаят е искал подкуп. В крайна сметка станало ясно, че възражението било написано от шофьора в момент на яд.Униформеният обаче потърсил правата си в съда в Нови пазар, където магистратите признали шофьора за виновен в това, че чрез вписване на възражението в акта е разгласил за полицая позорни обстоятелства, като клеветата била нанесена публично и на длъжностно лице по повод изпълнение на службата му.Затова била наложена глоба от 1000 лева и присъдил още 2000 лева обезщетение за наклеветения полицай. Окръжният съд в Шумен потвърдил решението. ", "date": "2019.05.13", "title": " Шофьор дължи 3000 лева заради клевета, че катаджия му искал подкуп"}
{"url": "http://www.cross.bg/obvineniyat-prestuplenie-palezh-1604070.html", "text": "/КРОСС/ Окръжните магистрати в Бургас определиха  мярка за неотклонение „Задържане под стража\" спрямо обвиненият в палеж на две строителни машини, с които се е извършвал ремонт по бургаския булевард \"Захари Стоянов\" в квартал \"Меден рудник\", предаде Дарик Нюз.По данни на обвинението, нанесените материални щети са на стойност 210 000 евро. Задържаният ще бъде съден за тежко умишлено престъпление. Ако бъде признат за виновен може да бъде осъден на до 12 години затвор. \"Доказателствата до момента позволяват да се направи предположение за възможна съпричастност на обвиняемия в престъплението. В материалите по делото са налице достатъчно доказателства, мотивиращи настоящата съдебна инстанция да приеме, че опасността обвиняемият да извърши ново престъпление е напълно реална. Многократните осъждания на Николай П. свидетелстват за утвърдени престъпни навици и го разкриват като личност с висока степен на обществена опасност\", посочват от Окръжен съд-Бургас.Обвиненият в палежа на машините на G.P. Group\" е освободен от затвора на 14 декември, миналата година. ", "date": "2019.05.13", "title": "Обвиненият в палеж на строителни машини в Бургас остава зад решетките"}
{"url": "http://www.cross.bg/bili-veshtestvo-avtomobil-1604072.html", "text": "/КРОСС/ Окръжен съд - Хасково определи мярка „задържане под стража\" за четирима души - българин и трима чужди граждани, обвинени в трафик на хероин. Това съобщиха от пресцентъра на прокуратурата.Според държавното обвинение те са внесли  в съучастие 6,5 килограма високорисково наркотично вещество на обща парична стойност 423 930 лева.На 8 май 2019 г., на ГКПП-Капитан Андреево, около 02.00 часа, от Република Турция в Република България, влязъл лек автомобил, марка „Рено\", управляван от обвиняемия Ш.Б., като негов спътник бил Ю.К. Лекият автомобил бил отклонен за щателна митническа проверка. При извършената такава се установило, че по телата на обвиняемите били укрити пакети, съдържащи прахообразно вещество. Такива пакети били открити и в купето на лекия автомобил. При тестване с полеви наркотест, прахообразното вещество реагирало на хероин.Проведени са били процесуално-следствени действия, при които били иззети лекият автомобил и намереното наркотично вещество. В хода на проведеното разследване са събрани доказателства и за съпричастност на обвиняемите  В. Д. и М. А., които са били задържани в гр. Пловдив. Разследването по случая продължава. ", "date": "2019.05.13", "title": "Оставиха в ареста четирима души, обвинени за трафик на хероин"}
{"url": "http://www.cross.bg/dimitrov-lekarya-nezakonno-1604068.html", "text": "/КРОСС/ За втори път се отложи разпоредителното заседание по делото (с което се дава старт на процеса - б.р.) срещу д-р Иван Димитров от Пловдив, обвинен в причиняване на смъртта на крадеца Жоро Джевизов-Плъха при превишаване на пределите на неизбежна отбрана, съобщи \"24 часа\".Рентгенологът е привлечен към наказателна отговорност и за незаконно притежаване на пистолет \"Валтер\" и 16 патрона.Заседанието трябваше да се състои в пловдивския окръжен съд, но се провали заради заболяване на съдийката. Предишния път пък в залата не се яви жената на апаша, която е някъде в чужбина и не е получила призовка.\"Цяла година вече мина. Кога най-накрая ще тръгне това дело. Докторът уби сина ми като куче. Взе ми душата\", заяви майката на крадеца Златка Атанасова.Тя твърди, че след смъртта на Жоро се грижи за трите му деца - момчета на 1,5, на 17 и 18 години. Майка им от една година била зад граница и не се обаждала.Роднините на починалия вече поискаха 300 000 лева кръвнина.Пред Съдебната палата днес дойдоха приятели на рентгенолога, които настояват той да бъде оправдан.На 1 март миналата година криминално проявеният Джевизов от ромския квартал Столипиново решил да извърши кражба в дома на лекаря в кооперация в Пловдив. Докторът бил сам вкъщи, понеже правел ремонт. Зад сградата, в която живеел, имало двор с шест гаража, първият от които ползвал за работилница.Около 1,30 часа през нощта на 2 март д-р Димитров минал през една от стаите в жилището си и видял, че лампата точно в този гараж свети. Помислил, че е забравил да я изключи и решил на сутринта да отиде да я загаси. След известно време обаче забелязал, че работилницата е тъмна и вратата й леко открехната. Решил да провери какво се случва и помислил, че е извършена кражба.Като излизал от жилището си, обвиняемият лекар взел незаконно притежаван пистолет \"Валтер\", зареден с патрони, за които също нямал разрешително, и се насочил към гаража. Там се намирал Жоро Плъха, който бил приготвил различни предмети за изнасяне в найлонови торби.Преди да произведе изстрел, докторът бил нападнат от крадеца с нож с 12-сантиметрово острие и с метална рекламна табела. Плъха причинил на лекаря прободно-порезна рана в десния крак, а от удара с табелата - травматичен оток на дясната ръка. Това е и причината да се приеме от разследващите, че убийството е извършено при превишаване на пределите на неизбежната отбрана.Освен това от прокуратурата опровергаха лекаря, че съпругата и двете му деца са били в дома им по време на престъплението и той използва като защитна версия. След разпитите на 15 свидетели станало ясно, че д-р Димитров е наблюдавал в продължение на 30 минути кражбата от гаража му. Стрелял от упор в Плъха с незаконно притежаваното оръжие.След това се обадил на свой приятел, когото помолил да прикрият уликите от местопрестъплението. Обадил се е и на друг близък, от когото пък поискал да скрие пистолета, който и до момента не е намерен.Ако бъде осъден, Иван Димитров може да получи 5 години затвор. ", "date": "2019.05.13", "title": "Фалтастарт на делото срещу лекаря, който застреля крадец"}
{"url": "http://www.cross.bg/avtomobili-politziya-putna-1604069.html", "text": "/КРОСС/ От днес до 19 май на територията на цялата страна се провежда операция на Пътна полиция за контрол на товарните автомобили и автобусите. Това съобщиха от МВР.Акцията е част от календара на TISPOL - Европейската мрежа на службите на Пътна полиция и подобни действия се осъществяват на територията на всички държави-членки. Операциите за контрол над товарните автомобили и автобусите имат за цел да се обърне внимание на водачите, че последиците и броят на загиналите и ранените при пътнотранспортно произшествие с участието на тежки машини и автобуси са значително по-големи в сравнение с другите тежки ПТП. Основните причини за възникналите инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите.Проверките ще се осъществяват съвместно със служители на Изпълнителна агенция \"Автомобилна администрация\" и с участието на служители на криминална и икономическа полиция. ", "date": "2019.05.13", "title": " Пътна полиция провежда акция за контрол на товарните автомобили и автобусите"}
{"url": "http://www.cross.bg/smurtta-metra-baldzhiev-1604073.html", "text": "/КРОСС/ Тялото на мъж е открито в центъра на смолянското село Левочево. 67-годишния Спас Балджиев е открит мъртъв под подпорна стена на 100-на метра от площада.  По първоначални данни, установени на място, мъжът е паднал от височина около 2 метра от подпорна стена.Сигналът за смъртта му на тел.112 е подаден лично от кмета Ангел Янев. Причината за смъртта му е в процес на изясняване, по случая е образувано досъдебно производство.Преди това Балджиев е бил на събрание на читалището в селото. Тръгнал си малко по-рано. Той е пенсионер. Не е семеен. ", "date": "2019.05.13", "title": "Намериха труп на 67-годишен мъж насред родопско село"}
{"url": "http://www.cross.bg/godini-produlzhitelnost-zhivota-1604074.html", "text": "/КРОСС/ Очакваната средна продължителност на предстоящия живот общо за населението на страната, изчислена за периода 2016 - 2018 г., е 74.8 години, като спрямо предходния период (2015 - 2017 г.) остава непроменена, съобщи Националният статистически институт.България заедно с Латвия (74.9 години) е сред страните с най-ниска средна продължителност на живота на населението в Европейския съюз, а с най-висока са Испания (83.4) и Италия (83.1 години).Различната смъртност при мъжете и жените, както и сред населението в градовете и селата, определят и различната средна продължителност на живота при тези категории население.Средната продължителност на живота при мъжете е 71.4 години, докато при жените е със 7 години по-висока - 78.4 години. За периода между 2008 и 2018 г. увеличението при мъжете е с 1.9 години, а при жените - с 1.8 години.Средната продължителност на живота на населението в градовете е с 2.9 години по-висока (75.7 години) отколкото на населението в селата (72.8 години).Спрямо 2008 г. за населението в градовете увеличението е с 2.3 години, а за населението в селата е с една година.За хората, достигнали възраст 65 навършени години, очакваната продължителност на живота е 16.1 години, като за мъжете и жените тя е съответно 14.1 и 17.8 години. За периодa 2008 - 2018 г. очакваната продължителност на живота на хората, навършили 65 години, се е увеличилас 1.2 години (0.9 за мъжете и 1.5 за жените).Очакваната продължителност на живота варира от 72.7 години в област Монтана до 76.6 години в областите София (столица) и Кърджали, като общо в осем области тя е над средната за страната. Жените живеят по-дълго отмъжете във всички области на страната, но най-голяма е разликата между двата пола в област Силистра (8.5 години), а най-малка - в областите София (столица) и Шумен (6 години). ", "date": "2019.05.13", "title": "Средна продължителност на живота в България е сред най-ниските в ЕС"}
{"url": "http://www.cross.bg/evroviziya-izraelski-aviv-1604066.html", "text": "/КРОСС/ Евровизия 2019 започна официално днес с представяне на участниците. Тазгодишното издание на европейския песенен конкурс се провежда в Тел Авив, Израел. Представителите на 41-те участващи страни преминаха тази вечер по оранжевия килим на площад Хабима в центъра на града, предадоха световните агенции, цитирани от БТА.България не участва в Евровизия 2019.Причината килимът да бе оранжев, а не в традиционния за такива събития червен цвят, е, че именно оранжевото е цветът на логото на спонсора на Евровизия 2019 - израелския генеалогичен сайт Май Херитидж (MyHеritage).Тази вечер отвори за широката публика т. нар. Село \"Евровизия\" в крайбрежния парк Чарлз Клор. През следващата седмица то ще бъде сцена за изпълнения на живо от израелски и чуждестранни певци, сред които личи името на Мадона.Самият конкурс Евровизия ще се проведе в Експо центъра в Тел Авив от 12 до 18 май. Двата полуфинала ще се състоят във вторник и четвъртък, а финалът е в събота. Евровизия 2019 ще се проведе при засилени мерки за сигурност. Около 8000 израелски полицаи ще бъдат разположени в Тел Авив, отбелязва ДПА.Агенцията припомня, че конкурсът ще се състои по-малко от две седмици след поредния изблик на насилие между Израел и палестински групировки от ивицата Газа. Около 700 ракети бяха изстреляни от анклава по Израел, убивайки четирима цивилни. При ответни израелски нападения загинаха 25 палестинци, сред които 10 цивилни.Нито една делегация не се отказа от участие в Евровизия 2019 въпреки призивите за бойкот от страна на активисти, отбелязва Ройтерс. ", "date": "2019.05.13", "title": "Евровизия 2019 започна с оранжев килим"}
{"url": "http://www.cross.bg/repyblika-voda-shose-1604065.html", "text": "/КРОСС/ От днес до другия понеделник включително „Топлофикация София\" спира подаването на топла вода към пет квартала в столицата. Засегнати ще са сгради в ж.к. „Младост-1\", ж.к. „Мусагеница\", ж.к. „Дървеница\", ж.к. „Студентски град\", кв. „Витоша\" и всички резиденции на бул. „Симеоновско шосе\".По-конкретно в различните квартали ще бъде спряна топлата вода към следните сгради:ж.к. „Младост-1\": от бл. № 1 до бл. № 79 В и от бл. № 121 до № №150;УМБАЛ „Света Ана\"ж.к. „Мусагеница\": от бл. № 80 до бл. № 110ж.к. „Дървеница\" бл. №№ 15, 16, 17, 18, 18А, 19, 21, 23, 28, 33 34, 35, 36, 38, 40, 42, 42А, 43, 44, 45, 45А, 46, 47, 48, 49ул. „Дъбница\" бл. №№ 3А,5,7,11,16,18,20, ул. „Константин Игнатов\" бл. №№1,1А,2,3,4,5,6,8; ул. „Айдемир\" бл.№13, ул. „Проф. Стоян Киркович\" бл. №№1,1А,3,5,12,27; ул. „Андрей Ляпчев\" бл. №№ 7, 9, 11; ул. „Яна\" бл. №№ 1,2,4; ул. „Белимел\" бл. 00 4,10,24; ул. „Иван Боримечка\" бл. №22; ул. „Климент Охридски\" №№ 5,7,9;ж. к. „Студентски град\" - всички общежития от бл. №1 до бл. № 61,НСА,УНСС,МГУ,ЛТУ,ХТМУ,ТУ-зала „Октомври\";кв. „Витоша\" - хотел „Вега\", офис сграда „Трелеборг\",НХА, ул. „Никола Габровски\" №90, ул. „Проф. Хр. Вакарелски\"№№ 1, 3,5, 5А; ул. „Акад. Й. Трифонов\" №№1,4,18; ул. „Проф. Г. Златарски\" №№ 3,5,18; бул. „Симеоновско шосе\" №1, бул. „Г. М. Димитров\" №38;кв. „Витоша\" бл. №№1,2,3,6,7; резиденциите на бул. „Симеоновско шосе\" - Република Афганистан, Емирство Кувейт, Ислямска република Иран, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина.„Топлофикация София\" обяснява, че спиранията на топлата вода след приключването на отоплителен сезон 2018-2019 г. са за изпълнението на неотложни ремонти и профилактика по топлопреносната мрежа в участъците с повишена аварийност през последните месеци. ", "date": "2019.05.13", "title": "Пет квартала в София остават без топла вода за седмица"}
{"url": "http://www.cross.bg/prokyror-glaven-tzatzarov-1604055.html", "text": "/КРОСС/ Седем месеца преди края на мандата на Сотир Цацаров президентът Румен Радев започва поредица от срещи във връзка с критериите за избор и правомощията на следващ главен прокурор. Първата е с настоящия обвинител номер едно Сотир Цацаров.Президентските консултации предшестват с близо два месеца най-ранния възможен срок за стартиране на процедурата за избор на наследник на Сотир Цацаров. Той е 10 юли. Най-късният възможен  е 10 септември, като - според неофициална информация, нагласата на членовете на Висшия съдебен съвет е процедурата да започне в началото на септемви. Изборът протича по процедура, изработена от предишния съдебен кадрови орган и е еднотипна за т.нар. \"трима първи в съдебната система\" - главеният  прокурор и председателите на Върховния касационен и Върховния административен съд. В рамките на консултациите, които ще продължат през следващите два месеца, държавният глава ще се срещне и с Лозан Панов и Георги Чолаков.Право да издигат кандидати за главен прокурор имат министърът на правосъдието и трима членове на прокурорската колегия на Висшия съдебен съвет. В избора обаче участват и членовете на Съдийската колегия, а за да е успешен той - кандидатът или един от кандидатите трябва получи подкрепата на поне 17 от  25-те съдебни кадровици, един от които е и самият Цацаров.Процедурата завършва с указ на президента - той може да потвърди решението на мнозинството, но и да го върне на съдебните кадровици, както направи в началото на мандата си с избрания за председател на ВАС Георги Чолаков.Това конститутиционно правомощие, както интересът на Румен Радев по темата \"Съдебна реформа и справедливост\", обяснява и активността на държавния глава около личността на следващия, пети по ред, главен прокурор след демократичните промени в България. ", "date": "2019.05.13", "title": "Президентът започва поредица от срещи във връзка с избора на следващ главен прокурор "}
{"url": "http://www.cross.bg/danni-katastrofa-tezhka-1604058.html", "text": "/КРОСС/ Тежка катастрофа с две жертви и сериозно пострадал е станала тази нощ около 2 часа на пътя Пловдив-Пазарджик. Сигналът е подаден на 112. По първоначални данни край разклона за с. Цалапица лек автомобил БМВ се е блъснал в движеща се на заден ход товарна \"Скания\".На място са загинали 32-годишният водач на колата и 23-годишен пътник.В тежко състояние в болница е откаран друг младеж, на 22 години. И тримата са от Пазарджик.Камионът управлявал 45-годишен мъж, няма данни за употреба на алкохол и наркотични вещества. Причините са изясняват от РУ - Стамболийски. ", "date": "2019.05.13", "title": "Тежка катастрофа с двама загинали край Цалапица"}
{"url": "http://www.cross.bg/spasov-zayavi-chovek-1604057.html", "text": "/КРОСС/ Работим по основните версии. Мислим, че издирваният за убийството в Костенец Зайков е около града или в пределите на общината - или в изоставена сграда, или предприятие. Предполага се, че той е опасен. Близките му приятели са 4 човека, с които поддържа контакт. В последната година не е имал мобилен телефон. Съзнателно е отказвал да има такъв. Нека гражданите да бъдат бдителни и внимателни. Това обяви пред Нова тв старши комисар Николай Спасов от СДВР.\"Може да е в землището на общината. Проверява се всяка пресечена местност. Надяваме се всеки гражданин да ни подава сигнали. Тези четири дни работихме доста по поведението му. В годините назад е бил активен и е създавал доста проблеми. Полицията го познава добре. Престъпленията му са свързани най-вече с кражби на автомобили и от жилища. Има изграден много тесен кръг от приятели. Това не е нещо естествено. Доста труден и асоциален е. Не е харесвал публични места и заведения\", заяви още Спасов.Криминалистът каза още, че издирваният Зайков е човек, който познава местността и е израснал тук. \"Потърсили сме помощ и от ловните дружинки в района\", допълни той.Старши комисар Николай Спасов разкрива още, че снощи са получени два сигнала. Жена се е обадила около 20 часа вечерта, за да заяви, че е забелязала мъж, отговарящ на описанието на Стоян Зайчев, заподозрян за убийството на жена си в Костенец. Униформени моментално пристигнали на мястото и дори го обходили с дрон. Уви, от него нямало и следа. \"Получихме и втори сигнал около 00:00 - 1:00 през нощта. В Долна Баня деца са видели човек, който се е насочил към необитавана къща. Колегите веднага са отишли на мястото, но отново не са намерили нищо\", заяви Спасов.\"За съжаление нямаме конкретно място, където да сме видели леговището му или въобще нещо, което да ни говори, че сме били в обект, където е бил той\", каза той. Според приятелите на Стоян е малко вероятно този човек да се самоубие, но ще се крие до последно. ", "date": "2019.05.13", "title": " Комисар Спасов: Беглецът Зайков в последната година не е имал мобилен телефон "}
{"url": "http://www.cross.bg/hora-subota-momenta-1604061.html", "text": "/КРОСС/ Строеж върху созополските скали предизвика възмущение и недоволство на хора от града. Случая беше показан в „Здравей, България\" преди два месеца. До момента обаче казусът не е разрешен.Собственици на ресторант в Стария град започнали да строят, за да разширят търговската си площ. Според местните хора - действията са незаконни. Тогава в ефира на \"Здравей, България\" собственичката на ресторанта обеща, че конструкцията ще бъде премахната. Оказва се обаче, че не само, че не е била премахната, но е започнала и да расте.Обектът не само не е премахнат, но е започнало ново строителство за доизграждане в събота и неделя. Местни хора извикали полицията.Според Теодора Свиридова строителите са започнали да работят в 8 часа сутринта в събота. За час и половина те са поставили горното ниво на строежа.Имаме издадена заповед за спиране на незаконно строителство. В момента засегнатите лица  са подали възражение срещу нея до Административен съд. Въпреки това ние няма да оставим нещата така и няма да допуснем изграждането на едно такова незаконно съоръжение, заяви изпълняващият длъжността кмет на Созопол Катя Стоянова.Според областния управител на Бургас Вълчо Чолаков имотът, върху който се строи, е изключителна държавна собственост. Той допълни, че тя е получила полицейско разпореждане за спиране на строежа. В противен случай може да бъде задържана за 24 часа. ", "date": "2019.05.13", "title": "Строеж върху созополските скали предизвика недоволство в града"}
{"url": "http://www.cross.bg/koiina-ryseva-miro-1604063.html", "text": "/КРОСС/ Да танцува танго насред кафене в търсене на любовта - така виждаме актрисата Койна Русева във видеоклипа към първия й музикален проект. Песента „Нависоко\", в която звездата от „Морска сол\" и „Скъпи наследници\" партнира на поп идола Миро, направи премиерата си през уикенда, като вече трупа позитиви.„Страхотно удоволствие са тази песен и клип! Прекрасно е! Благодаря за цялостното усещане!\" и „Най-после оригинален и смислен текст, и уникална музика, браво!\" са само част от коментарите на доволните меломани по адрес на \"Нависоко\".Койна Русева признава, че се е влюбила в текста и мелодията, изпратени й от авторката Биляна Чокоева-Ангелова, още от първото слушане. Поканата да се включи в проекта тя получила от Игор Марковски, който е продуцент на \"Нависоко\", и изобщо не се колебала дали да се съгласи.Това е първият ми музикален проект, но не е дебютът ми в пеенето. Всички, които са гледали в Младежкия театър „Николай Бинев\" мюзикълите, в които участвам, знаят това обясни актрисата с намигване.Песента дала повод на Койна да се запознае с Миро, от когото винаги се е възхищавала, и останала очарована от съвместната им работа. Изпълнителят на \"Печат от моята душа\" има малка, но важна роля в любовния минифилм, съпътстващ дуета. Автори на клипа са Васил Стефанов и Стефка Николова.\n\t\t\t\t\t", "date": "2019.05.13", "title": "Койна Русева стреля „Нависоко“ в дует с Миро (видео)"}
{"url": "http://www.cross.bg/efektivnost-energo-pro-energiiini-1604060.html", "text": "/КРОСС/ ЕНЕРГО-ПРО Енергийни Услуги беше вписана в регистъра по чл. 44, ал. 1 от ЗЕЕ за обследване за енергийна ефективност и сертифициране на сгради и в регистъра по чл. 60, ал. 1 от ЗЕЕ за обследване за енергийна ефективност на предприятия, промишлени системи и системи за външно изкуствено осветление. Енергийният търговец разполага с необходимите технически средства и специалисти, които отговарят на изискванията в Закона за енергийната ефективност. С това сертифициране компанията получава възможност самостоятелно да провежда енергийни обследвания на сгради и промишлени системи, да удостоверява енергийни спестявания при крайни клиенти, както и да  издава сертификати за клас на енергийно потребление на сгради.ЕНЕРГО-ПРО Енергийни Услуги предлага на своите клиенти цялостни решения в сферата на енергийната ефективност - от енергийни обследвания и мониторинг до продажба на енергоспестяващи уреди и осветление. За целта ЕНЕРГО-ПРО Енергийни Услуги предлага широка гама от решения в посока оптимизиране на енергийни разходи и опазване на околната среда. В портфолиото на компанията вече присъстват продукти и услуги като: енергоефективно осветление, климатична техника, доставка и инсталиране на фотоволтаични централи за собствено потребление на енергия и търговска продажба, намаляване на загубите на електрическа енергия в трансформатори и електрически уредби; реконструкция и подмяна на ел. двигатели; анализи и технически решения за намаляване на разходите за реактивна енергия; мерки по генериращи мощности; подобряване на топлотехническите характеристики на сградите.Търговското дружество на ЕНЕРГО-ПРО е първият търговец на електроенергия със сертификат за обследване за енергийна ефективност. ЕНЕРГО-ПРО Енергийни Услуги беше пионер и при издаването на удостоверения за 100% зелена енергия, базиращи се на гаранции за произход от АУЕР. Качествено проведен енергиен одит и правилно осъществени енергоефективни мероприятия дават добра възможност за отговорно използване на енергията и последователно намаляване на енергийните разходи. Компанията ще продължи да се стреми да въвежда иновативни, цялостни решения за своите клиенти.", "date": "2019.05.13", "title": "ЕНЕРГО-ПРО е първият търговец на ток с лиценз за обследване за енергийна ефективност"}
{"url": "http://www.cross.bg/madrid-kudeto-otpadna-1604059.html", "text": "/КРОСС/ Григор Димитров се отчете с нов спад в световната ранглиста. Първата ни ракета се свлече с две места и вече е №48 в света. Това се дължи на слабото му представяне в Мадрид, където отпадна още в първия кръг от американския квалификант Тейлър Фриц.Григор все пак ще има страхотен шанс да подобри ранкинга си през следващата седмица. Той започва участието си на Мастърса в Рим, където отпадна след първия си мач преди година.Първият съперник на Димитров ще е немецът Ян-Ленард Щруг, №50 в ранглистата. В челната тройка промени няма. Новак Джокович продължава да е №1, но с доста по-голяма преднина след титлата в Мадрид.Следва Рафаел Надал, а трети е Роджър Федерер. Алексадър Зверев не успя да защити титлата си в Мадрид и логично отстъпи четвъртата си позиция на Доминик Тийм.Топ 10 допълват Кей Нишикори, Стефанос Циципас, Кевин Андерсън, Хуан Мартин дел Потро и Марин Чилич. ", "date": "2019.05.13", "title": "Гришо с нов спад в ранглистата"}
{"url": "http://www.cross.bg/tyristicheska-polet-zastrahovka-1604064.html", "text": "/КРОСС/ На всеки може да се случи полетът му да закъснее и това няма нищо общо с дестинацията или авиокомпанията. Причините могат да бъдат много - закъснения в графика, лоши метеорологични условия, недостиг на самолети и други.На първо място трябва да изясним, че закъснения в порядъка на няколко минути до час се смятат за напълно нормални. Компенсация може да бъде поискана само в случаи на закъснение над 4 часа. Авиокомпанията би могла да обезщети пътник, подал оплакване към нея или към агенцията си, а застрахователната компания ще поеме разходи, направени за времето на закъснението, ако предварително е сключена туристическа застраховка. Добре е всеки разходен документ, да се запази и представи пред застрахователя.Ако имате полет с прекачване и поради закъснението на първия, изпуснете връзката, ще бъдете пренасочени за следващ възможен полет напълно безплатно.Друго важно нещо, което всеки пътуващ със самолет трябва да знае, е, че съществуват форсмажорни обстоятелства, описани в условията на авиокомпаниите (урагани, стачки и др), при които пътниците не подлежат на обезщетения. Възможни са и случаи, в които датата или часа на полета може да се променят броени дни преди пътуването. При такава промяна в полетното разписание, на пътника обикновено се предлагат 2 опции - да я приеме или да му се възстанови сумата по закупения самолетен билет, който няма да бъде ползван. В случаите на анулиран полет ситуацията е идентична - предлага се алтернативен полет или пълно възстановяване на заплатената сума.От eSky съветват - сключвайте туристическа застраховка, когато пътувате в чужбина, защото тя може да ви спести доста пари и главоболия, а в случай на закъснение, се свържете със своята туристическа агенция, за да ви консултира за правото на обезщетения и при какви условия.. ", "date": "2019.05.13", "title": "Сключвайте туристическа застраховка при пътуване със самолет"}
{"url": "http://www.cross.bg/kostadinov-bulgarite-turnovo-1604051.html", "text": "/КРОСС/ Активисти на Възраждане, начело с водача на организацията Костадин Костадинов, обновиха патриотичен графит, намиращ се върху стена, точно по средата на пътя София-Варна, на южния пътен възел във Велико Търново. Рисунката, поставена там именно от възрожденците на Костадинов, още преди 6 години, избобразява картата на Обединена България, включваща всички български етнически и исторически територии в една държава - възрожденския идеал на българите от преди и след Освобождението.Във Фейсбук профила си, Костадинов споделя за акцията, следното: „Преди 6 години с мои съмишленици нарисувахме картата на Обединена Бъкфария на една стена, намираща се до Велико Търново. От тогава до днес периодично я подновяваме, като онзи ден го сторихме за пореден път. Докато я изрисувахме наново, стотиците минаващи коли, камиони и автобуси не спираха да ни поздравяват за това, което правим. Шофьорите махаха с ръце, присветваха с фарове, свиреха с клаксони и се радваха като малки деца. Нищо особено не е, но дори и подобен малък знак на българската национална памет, кара българите да се усмихват и да се радват. А щом нашите сънародници са щастливи, значи сме свършили поредното добро дело.\"От партията споделят още, че във времена на немарливо и обидно отношение към националните символи, доказателство за което са стотиците прокъсани и парцаливи български знамена, които се веят върху сградите на държавните и общински институции, подобни акции са изключително полезни и необходими, за да поддържат патриотичните чувства и нагласи у нас, българите. Нещо, което управляващите се опитват всячески да потъпчат, за да сме в крак с мултукултурния и джендърски евроглобализъм.Хората на Костадинов казват обаче, че те не са забравили своя произход, история и непреходните идеали на предците ни, и ще правят всичко възможно, за да поддържат това знание и чувства, в колкото се може по-голяма част от народа ни. Засега със собствени сили и средства, а след време и от позицията на овластен политически субект, който да изведе тази политика в ранг на държавна.Възражане с номер 27 - само ние можем!", "date": "2019.05.13", "title": "Възраждане възстанови патриотичен графит до Велико Търново"}
{"url": "http://www.cross.bg/beshe-vsichko-makedoniya-1604049.html", "text": "/КРОСС/ Среднощна експлозия разтърси село Ново Делчево край Сандански. Взрив опустоши зъболекарски кабинет на семейство от Северна Македония. По случая се разследват всички версии - от умишлен палеж до късо съединение.В три през нощта хората чуват взрив и викат кмета на селото.Обадиха ми се към 3 часа и 13 минути, че гори кметството и в момента, в който дойдох тук, огънят беше голям от този прозорец нагоре, почти до покрива. Благодарение на бързата намеса на пожарната не се запали и покрива, коментира кметът на Ново Делчево. Щетите вътре са тотални, вътре всичко беше изгоряло, а ударната вълна беше изхвърлила всичко останало навън, добави той. Разследващите ще кажат как е тръгнал огъня, а моето мнение е, че е запалено умишлено от някой конкурент заради по-ниските цени, предлагани от зъболекарите от Северна Македония, каза още кметът. Зъболекарите работят в селото от пет години - имат договор с общината, доколкото знам мъжът е и български гражданин, има си лична карта и всичко, допълни той. ", "date": "2019.05.13", "title": "Разследват взрива на кабинета на семейство зъболекари"}
{"url": "http://www.cross.bg/alk-aktivin-metastazi-1604047.html", "text": "/КРОСС/ Швейцарски учени откриха метод за предотвратяване образуването на метастази, които усложняват противораковото лечение и влошават прогнозите за здравословното състояние на пациента, съобщи \"Сайънс алърт\", цитирано от БТА.Ключова роля в метода имат съединението активин В и рецепторът ALK7. В рамките на експерименти специалисти от Швейцарския федерален технологичен институт в Лозана използвали миши модел на невроендокринен рак на панкреаса и рак на млечната жлеза. Оказало се, че наличието на рецептора ALK7 е свързано с по-малка вероятност от рецидив на заболяването. При това развитието на метастази било потиснато при висока концентрация на ALK7.Активин В и рецепторът ALK7 участват в сигнални пътища, които принуждават раковите клетки да навлязат във фаза на програмирана смърт - апоптоза. До активиране на рецептора се стига при свързването му с активин В. Известно е, че активините, включително активин В, играят роля за регулиране на растежа и разпространението на клетките, за метаболизма, за гарантиране на имунния отговор и регулиране на менструалния цикъл. Учените смятат, че са нужни допълнителни изследвания, за да може въз основа на получените резултати да се разработят нови противоракови терапии.", "date": "2019.05.13", "title": "Откриха метод за предотвратяване на метастази на рака"}
{"url": "http://www.cross.bg/evropa-bulgariya-nyama-1604048.html", "text": "/КРОСС/ Християнството загива, мигрантите ни заливат, Брюксел ни превръща в безгласни букви - с тези псевдо-проблеми се занимава в момента България. За сметка на два истински важни въпроса. Защото на някои така им е изгодно.В България кампанията за евроизборите стартира накриво. В центъра ѝ се разположиха измислени \"проблеми\" - за сметка на сериозните въпроси. А тези сериозни въпроси са всъщност два. Първо, как да се запази и направи по-ефективен ЕС, който е от полза за всичките си страни-членки (дори Великобритания го осъзнава и затова не може да се накани наистина да излезе). В глобализирания свят европейските държави ще се маргинализират, ще загубят статус, ако не действат съвместно. Именно отслабването или дори разпадането на ЕС е прекият път към тази маргинализация. Специално за България ЕС е от изключителна важност - защото е не само най-същественият гарант за нашата сигурност, но и двигател на икономическото ни развитие. И второ, от българска гледна точка е необходимо да си отговорим защо не наваксваме достатъчно бързо изоставането си спрямо останалите страни-членки. И защо дори Румъния се справя с тази задача по-добре от нас.Вместо тези смислени въпроси обаче, в кампанията се налагат псевдо-проблеми, за които се предлагат неработещи решения. А се прави, защото е удобно - било за управляващите, било за техни \"патриотични\" съюзници, било за неориентирана опозиция като БСП.Всяко предизборно студио започва с въпрос за миграцията. Като слуша, човек ще си помисли, че не можем да се разминем от мигранти. Или пък че мигрантите са някаква напаст като скакалците, които опоскват културата на приелите ги страни. Истината е далеч и от двете съждения. Първо, мигрантска вълна няма. Особено в България и в Източна Европа. Имаше известни кризисни моменти около 2015-2016 г., когато Германия покани и прие 1 милион бежанци и мигранти, за да облекчи ситуацията в Турция и други страни, където те се трупаха. Но тази операция приключи и втора подобна няма да има.Иначе обичаен миграционен натиск към Европа си има и ще има поради две причини: Европа е много по-богата и много по-стара (като средна възраст) от съседите си. (В Африка средната възраст е около 24, а в Европа около 45 години.) Но този натиск не е криза. В дългосрочен план дори е решение, защото ще позволи на Европа да компенсира демографския си дефицит. Разбира се, с разумно планиране и подбор на най-квалифицираните мигранти в комбинация с програми за запазване на културната специфика на европейските държави. Затова има и ресурси, и достатъчно опит.В обобщение: проблем с миграцията няма. Още по-малко пък има място за паранои и паника. Работещите решения са ясни: договорености при кризи като сирийската с Турция и други съседни държави, на които се оказва помощ да приемат евентуални бежански вълни; засилване на общата охрана на европейските граници; разумни програми за икономическа имиграция, които да отговарят на потребностите на страните-членки; солидарност с европейските страни по външната граница в кризисна ситуация.Но вместо да се възприеме този подход, който така или иначе се налага, в България и на други места се навъдиха \"борци срещу миграцията\", които предлагат псевдо-решения. Например - \"нулева миграция\". Но защо да не приемем млад, квалифициран работник или учен, който иска да живее в Европа? Та подобен ксенофобски инат е най-бързият път към края на Европа. С около 6-7% от световното население днес тя произвежда около ¼ от световния БВП. Скоро обаче населението ѝ ще се свие до 4-5%. За да запази позицията си на икономически гигант, Европа не може да си позволи демографска смърт, а \"нулевата миграция\" води точно до това. Всички други мерки, освен контролираната миграция, са просто палиатив - навсякъде по света, където има основно градско население, раждаемостта е много ниска. Финансови стимули и други благини не променят тази тенденция - ефектът им е минимален. Затова раздухването на ксенофобски истерии срещу мигранти и чужденци представлява екзистенциална заплаха за Европа.Другото псевдо-решение, което винаги се избутва напред, е държавите-членки на ЕС да бъдат оставени сами да се справят с миграцията, като се ограждат с тел и пращат войски по границите. Това са фантазмите на всеки джобен Хитлер с блеснал поглед. И на всеки шкембе-патриот от Резово до Ламанша. Истината обаче е, че телта не спира мигрантите. Защото ако хиляди майки с деца тръгнат към нея, никакво сучене на мустаци и викане на \"ура\" няма да помогне. Ще трябва да се върнем пак към изброените решения - споразумения и помощ за съседите (Турция в нашия случай) плюс солидарна европейска реакция.Вторият псевдо-проблем в студията е \"федерална Европа\" - дали всички решения да се взимат в Брюксел? За добро или за зло, този въпрос всъщност изобщо не стои пред европейците. ЕС е много далеч от федерално устройство. Ключовите политики - отбрана, външни отношения, данъци и бюджет - са на практика изцяло в ръцете на страните-членки. ЕС е федерализиран единствено като обща валута и като единен пазар - свободното движение на хора, стоки, услуги и капитали. ЕС е федерализиран и като правна система, основана на човешките права.Онези, които днес искат \"Европа на отечествата\", всъщност искат разграждане на федерализираните компоненти на ЕС: еврозоната, свободното движение, защитата на правата. Но ако това се случи, ЕС няма да стане нито по-добър, нито по-силен - него просто няма да го има. Наместо това ще имаме изцяло суверенни, неинтегрирани държави - такива, каквито са били преди Първата световна война. Никой не го иска, но малцина осъзнават, че приказките срещу уж \"федерална Европа\" са замаскиран начин за връщане към това положение.Въпросът дали ЕС може да федерализира повече области (например отбраната) е наистина сериозен. Европейските държави вече са узрели за по-сериозни стъпки в тази посока, а и мнозинството би подкрепило създаването на истинска европейска (федерална) армия. Докато \"Европа на отечествата\" е точно обратното на подобно развитие.От българска гледна точка общо гарантираната европейска сигурност е от екзистенциален интерес. Докато Великобритания е на другия край на континента, ние сме до Турция и Русия. Парадоксалното е, че уж най-големите български \"патриоти\" и \"бранители\" са или безполезни, или направо вредни по отношение на общата европейска сигурност. Живуркат си явно в спомените за Балканските войни (от 1912 до югославските войни през 1990-те). А тези спомени всъщност би трябвало да им подскажат, че когато всеки е за себе си и се смята за по-хитър от другите, накрая всички губят.Европа се насити с пазители на християнството, които обаче не приличат много на християни. И в България бившите комунисти масово станаха най-големи \"християни\", което показва, че има нещо сбъркано в цялата работа. Това си пролича и при визитата на папа Франциск - много от пазителите на християнството го приеха на нож и тръгнаха да критикуват неговите политики за миграцията, призивите му за състрадание и т.н.\"Загиването на християнството\" също е псевдо-проблем. Особено в Източна Европа и в България, където до 1989 г. то бе поставено под контрола на комунистическата партия. Днес християните имат пълна свобода и огромни ресурси да водят живот според изискванията на вярата им. И ЕС е гаранция, а не пречка за това.Именно поради това \"пазителите на християнството\" си измислят псевдо-заплахи - като \"третия пол\", \"джендъра\", \"покварата на нравите\" и пр. Тази пропаганда е позната от едно време, когато съветското радио е твърдяло, че на Запад редовно се напиват с Кока Кола.Европа не е пияна, не се бойте. И не гласувайте за несъстрадателни християни - такива няма, както няма дървено желязо.Може ли кампанията за евроизборите да бъде извлечена от тези псевдо-теми и да бъде върната към истински важните въпроси? Ако публичната ни сфера не успее да се справи с тази задача, може да се окаже, че сме изпратили в ЕП специалисти по лов на бели мишки, които самите те пускат.БългарияТри измислени проблема, с които се занимава БългарияХристиянството загива, мигрантите ни заливат, Брюксел ни превръща в безгласни букви - с тези псевдо-проблеми се занимава в момента България. За сметка на два истински важни въпроса. Защото на някои така им е изгодно.Коментар на Даниел Смилов, Дойче веле ", "date": "2019.05.13", "title": "Три измислени проблема, с които се занимава България"}
{"url": "http://www.cross.bg/stoyan-zaiikov-doma-1604050.html", "text": "/КРОСС/ Няма резултат от издирването вече четвърто денонощие на 43-годишния Стоян Зайков, заподозрян в убийството на млада жена Костенец, която е негова бивша приятелка и майка на детето му. Вече четвърти ден има полицейски екип пред дома на заподозрения. Що се отнася до близките на издирвания, те живеят в близка къща. Стоян Зайков според хората в града има богат опит в това да се крие. Знае се, че в тинейджърските си години той многократно се е криел от полицията, след извършена кражба. Специалност му е било укриването по таваните дори на обитаеми къщи така, че обитателите на дома не са разбирали за това.Последния човек, с който Стоян би потърсил контакт съм аз, коментира баща му, с когото заподозрения за убийство бил прекъснал преди 15 години отношенията си.Един от първите претърсени в петък домове бил пък този на приятеля му Ангел. Мъжът коментира, че го съмнява Стоян Зайков да е убиеца. Не е злобна душа, допълни той. Все пак добави, че за беглеца ще е по-добре, ако се предаде. ", "date": "2019.05.13", "title": "Четвърти ден няма следа от убиеца от Костенец"}
{"url": "http://www.cross.bg/sedmitza-bibliotechna-tata-1604046.html", "text": "/КРОСС/ От днес започва 14-тата поредна национална библиотечна седмица. Целта е насърчаване на четенето.В Хасково, например, читателите ще могат да подновят безплатно своя абонамент. В много градове на страната библиотеките канят некоректните си клиенти да върнат взетите книги, без глоба. Официалното откриване на националната кампания ще се състои в Софийската градска художествена галерия. ", "date": "2019.05.13", "title": " Започва 14-тата  Национална библиотечна седмица"}
{"url": "http://www.cross.bg/marinov-sliven-petur-1604056.html", "text": "/КРОСС/ Критично остава състоянието на пострадалите при опита за убийство в сливенското село Трапоклово. . Лекарите продължават да се борят за живота на двамата тежко пострадали при вчерашния инцидент на Петолъчката край Сливен, при който 64-годишният Петър Маринов застреля жена си 44-годишната Радост Куртева и свой съсед Любен Димов с пушка, след което се самоуби.Двамата пострадали са на командно дишане. Няколко лекарски екипа се борят за живота им от вчера. Инцидентът стана преди обед, когато 64-годишният извършител взел законната си ловна пушка и отишъл до Петолъчката, където в крайпътно заведение, работи жена му.Стрелял няколко пъти в главата ѝ. След това се прибрал и отишъл в дома на съседа си.Прострелял го с няколко куршума в главата и тялото. Върнал се в къщи и се самоубил със същото оръжие. Мотивите му не са ясни, води се разследване.Петър Маринов от сливенското село Трапоклово е живеел на семейни начала до скоро с Радост Куртева. Жената го оставила и се прибрала в родния си град. Това вероятно е причината, заради която мъжът се разгневил. Съседът му - 58-годишният Любен Димов пък станал жертва на дългогодишна омраза и вражда. Това съобщиха вчера на пресконференция окръжният прокурор на Сливен Пламен Стефанов и директорът на Областната дирекция на МВР старши комисар Димитър Величков.Според комисар Величков, директор на полицията в Сливен жената е подала сигнал на 6 май около 20,00 часа на телефон 112. Това е станало след като Петър Маринов отишъл да потърси Радост Кутева, която отишла да живее при близките си в Стралджа. Изпратеният екип обаче не е заварил Маринов. Мъжът е бил законен ловец. Нищо не е предвещавало трагедията, тъй като Маринов е бил познат в селото като много кротък и работлив човек. Полицията работи по версиите за ревност или конфликт за убито животно, но няма данни да има връзка между двамата простреляни.   ", "date": "2019.05.13", "title": "Простреляните в Сливенско са в критично състояние"}
{"url": "http://www.cross.bg/dachev-gybesht-sveta-1604052.html", "text": "/КРОСС/ \"Ролята на НЕК е да произвежда  толкова ток, колкото трябва на държавата, а не да пуска един път много, един път малко, защото прави изкуствен дефицит\", заяви пред Нова телевизия бизнесменът Красимир Дачев.\"Не казвам, че го правят умишлено наистина или от глупост, но ние сме феномени. В света няма такова животно, както нашия монополист, който е губещ. Кажете ми губещ монополист в света - то се губи от това, че или много крадеш, или си много глупав\", коментира той.Дачев уточни, че работодателите продължават да настояват за оставката на директора на НЕК Петър Илиев.\"Не може в един ден да събереш повече от 3  млн. Липсват 400 мегавата. Един блок от тези ТЕЦ-ове, които той е спрял предварително. Защо - никой не може да каже и се налага спешно да пуска другите. Той казва, че спешно събира парите от всички и ги дава в два-три \"джоба\". Не знам диспечерите на кого са казали да изключи и да включи, но този процес не е случаен, той се управлява\" , обясни Дачев. ", "date": "2019.05.13", "title": "Бизнесът срещу скъпия ток: В света няма губещ монополист – или много крадат, или са много глупави"}
{"url": "http://www.cross.bg/litva-izbori-shimonite-1604054.html", "text": "/КРОСС/ Обрат настъпи в президентската надпревара в Литва, след като са преброени бюлетините от всички избирателни региони. Въпреки очакванията най-много гласове да събере независимият кандидат Гитанас Науседа, бившият финансов министър Ингрида Шимоните го изпревари с части от процента.Подкрепяната от Път на отечеството и литовските християндемократи Ингрида Шимоните, която представя себе си като независим кандидат и технократ, събра малко над 31% от гласовете на първия тур на президентските избори в Литва. В щаба на Ингрида Шимоните като че ли приеха най-емоционално предварителните резултати, което личи и от атмосферата по време на изявлението ѝ пред медиите: \"Аз ще приема подкрепата на партии с постоянни политически възгледи, независимо дали са в десния или в левия спектър, или са центристи. За мен е важно те да си отстояват казаното, а не да обещават неща, които не могат да изпълнят\".Икономистът Гитанас Науседа, зад когото не стои нито една партия, остава само с пет процентни пункта под прага от 31 на сто, въпреки че през цялата изборна нощ се очакваше именно той да бъде първи, макар и с малка преднина.Трети с под 20% остава премиерът Саулисус Сквернялис, която още преди окончателните резултати потвърди, че ще се оттегли от поста си и най-вероятно ще има предсрочни парламентарни избори.Гласуването на първия тур от президентския вот съвпадна с два референдума, но тъй като до урните не отидоха половината от имащите право на глас, допитванията не могат да доведат до промени в Конституцията на страната. Балотажът на президентския вот съвпада с евроизборите в Литва.Премиерът Саулиус Сквернялис ще подаде оставка, след като остана трети в първия тур на президентските избори в Литва. Все още неговата \"Партия на фермерите и зелените\" не е решила дали да се откаже от управлението. Литовският премиер Саулиус Сквернялис заяви, че е възможно да има предсрочни парламентарни избори, след като загуби президентския вот: \"Провалът в изборите е оценка за мен като политик. Аз приемам тази оценка и ще направя стъпката, която обещах\". ", "date": "2019.05.13", "title": "Обрат в президентската надпревара в Литва, надделява Шимоните "}
{"url": "http://www.cross.bg/sofiya-spasi-sega-1604053.html", "text": "/КРОСС/ С остра позиция, гражданската организация Спаси София поиска незабавна оставка на зам.-кметът по строителство и инвестиции на Столичната община, г-жа Ирина Савина. Причината е информация, пусната през уикенда, че ремонтите в центъра на столицата ще продължат и през 2020 г., заради непредвидени смени по ВиК и топлопреносната мрежи. Активистите припомнят, че проектът за реконструкция на улиците Цар Иван Шишман и 6-ти септември е от 2014 г., а от общината чак сега се сещат, че има нужда от подмяна на подземните комуникации.От Спаси София определят случващото се като открита подигравка със софиянци, които вече втора година търпят безкрайните некачествени ремонти в сърцето на града. \"Това е ясна демонстрация на некомпетентно и безотговорно поведение на ръководството на София. Основната функция на г-жа Савина, която от 13 години е зам.-кмет, е да организира и координира подготовката и изпълнението на проекти с европейско финансиране - задача, с която очевидно не се справя.\", заяви Борис Бонев от организацията и попита, \"какви щяха да бъдат оправданията, ако ремонтът на централната зона беше завършил в срок (3-ти март) и сега се налагаше ново разкопаване за подземни комуникации?\".\"Г-жа Савина трябва незабавно да бъде освободена. От години говорим за нуждата от добра координация при ремонтите и е недопустимо това да не се е случило при най-важния проект за този управленски мандат. Как така общината чак сега се сеща, че топлопреносната мрежа в зоната е с изчерпан експлоатационен ресурс? Нима това не го знаеха и преди началото на ремонта? Колко още години ще са необходими на кмета Фандъкова и нейния екип, за да ремонтират няколко централни улици?\", пита Гергин Борисов от Спаси София.Активистите изразяват притеснението си, че случващото се в момента може да e опит на фирмата изпълнител на ремонта да ѝ бъдат спестени солените глоби за забавяне, които вече трябваше да търпи. Активистите припомнят, че проектът  за реконструкция на централната градска част е финансиран от европейските фондове, подготовката за него започна през 2014 г.,  а ремонтът трябваше да приключи за 5 месеца. Вместо това обаче, дейностите се забавиха повече от година, а качеството на строителството и проектантските решения станаха повод за многобройни скандали. \"Фирмата дължи по над 200 000 лв. за всеки ден забавяне извън крайния срок, който отдавна мина. Опасяваме се, че за да защити неясни интереси, ръководството на Столичната община приема решения в ущърб на интересите на софиянци и градската среда\" - завършват от организацията. ", "date": "2019.05.13", "title": "\"Спаси София\" искат незабавна оставка на зам.-кмета по строителство "}
{"url": "http://www.cross.bg/facebook-falshivi-razprostranyavali-1604045.html", "text": "/КРОСС/ Facebook съобщи, че е изтрил редица италиански акаунти от платформата си, които са били фалшиви или са разпространявали фалшиви новини преди евроизборите, съобщават Ройтерс и БТА. \"Премахнахме серия от фалшиви или дублиращи се акаунти, които нарушаваха нашите политики. Предприехме действия и срещу някои страници, които многократно са разпространявали некоректна информация\", каза говорител на социалната мрежа.Активистката организация \"Авааз\", оказала влияние на решението на Facebook със свое разследване, каза, че американската компания е премахнала 23 италиански акаунта с общо над 2,46 милиона последователи. По нейни данни те разпространявали \"фалшива информация и предизвикващи разделения съдържания\" по теми като миграция, ваксини и антисемитизъм. Според нея повече от половината свалени профили са подкрепяли или Движение \"Пет звезди\", или \"Лигата\", двете управляващи партии.", "date": "2019.05.13", "title": "Facebook премахва акаунти, разпространяващи дезинформация преди евровота"}
{"url": "http://www.cross.bg/polykulbo-chyvstvate-dokato-1604035.html", "text": "/КРОСС/  Събуждането изведнъж посред нощ в хотелска стая, в къщата на приятел, или дори в старото ви легло може да бъде объркващо преживяване. Усещате някакво странно чувство на паника: чувствате се дезориентирани. Най-малкият звук може да ви събуди.Вашият вътрешен компас изглежда се върти в продължение на няколко секунди, докато се опитвате да се осъзнаете и да си спомните къде сте. На следващата сутрин не се чувствате отпочинали: все още се отърсвате от последиците на лошия сън, преди да слезете за закуска или да се присъедините към своите домакини, които, разбира се, са спали много добре. За щастие, на следващата вечер обикновено е много по-лесно да заспите.Екип от изследователи от Университета \"Браун\" наскоро публикува откритията си за \"eфектът от първата нощ\" в списание Current Biology.Използвайки техники за неврообразна диагностика, изследователите открили, че само половината от мозъка заспива напълно, докато другата половина остава частично будна като един вид \"нощна стража\".Според констатациите им, тази функция служи като \"акт за оцеляване при една непозната и потенциално опасна среда, като поддържа едното полукълбо по-бдително като нощен часовник, който събужда спящия, щом засече непознати външни сигнали\".С други думи, едното полукълбо остава нащрек, за да ви предпази от потенциална опасност. Такава практика съществува и при животните.\"Знаем, че и по време на сън при морските бозайници и някои птици, едното полукълбо на мозъка спи, докато другото \"наблюдава\", заяви съавторът на изследването Юка Сасаки.Любопитно е, че изследователите отбелязват, че, поне при хората, лявото полукълбо е по-бдителни от дясното, но все още предстои да разберем защо.Така или иначе, вие ще се чувствате по-добре след първата нощ в това ново странно място и най-вече, след като се върнете в уюта на собственото си легло, завършва A Plus. ", "date": "2019.05.13", "title": "Половината от мозъка ни е буден, когато спим на непознато място"}
{"url": "http://www.cross.bg/evro-kilogram-minerali-1604037.html", "text": "/КРОСС/  На цена от 5000 евро (6800 долара) за килограм, медът \"Елвиш\" от Турция е най-скъпият по рода си в целия свят, пише Oddity Central.Този специален мед се добива в пещера с дълбочина 1800 метра край град Артвин в долината Сарикаир, разположена в североизточна Турция.\"Елвиш\" е толкова скъп, защото се произвежда по възможно най-натурален начин. Богатата на минерали пещера обогатява допълнително меда. Преди години местните жители забелязали, че в пещерата влизат пчели, което ги довело на мисълта, че вътре може да има мед. С помощта на професионални катерачи те слизат долу и откриват 18 килограма мед, разположен по сферичните стени на недрата на пещерата.Медът веднага е изпратен за анализ във френска лаборатория, който показва, че е на 7 години и е изключително богат на минерали. Първият килограм от меда е продаден на търг във Франция за 45 000 евро. Година по-късно фармацевти от Китай си купуват още един килограм за 28 000 евро. В момента цената на килограм е 5000 евро, а медът се продава в разфасовки от 170 и 250 грама. Високото му качество го прави особено подходящ за медицинско приложение. ", "date": "2019.05.13", "title": "Най-скъпият мед в света струва колкото малка кола"}
{"url": "http://www.cross.bg/tazi-gradyshki-valezhi-1604043.html", "text": "/КРОСС/ Облачността в понеделник ще е разкъсана. В западната половина на страната ще е значителна с превалявания в следобедните часове. Очакват се и гръмотевични бури. Има опасност от градушки. Вятърът ще е умерен със скорост около 20-30 километра в час. По-силен ще е в западната и централната част на Северна България. Температурите през деня ще са високи - между 18 и 24 градуса. С 2-3 градуса по-хладно ще е по Черноморието.В планините - облачно и ветровито. Очакват се слаби превалявания с гръмотевична активност в западните планински масиви. Навсякъде максималните дневни температури са с положителни стойности. Вятърът - от умерен до силен със скорости до 40-50 километра в час.Средиземноморски циклон определя времето над Балканите в следващите дни. Над полуострова преминава студен атмосферен фронт, който ще донесе интензивни локални валежи, гръмотевични бури и по-осезаем вятър през тази седмица. Има условия за развитие на мощна купесто-дъждовна облачност в следобедните часове с опасност от градушки. Явленията ще са по-интензивни в Западна и Централна България.В резултат на очакваните валежи са възможни поройни наводнения около някои реки в западната половина на страната във вторник. Опасността засяга теченията на Огоста, Ботуня, Бързия и Златица в Северозападна България, както и реките около София - Перловска и Слатинска.Дневните температури тази седмица обещават трайно затопляне до края на месеца. В края на тази седмица дори очакваме термометрите на много места да отбележат около 30 градуса. ", "date": "2019.05.13", "title": "Опасност от валежи и градушки в следващите дни"}
{"url": "http://www.cross.bg/chyzhbina-bulgariya-initziativi-1604042.html", "text": "/КРОСС/  за българите в чужбина „Инициативи за България\" публикува важна информация за предстоящия вот за Европейския парламент, насочена към сънародниците ни зад граница и към тези, които на 26 май ще пребивават в чужбина.Сайтът се поддържа от Мрежата на български изборни активисти по света и разяснява за кои кандидати сънародниците ни в Евросъюза могат да гласуват и как да направят това.От „Инициативи за България\" напомнят, че българските граждани в чужбина могат да разберат къде е адресната им регистрация съгласно българското законодателство на сайта на дирекция ГРАО, след като въведат ЕГН и първото си име. ", "date": "2019.05.13", "title": "Информационният сайт за българите в чужбина с разяснения за предстоящия вот за Европарламент "}
{"url": "http://www.cross.bg/cherveniya-krust-pomosht-1604036.html", "text": "/КРОСС/  Кметът на София Йорданка Фандъкова ще присъства на обучение на Международния червен кръст за реакция при земетресение.В тренировката ще се включат представители на 24 национални дружества на Червения кръст и Червения полумесец, които участват в Глобално обучение за координация, оценка и планиране по време на бедствия  с цел подобряване на координацията и извършване на оценка , планиране на операции и подпомагане на гражданите при възникване на  кризи. В тренировката ще се включат  доброволци и служители от дирекция „Аварийна помощ и превенция\" на Столичната община. Обучението се провежда по проект „Доброволци на ЕС за хуманитарна помощ: Техническа помощ и изграждане на капацитет\", финансиран от Европейския съюз и осъществяван от Международната федерация на Червения кръст и Червения полумесец /МФЧК/ЧП/ съвместно с националните дружества на Червения кръст от Австрия, Италия, Холандия и България.Тренировката ще се проведе на 13 май в 14.30 часа  на полигона на дирекция „ Аварийна помощ и превенция\" към Столичната община  във  вилна зона Градище в Панчарево.", "date": "2019.05.13", "title": "Фандъкова ще присъства на обучение на Международния червен кръст и Червения полумесец "}
{"url": "http://www.cross.bg/pompeiio-maiik-otlozhi-1604044.html", "text": "/КРОСС/ Американският държавен секретар Майк Помпейо отложи визитата си в Москва, но ще се срещне с руския президент Владимир Путин и с външния министър Сергей Лавров утре в Сочи, съобщи представител на Държавния департамент, цитиран от Ройтерс и БТА.Помпейо потегли от военната база \"Андрюс\" край Вашингтон за Брюксел, където ще обсъди с европейски представители ситуацията около Иран и други въпроси, след което ще се отправи към Русия.Миналата седмица европейските страни казаха, че искат да запазят иранската ядрена сделка и отхвърлиха \"ултиматумите\" на Техеран, който даде на европейските страни 60 дни да решат дали ще спасят ядреното споразумение от 2015 г., като откажат да се съобразяват с американските санкции.", "date": "2019.05.13", "title": "Майк Помпейо отложи визитата си в Москва"}
{"url": "http://www.cross.bg/predpriyatiya-komentira-pishe-1604038.html", "text": "/КРОСС/Заради студената пролет потребяваме с около 10 на сто повече електроенергия, информира \"Монитор\". Най-голям ръст е отчетен на 7 май вечерта.\"НОИ \"улови\" съмнително увеличаване на болни при сливането на почивните дни\", пише \"24 часа\". Схемата източва хем осигурителния институт, хем бизнеса. При ниската безработица всяко отсъствие на служител е проблем, коментира вестникът. В днешния брой на \"24 часа\" е поместена и информация как да получим по-висока пенсия и как да подготвим правилно документите за трите години, в които сме имали най-високи доходи. Управителят на НОИ Ивайло Иванов уверява, че няма да има ощетени пенсионери от новите правила. До 4 ноември хората в заварено положение могат да поискат еднократно презичисляване на пенсията си.Лекарският съюз настоява и децата да плащат такса при посещение при личния си лекар, пише \"Телеграф\". Днес започват преговорите с Касата за национален рамков договор и за стойността на клиничните пътеки. Браншовата организация предлага държавата да поеме таксите за деца до 3-годишна възраст. \"Монитор\" допълва: \"Български лекарски съюз с условие към Здравната каса - подписва анекса към рамковия договор срещу 50 милиона лева за педиатриите\".\"Данъчните се прицелиха в автосервизи и адвокати\", информира \"Труд\". Започват акции на служители в приходната агенция срещу рискови браншове, сред които са и медицинските услуги. Под наблюдение са онлайн услуги и аптеки.Куриерските пратки поскъпват с 20 на сто, съобщава \"Сега\". Това се дължи на идеята на Агенцията за приходи да обложи с ДДС куриерските фирми, конкурентни на \"Български пощи\". Законовата промяна се обсъжда в момента от депутатите.Правителството прави мегаагенция за държавните предприятия, пише \"Сега\". Проект, който е предложен за обществено обсъждане, предвижда да се премахне забранителният списък за приватизация на държавни предприятия.И \"Земя\" коментира проекта на правителството със заглавие \"ГЕРБ разпродава държавата\". Властта тихомълком ремонтира приватизационния закон. С чисто нов Закон за публичните предприятия отпада \"Забранителния списък\", приет преди година от парламента, подчертава вестникът.Финансистът Димитър Чобанов предупреждава, в анализ в \"Труд\", че състоянието на част от държавните предприятия крие риск за бюджета. Друг риск за фискалната ни политика е ниската ефективност на публичните услуги. Прогнозите за забавяне на икономиката у нас и в европейски мащаб стават все по-основателни, обобщава анализът.\"Зомбифицира ли се българската икономика\", коментира  \"Дума\". Изданието цитира учени от БАН, според които данъчната ни система е изчерпана и спъва растежа.Огромният черноморски плаж Камчия вече има концесионер, съобщава \"Труд\". 15 лева ще е цената на чадър за ден. За любителите на плажуване без екстри е оставена свободна половината ивица. ", "date": "2019.05.13", "title": "Преглед на вестниците "}
{"url": "http://www.cross.bg/tzetzi-maiik-poslednite-1604040.html", "text": "/КРОСС/  Цеци Красимирова се омъжи днес за американския бизнесмен Майкъл Струмейтис в каталунския курорт Ситжес.\"Най-накрая се открихме и заедно сме по-силни, отколкото разделени! Майк, обичам те завинаги\",  обяви Цеци след церемонията.Булката облече масивна бяла рокля, обсипана с нежни пера. Шлейфът е дълъг близо 4 метра. Тоалетът сякаш е вдъхновен от темата на модния бал \"Мет гала\", където много знаменитости, сред които и Джоан Колинс, заложиха на приказни рокли с пера. Костюмът на Майк Струмейтис - класически фрак, е дело на близкия му приятел Том Форд.Над 6 месеца манекенката приготвя собствената си сватба до последния детайл. Това разкри близкият й приятел и световноизвестен модел Мариан Кюрпанов. Той е в сватбена треска и предава почти на живо събитията \"зад кулисите\", както сам нарича \"репортажите\".В огромната градина на дворец, нает за венчавката от младоженеца, кипи изискан коктейл. Организацията на събитието е оценена на над 1 милион евро, а Майк и Цеци са поканили най-близките си познати да нощуват през целия уикенд в пищната сграда. Постройките към нея са от 13-и век, когато са били поддържани от августински монаси. През 19-и век е дозастроена, за да изглежда в сегашния си вид и гостите да се чувстват като част от антуража на Великия Гетсби.\"Знам колко усилия положи Цеци в последните няколко месеца. Искаше сватбата й да е невероятна, несравнима. И, както виждате, организацията е великолепна\", коментира на английски Кюрпанов.Събитието е сочено за Сватба на годината и започна в ранни зори в неделя със скъпо пенливо шампанско. Върху етикета на бутилките има снимка на младоженците, а социалните мрежи вече преливат от хаштага \"сватбата на Майк и Цеци\".На брега на морето, пред очите на над 300 гости, манекенката започва новия си живот на омъжена жена. В програмата се включи ансамбъл \"Българе\".От историите в Инстаграм на дизайнера Евгения Борисова, която уши роклята на булката, научаваме, че освен замъка, крайморският град е пълен с музеи и бутикови заведения за хранене. Тя също пристига по-рано, за да помогне в стайлинга на младоженката. Неотлъчно до Цеци в последните дни на трескава подготовка е сестра й Даниела, както и една пораснала хубавица - дъщеря й Джудит.В последните дни преди сватбата Цеци потвърди тези свои думи, като се появи в социалните мрежи с кожени одежди и черна тениска \"Сватбата на Майк и Цеци\". Красавицата не мина без традиционното моминско парти, на което присъстваха само най-близките й приятелки. То се проведе в България. ", "date": "2019.05.13", "title": "Цеци Красимирова вдигна пищна сватба в Каталуния "}
{"url": "http://www.cross.bg/raiiun-godina-youtube-1604039.html", "text": "/КРОСС/  7-годишният Райън, който е ученик в основно училище, е генерирал приходи от 22 млн. долара за миналата година от канала си в YouTube, според Форбс. За огромна завист на децата в началните класове по цял свят, младата YouTube звезда прави рецензии на нови играчки във видеа, които семейството му произвежда.ToysReview на Райън е заел първо място в тазгодишния списък на Форбс за канали в YouTube с най-големи приходи, като се е изкачил от осмо място миналата година, съобщи сайтът на българите в САЩ и Канада bgvoice.Семейно управляваният YouTube канал Ryan ToysReview е генерирал приходи от 22 милиона долара в периода от юни 2017 до юни 2018 година, според Форбс, като са скочили от 11 млн. предишната година. Грубата оценка от 22 млн. долара поставя Ryan ToysReview непосредствено пред спорната звезда Джейк Пол с 21,5 милиона.През 2016 г. The Verge профилира канала и родителите на Райън, които са заснели и продуцирали почти ежедневно видеоклипове, публикувани, откакто Ryan ToysReview стартира през март 2015 година. Каналът на Райън започва, когато четиригодшният тогава фен на видеа с представяне на играчки, попитал родителите си защо той също да не започне да представя играчки в YouTube.Ryan ToysReview стартира бавно, докато през юли 2015 г. става свръхгледаем.Видеото показва как Райън отваря и прави преглед на кутия, съдържаща повече от 100 играчки от серията „Автомобили\" на Pixar. Видеото има близо 935 милиона гледания. По-рано тази година Райън сключи сделка с Уолмарт за продажба на линия играчки, наречена „Светът на Райън\", ексклузивно в над 2500 магазинап в САЩ и на уебсайта на Уолмарт, според Ройтерс.Светът на Райън е първата стока, която ще се продава, след като Pocket.Watch - детска медийна марка, договори лицензирани сделки за няколко онлайн видео звезди. Ryan ToysReview има 17 милиона последователи и е получил 26 милиарда гледания общо, според Форбс. ", "date": "2019.05.13", "title": "7-годишен прави 22 млн. долара годишно в YouTube"}
{"url": "http://www.cross.bg/bivsh-aktyor-chlen-1604033.html", "text": "/КРОСС/ Камен Воденичаров, актьор, певец и тв водещАсен Гагаузов, бивш министър на регионалното развитие, бивш депутатМомчил Неков, евродепутатДоц. Пламен Александров, преподавател в Лесотехническия институт, автор на едни от най-добрите зелени композиции у насКрасимир Шекерджиев, член на ВССХристо Томов, бивш зам.-министър на отбранатаДаниела Машева, член на ВССПроф. Евгени Кузманов, художник и писателСветлин Стоилов, актьор, директор на Театралната формация \"Мелпомена\"Антония Петрова, „Мис България 2009\"Кати, фолкпевица ", "date": "2019.05.13", "title": "Рождениците на 13 май "}
{"url": "http://www.cross.bg/chasa-sofiyaot-provede-1604034.html", "text": "/КРОСС/ София.От 14.00 часа държавният глава Румен Радев ще се срещне с главния прокурор Сотир Цацаров на „Дондуков\" 2.***София.От 15.00 часа вицепрезидентът Илияна Йотова ще връчи годишното отличие на Държавната агенция за българите в чужбина „Българка на годината - 2018\". Церемонията ще се проведе в „Сити Марк Арт Център\".***София.От 9.30 часа IV състав на Специализирания наказателен съд ще гледа квалифицирани състави на изнудване спрямо Васил В., Велизар В., Иван А., Марин К. и Пейо Пеев.***София.От 10.00 часа XIII състав на Специализирания наказателен съд ще заседава по делото за образуване и ръководене на организирана престъпна група срещу Бисер П. и Николай С.***София.От 10.00 часа VІІ състав на Специализирания наказателен съд ще гледа делото за престъпление по служба срещу Румяна Ч.***София.От 10.00 часа ХХ състав на Специализирания наказателен съд ще гледа отстраняването от длъжност на Стоян Б.***София.От 10.00 часа в сградата на Института по информационни и комуникационни технологии към БАН (ул. „Акад. Георги Бончев\") ще бъде открита научно-индустриалната лаборатория „Индустрия i2030\" (RILab i2030). На събитието ще присъства кметът на Столична община Йорданка Фандъкова.***София.От 10.00 часа в зала „Тържествена\" на Централния военен клуб ще се проведе честването на 94 - години от учредяването с Указ № 19 на Отделение за грижи към военноинвалидите и военнопостадалите. Честването на събитието е под патронажа на министъра на отбраната.***София.От 11.00 часа ХVІІ състав на Специализирания наказателен съд ще гледа делото за организиране и ръководене на организирана престъпна група срещу Петър П., Станислав М., Валентин Х. и Любен М.***София.От 11.00 часа Х състав на Специализирания наказателен съд ще гледа квалифицираните състави на изнудване на Алипи А. и Пламенка А.***София./с. Лозен.От 11.00 часа в Националния учебен център на БЧК ще се проведе международно полево учение със симулация на разрушително земетресение.***София.От 13.00 часа в Софийската градска художествена галерия ще бъде открита кампанията „Национална библиотечна седмица\", която ще се проведе под надслов „Книгите са само началото...\".***София.От 13.00 часа в ОББ Милениум център ще отвори врати SurfStudio - място за иновации и експерименти, място за вдъхновение и споделяне на идеи.***София.От 13.00 часа ХVІІІ състав на Специализирания наказателен съд ще гледа делото за организиране и ръководене на организирана престъпна група срещу Николай П. и Виктор И.***София.От 13.30 часа ХVI състав на Специализирания наказателен съд ще гледа делото за организиране и ръководене на организирана престъпна група срещу Стефан Б., Христо А., Владислав Г., Милен Д., Веселин Д., Даниел А., Гочо Г., Любен С., Димитър П., Георги П., Светослав К., Веселин Х., Камен Е., Маргарит Р., Светослав Д., Цветан А., Радослав А. и Кирил Б.***София.От 13.30 часа XVII състав на Специализирания наказателен съд ще гледа делото за участие в организирана престъпна група срещу Божидар М.***София.От 13.30 часа X състав на Специализирания наказателен съд ще гледа делото за участие в ръководството на престъпна организация или група срещу Бенито И., Иван И., Емил И., Валентин А. и Цветан Б.***София.От 14.00 часа ХІ състав на Специализирания наказателен съд ще гледа делото за организиране и ръководене на организирана престъпна група срещу Станислав С., Станислав Т., Калин С., Йордан М. и Симеон С.***София.От 14.00 часа XVII състав на Специализирания наказателен съд ще гледа делото за организиране и ръководене на организирана престъпна група срещу Блага Б. и Иво Д.***София.От 14.00 часа V състав на Специализирания наказателен съд ще гледа делото за организиране и ръководене на организирана престъпна група срещу Васил Р.***София.От 14.30 часа кметът на Столична община Йорданка Фандъкова ще присъства на тренировка на полигона на дирекция „ Аварийна помощ и превенция\" във вилна зона Градище в Панчарево, организирано от Международния червен кръст за реакция при земетресение.***София.От 15.00 часа на Моста на влюбените в присъствието на кмета на София -Йорданка Фандъкова и ръководителите на дипломатическите мисии на участващите във фотоизложбата азиатски държави, ще бъде открита изложбата „Магията на Изтока\".***София.От 18.00 часа в Американския центъра на Столична библиотека ще бъде представена биографичната книга в „Роналд Рейгън. В името на свободата\" от Джейкъб Уайсбърг.***София.От 19.00 часа в Народен театър „Иван Вазов\" ще се проведе международна конференция на тема „Образование и бизнес: Истории от бъдещето\".***София.От 19.00 часа в галерия „Алма Матер\" в Северното крило на Ректората на СУ „Св. Климент Охридски\" ще бъде открита изложбата на Красимир Терзиев „Дрейф\".***София.От 19.00 часа в Руския културно-информационен център ще се състои премиерната прожекция на филма „Три дня до весны\" (2017 г.) с режисьор Александър Касаткин.***Благоевград. От 12.30 часа в зала 5 на Община Благоевград ще се проведе съвместна пресконференция с БГ Радио.***Бургас. От 18.00 часа в Дома на писателя поетесата Десислава Цветкова ще представи книгата си „Светлина в душата.***Бургас.От 18.30 часа на пл. „Тройката\" ще бъде открит фестивалът „Бургас танцува\".***Варна.От 13.00 часа в академична сграда на Икономически университет - Варна ще бъде открита изложба-експозиция „99 от 100 - академични традиции в бъдещето\" - проект с финансова подкрепа от фонд „Култура\".***Варна.От 14.30 часа в сградата на бившето СУПЦ „Анастасия д-р Железкова\" Дирекция „Образование и младежки дейности\" и ПГГСД „Николай Хайтов\" организират семинар на тема: „Аспекти на приобщаващото образование. Добри практики в приобщаването на ученици от ПГГСД Николай Хайтов гр. Варна\".***Варна.От 17.00 часа в зала 128 на Икономически университет - Варна ще бъде открито керамично пано„Стена на символите\" и представяне на дарение - оригинални графични творби, от Стоимен Стоилов и Диана Стоилова.***Горна Оряховица./ с. Драганов.От 11.00 часа в НЧ „Съединение -1888\" ще се проведат детски майски празници.***Горна Оряховица.От 17.30 часа в ХГ „Недялко Каранешев\" ще бъде представена стихосбирката „Фламенко танго\" с автор Анастасия Шахънова.***Горна Оряховица./ с. Шемшево.От 18.30 часа в НЧ „Напредък-1869\" ще бъде представен спектакълът „Бацилус Булгарикус\".***Доспат.От 11.00 часа в зала „Туристически информационен център\" на ул. „Кап. Петко Войвода\" №1 ще се състои начална пресконференция по проект „Проектиране и изграждане на компостираща инсталация и на инсталация за предварително третиране на битови отпадъци за нуждите на общините от РСУ О Доспат\". От 13.00 часа в местността Гайтанина край село Барутин ще се проведе церемония по първа копка.***Каварна.От 11.00 часа в заседателната зала на Община Каварна ще се проведе публично обсъждане на актуализацията на бюджета на Общината.***Кюстендил.От 13.30 часа в Районния съд ще се проведе заседанието по делото за откритите мъртви коне в Осоговска планина.***Перник.От 10.00 часа в двора на ХI ОУ „Елин Пелин\" ще бъде отбелязан патронния празник на учебното заведение.***Перник.От 14.00 часа в Двореца на културата ще се проведе среща на кмета Вяра Церовска с абитуриенти от випуск 2019 г.***Плевен.От 18.00 часа в галерия колекция ,,Дарение Светлин Русев\" ще бъде открита постоянна експозиция керамика.***Плевен.От 18.40 часа Парк хотел „Кайлъка\" ще се проведе „Звезден бал\" за абитуриентите.***Плевен.От 20.30 часа на пл. ,,Възраждане\" ще се състои концерт на инструментален квартет ,,Дестини\".***Пловдив.В 09.00 часа в зала 1 на Апелативния съд ще се проведе заседание по делото, с което Окръжна прокуратура - Пазарджик протестира срещу оправдателна присъда на М.В. / на 62 г./, който е подсъдим по дело за държане и разпространение на наркотици.***Пловдив.В 09.00 часа в зала 2 на Окръжния съд ще се проведе заседание по делото срещу университетските преподаватели Николай Б. и Димитър Д., обвинени във взимане на подкуп от студенти.***Пловдив.В 09.00 часа в зала 10 на Окръжния съд ще се проведе заседание по делото срещу Деян Д., обвинен в разпространение на високорисково наркотично вещество - марихуана.***Пловдив.В 09.30 часа в зала 5 на Окръжния съд ще се проведе заседание по делото срещу Иван Д. , обвинен в умишлено убийство и в притежание на незаконно оръжие.***Пловдив.В 09.30 часа в зала 10 на Районния съд ще се проведе заседание по делото срещу Антон К., Бисер П. и Росен М., обвинени за кражба на автомобили.***Пловдив.В 11.00 часа в Регионален археологически музей кметът на Пловдив Иван Тотев ще присъства на откриването на Национална изложба „Преоткритият свят на Стара Европа\" и Изложба с оригинала на Панагюрското златно съкровище.***Смолян.От 17.00 часа в 247 зала в Община Смолян, ще се проведе информационен семинар за ранна диагностика на ревматични заболявания на тема „Кажи не на страха, попитай ревматолог\".***Смолян.От 17.30 часа в Изложбената зала на Държавния архив ще бъде открита фотоизложбата „Благотворителността през обектива\".***Стара Загора.От 10.00 часа на Сцена Фоайе в Оперния театър ще се играе операта за бебоци „До Ре Ми в пелени 2\".***Стара Загора.От 19.00 часа в Кукления театър ще се проведе StandUp Comedy с участието на Димитър Иванов - Капитана.***Стара Загора.От 19.00 часа в Оперния театър ще се играе мюзикълът от Филип Павлов „Класният се жени\".***Тополовград.От 18.30 часа с Факелно шествие на пл. „Освобождение\" и с Тържествена церемония за издигане знамето ще бъде открито проведе 24-тото издание на Международния фестивал на любителските комедийни театри, пантомима и сатира „Велко Кънев\".***Шумен.От 15.00 часа в Регионална библиотека „Стилиян Чилингиров\" композиторът Хайгашод Агасян ще се срещне с едца. От 17.30 часа е срещата му с възрастната аудитория на града.ЕВРОПЕЙСКИ ИЗБОРИ 2019***Доспат. В 11.00 часа кандидатите за членове на Европейския парламент от ГЕРБ и СДС Ивелина Василева и Марин Захариев ще присъстват на представянето на подробностите за проекта за сепарираща и компостираща инсталация в Туристическия информационен център. От 13.00 часа на строителната площадка ще се състои официалната церемония „първа копка\" за двете инсталации.***Тетевен/село Глогово.В 10.00 часа в центъра на Глогово кандидатът за евродепутат от листата на ГЕРБ и СДС Асим Адемов ще се срещне с жители на селото.***Тетевен/село Градежница.В 11.30 часа в кафе \"Милано\" кандидатът за евродепутат от листата на ГЕРБ и СДС Асим Адемов ще се срещне с жители на селото.***Тетевен.В 14.00 часа кандидатът за евродепутат от листата на ГЕРБ и СДС Асим Адемов ще посети работниците от представителството в Тетевен на фирма „Калинел\". В 16.00 часа той ще има среща с работниците от фирма „Камакс\", а от 18.00 часа ще бъде на предизборна среща с жителите на Тетевен, където ще представи листата на ГЕРБ и СДС в залата на Общината.  ", "date": "2019.05.13", "title": "Предстоящи събития на 13 май "}
{"url": "http://www.cross.bg/mashtabite-lichnost-vashata-1604029.html", "text": "/КРОСС/ Мащабите на вашата личност се определя от величината на проблема, която може да ви изкара извън релси.Зигмунд Фройд", "date": "2019.05.13", "title": "Мащабите на вашата личност..."}
{"url": "http://www.cross.bg/tema-zhivo-bulgariya-1604032.html", "text": "/КРОСС/ Тема: Турция и посланията - за кметския избор и думите на дипломатите.Тема: В сезона на матурите. На всички въпроси отговаря зам.-министър Таня Михайлова.Тема: Сериозни щети след градушките: Идват ли нови и как ще се справят стопаните?Тема: Проблемите на най-високия връх: Дойчин Василев, с истории от Еверест.Тема: Поредна престрелка между премиер и президент. Защо Румен Радев поиска властта да се зарови в офшорки и фирми на политици. В студиото вицепремиерът Томислав Дончев.На живо: До къде стигна издирването на Стоян Зайков, заподозрян в убийството на жена от Костенец.Мъж от сливенско простреля съпругата и съседа си, след което се самоуби. Какво е състоянието на тежко ранените?Каква трябва да е реакцията на българското правителство след изказването на турския посланик? Коментар на бившия външен министър Стоян Сталев.„Чети етикета\": На живо: След масовото отравяне на пчелни семейства, има ли пестициди в българския мед? Лабораторен тест. Има ли ментета на пазара?Как Ива Георгиева от отбора на Иван Лечев оцеля след „нокаутите\" в „Гласйт на България\"?Графа и рапърът Ендо, за новия си видеоклип „Кеш\".Тема: В името на живота. Как две трансплантации свързаха съдбите на семейства от България и Турция?Тема: Президентски сблъсък. Гостува Росен Плевнелиев - защо влезе в задочен спор за инвестициите с Румен Радев?Тема: Как скандалът с турския посланик разпали политическите страсти? И още - накъде върви предизборната кампания?Тема: Бизнесът срещу скъпия ток. Докъде ще стигне недоволството на работодателите? Гост - Красимир Дачев.Тема: На живо: Как продължава издирването на заподозрения за убийството на жена в Костенец?Тема: Обществена поръчка за космически кораб. Коя община я пусна?Тема: Tърговци разпространяват фалшива козметика в интернет. Как да различим стоките менте в онлайн магазините - проверка в „На твоя страна\".Тема: „Пълен абсурд\" с Румен Бахов: Арендатор подари земя, за да се узакони ромско селищеТема: На живо: Защо продължава спорен строеж скалите в Созопол?  ", "date": "2019.05.13", "title": "Теми и гости в сутрешните блокове на телевизиите"}
{"url": "http://www.cross.bg/tyrski-ezik-poslanik-1604041.html", "text": "/КРОСС/ По разпореждане на вицепремиера Екатерина Захариева турският посланик у нас Хасан Улусой ще бъде извикан днес във външното министерство, след като негово изказване в събота предизвика ново напрежение между България и Турция. Той ще даде обяснение за думите си по време на откриването на нов завод в Кърджали, че българската държава трябва да насърчава изучаването на турски език, за да привлече повече турски инвестиции.Според  българското външно министерство думите на посланика звучат смущаващо, тъй като българското правителство никога не е възпрепятствало свободното чуждоезиково обучение, а турски език може да се изучава в училище наред с английски, немски, френски, китайски, японски, румънски, руски, иврит.В позицията се подчертава, че такова изказване от посланика на съседна и партньорска държава като Турция не съответства на очакванията на България за това по какъв начин следва да се развиват двустранните добросъседски и приятелски отношения.По-рано премиерът Бойко Борисов също заяви, че ще бъде търсено обяснение дали турският посланик е имал предвид задължително изучаване на турски език.Президентът Румен Радев също се обяви вчера срещу външна намеса в българската образователна система.Още на 11 май последва и острата реакция на посолството на Турция в София. В прессъобщение на сайта на мисията на Анкара у нас се обяснява, че в изказването на посланик Улусой „се акцентира на задоволството от големия брой турски инвестиции в приятелска, съседна и съюзническа България и е  изразено становището на турските инвеститори за необходимостта българските граждани да владеят писмено и говоримо както български, така и турски език. Изопачаването на тази част на изказването, под формата на „Турският посланик поиска задължително изучаване на турски език в България\" и последвалия отзвук, са причина за разочарование\", се казва в съобщението.На сайта на турското посолство е приложен текстът на изказването на посланика на турски език, неофициалният му превод на български език, както и видео клип на изказването му. ", "date": "2019.05.13", "title": "Турският посланик ще бъде извикан днес във външното министерство "}
{"url": "http://www.cross.bg/voiina-purvi-zapochva-1604031.html", "text": "/КРОСС/  1346 г. - Йоан VI Кантакузин става император на Византия.1497 г. - Папа Александър VI отлъчва Гироламо Савонарола, доминикански свещеник и владетел на Флоренция.1501 г. - Америко Веспучи започва своето плаване на запад, в което установява, че Христофор Колумб е открил новия континент Америка.1647 г. - 106 години след основаването си Сантяго (Чили) е почти изцяло разрушен от земетресение.1787 г. - Единадесет кораба със затворници напускат Портсмът, Англия, за да основат каторжническа колония в Австралия.1830 г. - Еквадор се отделя окончателно от Велика Колумбия.1846 г. - Мексиканско-американска война: САЩ обявява война на Мексико.1848 г. - За първи път е изпълнен Химна на Финландия.1880 г. - В Ню Джърси Томас Едисън тества за първи път своята електрическа жп линия.1888 г. - В Бразилия с подписването на т. нар. „Златен закон\" е отменено робството. Чества се като Ден на мулата (Dia do Mulato).1909 г. - За първи път е проведена колоездачната Обиколка на Италия.1912 г. - Във Великобритания са създадени Кралски Въздушни корпуси (Royal Flying Corps/RFC).1913 г. - Открита е сградата на Централната минерална баня в София, построена по проект на архитектите Фридрих Грюнангер и Петко Момчилов.1917 г. - Три селски деца виждат обявлението на Света Дева Мария край Фатима (Португалия).1922 г. - Със закон Столичната община е разделена на 6 района.1932 г. - Създадена е Военната академия за механизация и моторизация в Москва.1939 г. - В Блумфилд (Кънектикът) започва емисии първото обществено УКВ-радио.1940 г. - Втората световна война: Започва нашествие на Германия на територията на Франция.1943 г. - Втората световна война: Германските и италианските войски в Северна Африка се предават на силите на Антихитлеристката коалиция.1958 г. - Група френски офицери извършват преврат в Алжир и поставят условие да бъде сформирано национално правителство под ръководство на Шарл дьо Гол, за да се подсигури френския контрол над Алжир.1967 г. - Д-р Закир Хюсеин става първият мюсюлманин - президент на Индия.1981 г. - Мехмед Али Агджа извършва Атентат срещу Йоан Павел II на площад Свети Петър в Рим.2001 г. - Основан е Солунският еврейски музей.2007 г. - Започва строителството на Моста Видин-Калафат между България и Румъния.2010 г. - Димитър Бербатов се отказва от националния отбор по футбол . ", "date": "2019.05.13", "title": "13 май в историята"}
{"url": "http://www.cross.bg/glikeriya-hegemonut-zapovyadal-1604030.html", "text": "/КРОСС/ Страдание на света мъченица Гликерия и на Лаодикий, тъмничния стражПрез първата година от царуването на нечестивия римски император Антонин, Гърция била управлявана от хегемона Савин. Християните от тракийския град Траянопол ежедневно се събирали в своя храм. Те отправяли горещи молитви към Бога, искайки мир и увеличаване на броя на вярващите, понеже по това време боящите се от Бога християни били твърде малко, а и те търпели бедствия поради гоненията. Император Антонин, който бил езичник и принасял жертви на нечистите идоли, повдигнал гонения срещу християните. По всички предели на своята държава той изпратил заповед да бъде умъртвяван всеки, който не желае да принася жертви на езическите богове. Когато царската повеля пристигнала в Тракия, хегемонът Савин се отправил към град Траянопол и определил за жителите на града ден, през който трябвало да вземат участие в празненството в чест на техния бог Дий. Празненството се наричало „лампадофория\", тоест свещоносене и трябвало да започне три дни след пристигането на Савин в Траянопол.В този град живеела една девойка християнка, на име Гликерия, дъщеря на Макарий, който преди бил римски антипат. Гликерия се преселила тук заедно с родителите си от Рим, а по-късно осиротяла.Тук тя повярвала в Христа и се присъединила към християните. Заедно с тях ежедневно посещавала Божия храм и се молела усърдно на Господ Иисус Христос и на неговата Пречиста Майка, към която хранила особено силна любов като към Майката на Сина Божий. Подражавайки на Нейното непорочно девство, Гликерия обрекла себе си за невеста на Господ Иисус Христос.Тя често поучавала християните, говорейки така:Братя, сестри и отци, всички вие, които заменяте за мен моята земна майка! Чуйте ме: спомнете си на какъв Цар служим ние, Чий образ носим на себе си и с какво знамение се ограждаме. Нека се стараем всякак да изпълняваме и заповедите на нашия Цар, за да получим вечното спасение, което ще бъде дадено само на онзи, който мъжествено и честно изпълни всички задължения на християнското звание.Християните отговаряли:Ние всички сме готови дори в този час да дадем животаси заради нашия Господ.А Гликерия им казвала:Моля ви, помолете се за мене на Господа, дано Той ме подкрепи за подвиг заедно с вас, дано Той сподоби и мен да пострадам заради Неговото име. Помолете се за мене на Господа, да ме причисли към лика на Своите нетленни невести, които пребъдват в Неговия небесен чертог.И християните се молели за нея.На третия ден след пристигането на Савин в Траянопол започнало нечестивото езическо празненство. Всички езичници, жители на тоя град, се събрали заедно и със запалени свещи се устремили към капището на Дий. Като видяла, това блажената девица Гликерия пламнала от ревност за Христа, своя Господ Бог. Тя сторила на себе си кръстно знамение и бързо се отправила към капището на Дий. Там застанала пред езическото сборище и високо казала на хегемона:- Честни хегемоне! Аз желая да започна жертвоприношението на истинския Бог. По своя произход аз съм по-благородна от всички жители на този град, понеже моят баща заемаше почетната длъжност антипат на славния град Рим. Затова подобава аз първа да принеса жертва на истинския Бог.Хегемонът отговорил:- Но къде е твоята лампада, с която ще запалиш жертвата си?Света Гликерия отвърнала:- Моята лампада е начертана на челото ми, тя е неугасима и просвещава всяка жертва, принасяна на истинския Бог.Хегемонът обаче не разбрал казаното от Гликерия. Той се обърнал към нея и предложил:- Добре. Приближи се и принеси жертва първа от всички.Но светата рекла:- Вечният Бог не иска да Му се палят лампади, разнасящи дим.Затова заповядай на всички да загасят лампадите си, за да не се вижда този противен дим. Тогава ще видите моята непорочна жертва, която желая да принеса на своя Бог.Хегемонът заповядал да угасят всички лампади.Тогава Гликерия застанала на високо място така, че да я вижда целият народ, открила лицето си и показала на всички знамението на Христовия кръст, начертано на челото й; после се обърнала към народа:Виждате ли сега пресветлата лампада, сияеща на моето чело?После вдигнала очи към небето, издигнала ръцете си и казала:Боже всемогъщи, прославян от Своите раби, Който си се явил в пещта вавилонска на тримата отроци и си ги избавил от огъня, заградил си устата на лъвовете и си направил Твоя раб Даниил победител, разрушавайки идола на Вил, умъртвявайки змея и съкрушавайки бесовския образ на поле Деир! Ти, Иисусе Христе, Пречисти и Свети Агънче Божий! Моля Те, дойди ипомогни на мен, смирената Твоя рабиня, съкруши тоя идол, направен от човешки ръце, и унищожи тези мерзки и суетни бесовски жертви.Докато светата се молела на Бога, внезапно ударил гръм, идолът на Дий паднал на земята и се разбил на дребни късове (той бил направен от камък).Виждайки това, хегемонът и жреците изпаднали в ярост и заповядали на народа да я убият с камъни. Но камъните, хвърляни върху нея не я достигали, а падали около нея, като издигнали стена около светицата, я защитавали от езичниците. Нечестивите елини не познали Божията сила, а нарекли Гликерия вълшебница. Но тя им казала:Силата Христова, действаща чрез мене, изобличава вашето заблуждение, помощта на моя Бог ще обърне в нищо всички мъчения, които ще измислите срещу мене.Хегемонът заповядал да вържат Гликерия и да я отведат в тъмницата. На тъмничните стражи той наредил да я наблюдават внимателно, като рекъл:Внимавайте добре да не би да избяга от тъмницата чрез своето вълшебство. Тогава ще каже, че нейният Бог я е избавил, а чрез това може да прелъсти мнозина.Светата девица рекла на хегемона:Безумни, нечестиви и безразсъдни човече! Нима не разбираш, че аз съм свързана със заповедите на моя Господ Бог и съм прикована с Неговия закон? Аз не мога да се освободя от тези приятни за мен окови, затова няма да бягам от страдалческия подвиг, към който се стремя сама и по своя воля заради Христа, моя Спасител.След като изрекла тези думи, светата била отведена в тъмница.Докато света Гликерия седяла в тъмницата, дошъл Божият иерей Филократ да навести Христовата затворница. Светата му казала:Осени ме с кръстно знамение и като ме украсиш с това знамение като с помазание, се помоли за мен, дано угодя на моя Бог и Цар, Комуто ти служиш. Помоли се за мен, та като бъда оградена със знамението на честния кръст, да победя злобата на дявола.Презвитерът осенил Гликерия с честния кръст и рекъл:Нека ти помогне Христовото знамение; да бъде за тебе духовен мир Сам Христос, Който те помазва със Своята благодат, за да издържиш мъжествено своя подвиг.Като укрепил Гликерия в Господа и я благословил с мир, Филократ излязъл от тъмницата.Сутринта на другия ден хегемонът Савин се явил на царския площад, възнамерявайки тук да измъчва Гликерия. Извикал я пред своето съдилище и я запитал:- Сега съгласна ли си, Гликерия, да принесеш жертва на великия бог Дий, на когото се покланя и принася жертви самият император?Светицата отвърнала:- Но как ще мога да се поклоня или да принеса жертва, след като вашият бог падна на земята и се разби на части, без да бъде в състояние сам да помогне на себе си? Аз зная само един Бог, Който живее на небесата, Който ми помогна да съкруша вашия нечист идол. На този Бог следва да се покланяме, да принасяме жертви и да благоугаждаме.Хегемонът повторил:- Принеси жертва, ако не желаеш да бъдеш подложена на мъчения.Светицата отвърнала:- Мен ще ме мъчи моят Бог, ако бих те послушала.Хегемонът запитал:Значи ти искаш да умреш?Мъченицата отговорила:Аз искам със своите телесни страдания да излекувам душевните си болести.Тогава хегемонът заповядал да окачат светицата за косите на дървото за мъчения и да стържат тялото й с железни куки докато умре.Слугите, които я измъчвали, изнемогнали. Хегемонът, като видял, че Гликерия победила мъките, измислени за нея, заповядал да я снемат от дървото и да я бият по лицето.Мъчителите жестоко я биели по устата. Но изведнъж сред тях се явил ангел Господен, който тъй ги уплашил, че те изпопадали като мъртви на земята.Тогава хегемонът заповядал да отведат мъченицата в тъмница и да я мъчат с глад и жажда в продължение на много дни.След три дни хегемонът казал на своя трибун:- Вземи пръстена ми и запечатай с него тъмничното отделение, в което е заключена онази вълшебница.Трибунът веднага отишъл и запечатал вратата на тъмницата, като заповядал на тъмничната стража строго да следи да не би някой да донесе на мъченицата храна и вода. Но ангели Божии носели на светата мъченица храна и питие и укрепвали невестата Христова.Няколко дни след това хегемонът, възнамерявайки да отиде в град Ираклия, дошъл в тъмницата да види Гликерия, понеже искал да я вземе със себе си. Видял своя печат на тъмничната врата и помислил, че тя вече е умряла от глад и жажда, защото много дни били изминали, откакто я заключили в тъмницата. Но като отворил вратата, видял светицата жива и освободена от оковите, а пред нея имало блюда (чист хляб, мляко и чаша с вода). Хегемонът бил изумен, но не разбрал, окаяният, че сам Бог хранел Своята рабиня. После хегемонът заповядал да изведат Гликерия от тъмницата и да я водят след него в град Ираклия.Светицата била въведена окована в града, съпроводена от стражата.Сутринта на другия ден хегемонът решил да я предаде на изгаряне, в случай че не принесе жертви на боговете. Извикал я пред своето съдилище и казал:- Не си ли размислила, Гликерия, да принесеш жертва на нашите богове?Светицата отговорила:- В закона, даден ни от истинския Бог е написано: „Не изкушавайте Господа, вашия Бог\"; тъй, че престанете да ме уговаряте. Вече ви казах, че изцяло съм се присъединила и служа на Христа, моя Господ и Бог, и се отричам от дявола, на когото ти служиш. Но ако аз съм съединена с Христа, ако съм обрекла себе си на Христос, то нима ти мислиш, че някога бих се отрекла от Христа, моя Бог и бих избрала смърт вместо вечния живот? Ти можеш да правиш с мен всичко, което ти е угодно, но аз презирам и ще презирам всички суетни земни блага, понеже желая да придобия небесни блага.След тези думи хегемонът заповядал да хвърлят светицата в огнена пещ.Светицата била хвърлена в пещта. Но на часа от небето слязла роса и угасила пламъка.Хегемонът, като мислел, че Гликерия чрез своето вълшебство не пострадала от огъня, заповядал да одерат кожата от главата й. Когато слугите на хегемона пристъпили към мъченицата, тя възкликнала към Бога:- Господи Боже, Творец на светлината! Ти благоволи да процъфти правдата сред тия мъчения. Покажи на нечестивия хегемон Савин, че всеки, който твърдо се надява на Тебе и се уповава на Твоята сила, никога не ще се уплаши от мъченията за Твоето име, но ще желае дори още по-голям мъченически подвиг, за да възприеме по-славен мъченически венец. Прославям Те и Ти благодаря за това, че си открил вътрешното същество на моята душа, след като беше снета кожата от главата ми тъй, че осиявана от Твоята светлина, мога да кажа днес: „Отвори очите ми, и ще видя чудесата на Твоя закон\".Хегемонът видял поругание над себе си в тия думи и заповядал да отведат светицата в тъмница и вързана да я сложат на остър камък.В полунощ слязъл ангел Господен в тъмницата, освободил Гликерия от оковите, изцерил раните й, възстановил напълно кожата на главата й така, че светицата била съвършено здрава и лицето й имало цъфтящ вид.На сутринта хегемонът заповядал отново да я доведат за разпит. Когато тъмничният страж Лаодикий отворил вратата на тъмницата и видял светицата свободна от оковите, изпаднал в ужас. Той не познал Гликерия и като помислил, че тя е избягала, понечил да се убие, понеже се боял от гнева на хегемона. Но светицата му казала:- Не си причинявай зло, защото аз съм Гликерия.Стражът, обхванат от страх, рекъл:- Имай милост, спаси ме, за да не умра от страх, понеже вярвам в Бога, Който ти помага.Светицата му казала:- Върви след Христос и ще се спасиш.Стражът излязъл от тъмницата, окачил на себе си веригите, с които била окована светицата, и така се явил пред хегемона. Удивен, хегемонът го запитал:- Какво си направил, Лаодикий? Къде е затворницата, която ти наредих да пазиш?Лаодикий отговорил:- Тя стои пред теб. През нощта я осия Божия светлина и я изцели ангел, пратен от Бога, който я освободи от оковите; тези окови аз надянах на себе си. Заедно с това ангелът я изцели от раните и тя възвърна първоначалната красота на своето лице. Като видях всички тези Божии чудеса, аз повярвах в Бога и желая да пострадам заедно с Гликерия.Тогава хегемонът, разгневен, заповядал:- Да бъде посечен с меч този безумец.След това хегемонът заповядал да хвърлят светицата на зверовете.Гликерия тръгнала към зверовете с веселие и радост, като на пиршество. Веднага пуснали срещу нея едра лъвица, която ръмжала страшно. Но като се приближила до светицата, тя тихо легнала пред нея и започнала да ближе нозете й.Скоро била пусната друга лъвица, която се приближила до светицата и я ухапала, без да разкъса тялото й. Така Гликерия предала своята душа в Божиите ръце. Зверовете веднага се върнали в клетките си. В същия час хегемонът се разболял тежко - целият отекъл и така подпухнал, че умрял на улицата, преди да успеят да го отнесат в дома му. Епископ Дометий взел многострадалното тяло на светата мъченица Гликерия и го погребал на красиво място близо до Ираклия. Впоследствие от честните мощи на света Гликерия изтекло целебно миро, лекуващо най-различни болести за слава на Отца, и Сина, и Светия Дух, Единия Бог прославян в Троица, на Когото възнасяме слава, чест и поклонение, сега и винаги и во веки веков. Амин. ", "date": "2019.05.13", "title": "Св. мчца Гликерия девица. Св. мчк Лаодикий"}
{"url": "http://www.cross.bg/saiitove-stoki-prodykti-1604062.html", "text": "/КРОСС/ Над 30 онлайн магазина, предлагащи, фалшива козметика са разбили ГДБОП  от началото на годината.  Парфюми и гримове- менте се предлагат от търговци, който всъщност не  могат да бъдат открити. Козметика със съмнително качество буквално залива интернет.Парфюми, гримове и кремове се предлагат като оригинални продукти, а вместо тях потребителите получават фалшиви и опасни стоки.  Парфюмите са сред най-задържаните и на митницата фалшиви стоки. От началото на годината са разбити над 30 онлайн магазина с фалшива козметика - предимно във Варна и Благоевград. При акцията във Варна са конфискувани над 9500  парфюма на 30 водещи световни търговски марки.Абсолютно всички са с много ниско качество, наподобяват търговските марки на известни продукти и ощетяват потребителите с ниското си качество, в някои случаи застрашават живота и здравето им. Тези сайтове оперираха на територията на България, освен това имаха секции на гръцки, румънски, английски - така че да могат поръчвани стоки от близките държави в региона. Обикновено тези стоки са произвеждани в Китай и са внасяни от Дубай и Турция, преминават през границата и тук се разпространяват, обясни Явор Колев от  ГДБОП.Измамните сайтове са регистрирани в България, но в тях липсва информация за търговеца. А ако има оставен контакт, при проверка - се оказва фалшив, и на него не може да бъде открит никой.Трябва да се проверява внимателно произхода и съществуването на такъв тип търговци - с директен контакт, преглед на самия онлайн магазин. Обикновено когато тези реквизити липсват - това трябва да е сигнал за потребителя, че най-вероятно и самият търговец не е с най-чисти намерения, обясни председателят на КЗП Димитър Маргаритов.Оплаквания срещу търговеца откриваме и в коментари на други потребители в социалните мрежи. Проверка в Търговския регистър показва, че фирма с такова име не съществува, а пътят на пратката също се оказва неясен. В измамните сайтове търговците обикновено ни обещават уникални резултати от козметиката. Основен ориентир, по който можем да познаем ментето при козметиката, остава цената, категорични са експертите. А покупките трябва да се правят само от проверени и специализирани магазини и сайтове. Въпреки, че фалшификаторите са изключително прецизни - често ключът към оригинала се крие в надписите и логото. В повечето случаи - рекламираните продукти не са минали клинични тестове и изпитвания. Анализите в лаборатория също трудно могат да докажат дали един продукт е менте или оригинал. ", "date": "2019.05.13", "title": "Tърговци разпространяват фалшива козметика в интернет"}
