{"url": "http://www.cross.bg/zakrila-pravosudieto-niderlandiya-1607123.html", "text": "/КРОСС/ Министърът на правосъдието Данаил Кирилов инициира среща с посланика на Нидерландия Н.Пр. Берендина тен Тъшър по случая на българско момче с наложена мярка за закрила в Нидерландия.Детето е с предприета мярка за закрила в Нидерландия, въпреки решение на български съд за местоживеене в дома на баща му в България. Министър Кирилов информира посланик Тъшър, че е следил внимателно развоя на казуса още в качеството си на председател на правната комисия на Народното събрание, както и всички предприети процедури от Министерството на правосъдието от  февруари 2014 г. Тогава страната ни е изпратила първата молба по искане на бащата до Министерството на сигурността и правосъдието на Нидерландия за връщане на момчето, отведено от майката без негово съгласие.„Надявам се да обединим усилията си за постигане на благоприятен резултат при спазване на правото и зачитане на най-добрия интерес на детето\",  заяви министър Кирилов, като уточни, че в момента са налице всички предпоставки за настъпване на родителско отчуждение, тъй като бащата е лишен от възможност за контакт с него.От своя страна посланик Тъшър се съгласи, че централните органи по Регламент Брюксел IIа за родителската отговорност на двете държави трябва да работят в още по-активно сътрудничество по случая.Тя увери, че на предстоящото съдебно заседание в Нидерландия във връзка с мярката за закрила ще бъде осигурена възможност за присъствие на представител на консулската ни служба там.На срещата днес в Министерството на правосъдието присъстваха още и Емилия Бурова, за директор на Дирекция „Консулски отношения\" в МВнР, Деница Костадинова, главен юрисконсулт в Дирекция „Консулски отношения\", МВнР, Радиона Никова - директор на Дирекция \"Политики и програми за детето, стратегическо развитие и координация\" в Държавната агенция за закрила на детето и Милена Първанова, директор на Дирекция „Международна правна закрила на детето и международно осиновяване\" към Министерството на правосъдието.  ", "date": "2019.06.18", "title": "Министър Кирилов се срещна с посланика на Нидерландия по случая на българско дете с наложена мярка за закрила"}
{"url": "http://www.cross.bg/google-genius-tekstove-1607102.html", "text": "/КРОСС/ Много вероятно е поне веднъж да сте посещавали сайтът Genuis (преди познат като Rap Genius) в търсене на текста на някоя песен, привлякла вниманието ви.Днес обаче посещението на специализирани сайтове за текстове е почти излишно - изписването на името на песента в търсачката Google заедно с едно \"lyrics\" накрая показва желания текст директно в прозореца с резултатите.Това обаче не се харесва на Genius, тъй като води до спад в трафика на сайта. Така се стигна до обвинението им, че Google крадат текстове на песни през последните години.Според ръководството на сайта това е нарушение на условията за ползване на Genius.com, a по-големият проблем е именно пренасочването на трафика. Genius си партнира не само със звукозаписните студия, но и с музиканти, които анотират песните си за сайта.Сайтът също така изкарва пари от споразумения с други услуги, като Spotify, например, който показва някои от анотациите от сайта.Служител на Genius за пръв път забелязва подобен случай през 2016 г., съобщава Wall Street Journal. Песента \"Panda\" на рапъра Desiigner е имала труден за дешифриране текст. Ето защо от Genius молят изпълнителя да им предостави текста. Малко след това от сайта виждат тяхната версия, показана от Google в резултата с търсенията, по този начин обезсмисляйки влизането в самият Genius или който и да е друг сайт за текстове.От екипа на Genius обаче разработват план, за да докажат кражбата. За целта променят апострофите в текстовете, редувайки прави и наклонени такива, за да може при трансформирането им в морзов код да се получи фразата \"red handed\" (англ. хванат в крачка).Резултатът е, че по този начин до момента от Genius са открили съвпадения с над 100 песни, взети от техния сайт (с уникалната подредба на апострофите) и показващи се директно в Google.От сайтът за текстове са информирали Google за ситуацията за пръв път през 2017 г., а за последно и през април т.г. Пред CNN директорът стратегии на Genius - Бен Грос, обяснява, че Google показва текстове от Genius с цел да попречи на потребителите да \"напуснат Google и да отидат в други сайтове\". Той определя това като \"нечестна и антиконкурентна\" практика.Говорител на Google посочва, че компанията взима \"много насериозно\" правата на създателите на съдържание и в момента тече разследване по обвиненията на Genius.От търсачката посочват, че текстовете, които се показват в Google Search, са \"лицензирани от източници\" и \"не са събирани от сайтове в мрежата\".Google прехвърлят топката на канадска компания на име LyricFind, с която имат договор. Задачата на LyricFind е да осигурява именно текстове на песни за търсачаката като според Google текстовете на LyricFind не са взети от Genius.Но дори да е било така, много възможно е целият спор да не доведе до нищо, поне за Genius. Професорът по право от Нюйоркския университет Кристофър Джон Спригман отбелязва, че не е сигурен дали едно евентуално дело ще издържи в съда.Причината е, че текстовете принадлежат на музикалните лейбъли и музикантите, а не на Genius. От тази гледна точка според професора \"не е смислено\" сайтът за текстове да завежда дело срещу Google.Въпреки това обвинението идва в неприятен момент за Google, тъй като компанията се готви за евентуално антитръстово разследване и проверка на бизнес практиките й от страна на правителството на САЩ. ", "date": "2019.06.18", "title": "Обвиниха Google в кражба... на текстове на песни"}
{"url": "http://www.cross.bg/ryski-imperator-nikolaii-1607085.html", "text": "/КРОСС/ Изложба, включваща копия на фотографии, пресъздаващи живота на последния руски император Николай II, бе открита във фоайето на Артиум център в Несебър.Фотографиите са с висока художествена и архивна стойност, дело на личния дворцов фотограф, и пресъздават не само интимни, но и исторически моменти от царуването на последния руски монарх.Изложбата откри Златин Чаушев началник отдел „Несебър-Световно наследство\". В своето слово той подчерта, че историческата истина трябва да се знае от поколенията и те, въз основа на своите познания,  да придобият точна преценка за нравствения облик на руското царско семейство.Непонятното зверство на МКВД, избило всички членове на знатната фамилия по особено жесток начин, е една от причините задълго да се спусне завесата на забравата. Това става ясно от силния документален филм „Оклеветеният император\" на режисьора Сергей Алиев,  който бе прожектиран за присъстващите на изложбата. Само първата в света, инициирана от Николай ΙΙ мирна конференция за разоръжаване, би била достатъчна, за да остане в историята монархът с „желязна ръка, но в кадифена ръкавица\".Изложбата „Последният руски император по пътя на Голгота\" предоставя  богат материал от диаграми и икономическа статистика, отразяващи времето на възход и падение на Русия.За организиране на експозицията спомогнаха участниците в Дружеството за историческа истина с ръководител Галина Владимирова.  ", "date": "2019.06.18", "title": "Събраха в изложба живота на последния руски император Николай II (СНИМКИ)"}
{"url": "http://www.cross.bg/folksvagen-chrez-kompaniyata-1607077.html", "text": "/КРОСС/ Повече от пет хиляди души ще работят заедно за осъществяване на целта на \"Фолксваген\" (Volkswagen AG) да повиши дела на собствения си софтуер за произвежданите от компанията  автомобили до 60% до 2025-а година от настоящите едва 10%.Оповестеното във вторник съобщение се отнася за проекта Car.Software, който има за цел да засили цифровите възможности и услуги в автомобилите на немската компания. Автомобилният гигант, базиран във Волфсбург, заяви, че иска да обедини платформата \"с всички основни функции\" в групата през периода до 2025-а година.Усилията ще бъдат насочени най-вече към операционната система Vw.os и т.нар. \"изчисления в облак\" (ИО). Облачните изчисления или изчисленията в облак (cloud computing) са компютърни изчислителни услуги, предоставяни на потребител чрез отдалечен компютър, към който потребителят се свързва чрез Интернет или чрез специална комуникационна линия.ID.3 е първият модел за внедряване на тази технология от \"Фолксваген\". Компанията също така съобщи, че ще представи свой електрически автомобил през септември на международното автомобилно изложение IAA във Франкфурт.\"Фолксваген\" посочи, че целта на компанията е да произвежда 10 милиона напълно свързани превозни средства годишно. ", "date": "2019.06.18", "title": "\"Фолксваген\" ще стартира свое подразделение за автомобилен софтуер"}
{"url": "http://www.cross.bg/kychetata-horata-dvizhenie-1607091.html", "text": "/КРОСС/ Ако се чудите защо кучетата често вперват във вас характерния си тъжен поглед, учени от САЩ предлагат обяснение. Оказва се, че четириногите питомци гледат тъжно заради хората, предаде Асошиейтед прес, цитирана от БТА, позовавайки се на публикация в сп. \"Протоколи на Американската академия на науките\".В резултат на десетки хиляди години съжителство с човека, опитомените кучета са развили специфичен лицев мускул, който им позволява да повдигат вежди, така че да заприличват повече на бебета. Оказва се, че несъзнателно хората са отдавали предпочитанията си именно на четириноги питомци, способни да \"докарват\" това очарователно изражение.\"Когато кучетата правят това движение, изглежда, че предизвикват силно желание у хората да се грижат за тях\", се казва в изследването, съавтор на което е д-р Джулиан Камински от Университета в Портсмут, цитирана от Би Би Си.Учените смятат, че кучетата използват този очен мускул за по-добра комуникация с хората, подканяйки ги да ги хранят, да се грижат за тях, да ги изведат на игра.Това движение на мускула позволява очите на кучетата да изглеждат по-големи, повече да наподобяват очите на бебета и наподобяват движение, което хората извършват, когато са тъжни, коментира д-р Камински.Авторите на изследването от университета \"Дюкен\" в Питсбърг са установили, че въпросният мускул на практика отсъства при предшествениците на кучетата - вълците.Кучетата се различават от вълците по редица начини - с по-късите си муцуни, по-дребните си размери и по-голямата си изразителност. За разлика от своите предшественици четириногите ни приятели разчитат до голяма степен на очния контакт с човека.Време за оформяне на лицетоКонстатациите на британски и американски изследователи по анатомия и сравнителна психология показват, че промяната на лицето на кучета, живеещи заедно с хора, се е развила в продължение на хиляди години.Предишни изследвания показват, че кучетата са по-склонни да използват изражението \"очите на кученцето\" (\"puppy eyes\"), когато човек ги гледа - което предполага, че това е умишлено поведение и е предназначено за \"човешка консумация\".Анатомът и съавторът на доклада, професор Ан Бъроуз от университета \"Дюкен\", казва, че в еволюционно отношение промените в лицевите мускули на кучетата са \"забележително бързи\" и могат да бъдат \"пряко свързани с повишеното социално взаимодействие на кучетата с хората\".Изводите, казва професор Бриджит Уолър от Университета в Портсмут, показват \"колко важни могат да бъдат лицата при привличането на нашето внимание и колко силно може да бъде изражението на лицето при социалното взаимодействие\". ", "date": "2019.06.18", "title": "Kучетата променят погледа си, за да се харесат на хората"}
{"url": "http://www.cross.bg/mrezha-kremul-dopulni-1607097.html", "text": "/КРОСС/ Русия обяви, че е „възможно\" електрическата ѝ мрежа да е подложена на кибератака от САЩ, предаде Би Би Си, Говорителят на Кремъл Дмитрий Песков заяви, че съобщенията, че американски кибервойници са заложили вируси в електрическата мрежа са „хипотетично възможни\". Коментарите му бяха направени в отговор на статия в „Ню Йорк таймс\", която твърди, че военни хакери на САЩ са взели на мушка руски ТЕЦ-ове. Информацията предизвика скептицизъм от страна на експерти и бе отхвърлена от президента Тръмп.В статията си вестникът пише, че американски „код\" е заложен в много елементи от руската електрическа мрежа и че това е ескалация на друга дейност за борба с руската дезинформация и хакерски кампании. Песков заяви, че президентът Тръмп е опровергал тези твърдения и ги е нарекъл „фалшиви новини\".Говорителят на Кремъл допълни: „Ако някой смята, че правителствени агенции правят това без да информират държавния глава, тогава, разбира се, това може да сочи, че кибервойна срещу Русия може да е хипотетична възможност. Той допълни, че жизненоважни сфери от руската икономика са били подложени на непрекъснати атаки, но страната е успяла да им се противопостави и щети не са били нанесени. Според „Ню Йорк таймс\" САЩ проучват руските енергийни системи от 2012 г., но сега са по-заинтересовани от откриването на слабости и внедряване на вируси. Днес Песков заяви, че Москва е била жертва на американски кибератаки от години.„Ние - говоря за няколко от нашите финансови и медийни организации, държавни институции и ключова инфраструктура - смед под атака от няколко години\", каза той. Кибератаките идвали от няколко западни страни, включително САЩ, допълни говорителят на Кремъл. ", "date": "2019.06.18", "title": "Русия допуска да е имало кибератака срещу електрическата ѝ мрежа"}
{"url": "http://www.cross.bg/chihyahya-poroda-bezplatno-1607083.html", "text": "/КРОСС/ Кафене за примадоните на кучетата, а именно породата чихуахуа, отваря врати в Лондон. Откриването ще е през месец юли и по този начин в британската столица освен дакелите, които имат свой клуб-кафене, с такъв вече ще разполага и тази порода.Лентата на \"Пъг кафе\" ще бъде прерязана в събота, 21 юли. Заведението се намира в близост до лондонската катедрала \"Сейнт Пол\".За глезените кученца ще бъдат сервирани специално приготвени ястия, като ще получат и безплатно чихуачино - нещо като капучино за четириногите. Стопаните им пък ще могат да дегустират вкусни хапки, пасти и коктейли, докато са край любимците си, съобщи още в. \"Метро\", цитиран от БТА.Инициативата за отварянето на новото кафене е в партньорство с марка продукти за кучешки грижи. Всяка чихуахуа ще получи от нея безплатно четка за разресване. Кувертите за новото кафене са на стойност 10 британски лири за стопаните на животните и 14 за посетителите без кучета. Това означава, че почитателите на тази порода, могат да отидат и да ѝ се порадват дори без да имат собствен Шаро.Мнозина таят надеждата, че на откриването дори ще пристигне Парис Хилтън, тъй като е известно нейното увлечение по кучетата чихуахуа. ", "date": "2019.06.18", "title": " Kафене за породата чихуахуа отваря врати в Лондон "}
{"url": "http://www.cross.bg/vreme-rysiya-tzurkvata-1607104.html", "text": "/КРОСС/ Когато говорим за днешна Русия, църквата и държавата са неразривно свързани, руската набожност в своя специфичен вид е станала знакова при анализите на обществото там. Сега обаче за по-младите руснаци това малко по малко започва сякаш да се променя.Преди няколко седмици в четвъртия по големина град в Русия, Екатеринбург, се проведе извънреден протест. Сериозно множество от местни жители се събра на демонстрация срещу плановете на градската управа да построи нова голяма църква в парк в центъра на града.  И въпреки заплахите, арестите и неодобрението на регионалните и федералните политици, както и на самата Руска православна църква с целия й авторитет и влияние, протестиращите успяха да постигнат своето.Местният губернатор Евгений Куйвашев се съгласи в края на май, че строителната площадка ще бъде преместена след проучване на общественото мнение, което показва, че 74% от жителите на града се противопоставят на плановете. Още преди това президентът Владимир Путин беше казал, че ще одобри решението от евентуален референдум, въпреки че очевидно не очакваше чак такъв голям процент от хората в града да са срещу построяването на църквата.Това е само последният от редица знаци, които показват, че нещата в Русия се променят, що се отнася до въпроса за Църквата, обществото и отношенията между тях. Неотдавнашно проучване на общественото мнение сочи, че 79% от руснаците смятат себе си за православни християни.И въпреки това протестите в Екатеринбург бяха много по-яростни, а самите протестиращи много по-кардинално настроени, отколкото се видя при големите социални протести в страната в последно време.Да протестираш срещу изграждането на църква при смяната на режима и края на СССР би било немислимо (и дори рязко анатемосано).В това време на промени Църквата е един от символите на прераждането на Русия и на борбата срещу комунистическата власт. Тогава все още обществото си спомня за хилядите разрушени църкви и множеството свещеници, които са хвърлени в затвора или екзекутирани от съветската власт.Настроението на промяната на епохата на Перестройката и усещането за разплащане с комунистическа партия бяха обобщени от грузинския режисьор Тенгиз Абуладзе във филма \"Покаяние\", определян за един от знаковите филми на времето си. Филмът излиза през 1987 г. и същата година печели Голямата награда на филмовия фестивал в Кан.В самия край на лентата една възрастна жена пита непознат дали е на правилния път за църквата. Непознатият отговаря отрицателно, а старата жена отвръща с друг въпрос: \"Каква е ползата от пътя, ако не води до църква?\"Това е и общоприетият консенсус на епохата - пътят към църквата е същият като пътя към свободата и просперитета. Във време, в което хората от бившия Източен блок с радост поглъщат всички нови стоки, филми, музика, книги и т.н., недостъпни преди това по време на комунистическата власт, свободният достъп до църквата, който след това няма да води до неприятни разговори с КГБ, се превръща в символ на това да си свободен.Символ, който за самите руснаци е по-могъщ от McDonalds и Coca-Cola, най-вече защото е собствен за страната. Той позволява на хората да загърбят величието на СССР като идея и да се обърнат към това на Царска Русия.В същото време църквите са и символ на противопоставянето срещу комунизма. Затворени и дори разрушавани през годините, през Перестройката те са отворени наново и дават смисъл и вяра на новите руснаци.Така късната съветска интелигенция, която се бори с комунистическото управление, намира обща кауза с традиционните религиозни вярващи в изискването за свобода на религията, наред със свободата на словото и свободата на събранията. Така в Русия става напълно нормално да бъдеш либерален и религиозен. Да се отвори нова църква, ако това е възможно, става символ на това да забиеш още един пирон в ковчега на съветската власт.Протестната култура от онова време е пропита с религиозни образи. Интелигенцията почита поетите от Сребърния век на руската култура като Осип Манделщам и Борис Пастернак, които сами са вярващи и са писали стихове за духовното възвисяване по време на църковната служба.Църквата също се променя по това време - от място, запазено за старите хора и жените, през 90-те църквите се пълнят с млади и бунтовно настроени хора. За много от тях участието в църковните служби, постът и молитвата у дома се превръща в акт на борба срещу конформизма, протест срещу наложения от предишната власт и предишното време партиен атеизъм.Но все пак тази \"романтична история\" между Руската православна църква и протеста започна да се срива малко по малко.Руските църковни власти така и не се опитват да се ангажират новите си енориаши в сериозен разговор за съвременния свят. Вместо това те ги засипват с канони и правила за обличане, правила и начин на постене и т.н. А най-крайните форми на създаване на социален диалог са неделните училища, семинари за икони и организирането на православни хорове.Така големите социални теми за страната като огромната корупция, възхода на мафията, политическите промени и т.н. останаха извън официалния поглед на Църквата. Нямаше и дебат за езика и значението на литургията, за значението и мисията на църквата в съвременния свят или за по-голямото участие на миряните в службите.И онези новооткрити християни, които са искали Църквата да се отрече от богатствата си или поне да ги насочи за справяне с проблемите на бедите и потиснатите, са останали неприятно изненадани и разочаровани.Вместо с хората, епископите предпочитат да се заемат с реконструкции на църкви и големи катедрали като царската катедрала \"Христос Спасител\" в центъра на Москва, построена, за да отбележи победата на Русия над Наполеон, но разрушена от заповедите на Йосиф Сталин през 1931 г. Така на свещениците далеч по-интересни им стават новия политически и бизнес елит на страната и особено амбициозния кмет на Москва по това време Юрий Лужков.През новото хилядолетие, Русия е доминирана от личността на президента Владимир Путин, а църквата и държавата задълбочиха симбиотичните отношения от царските времена. Това води до завършването на проекта за възстановяването на позлатената катедрала \"Христос Спасител\" на мястото на най-големия московски плувен басейн, изграден на нейно място. Първо църква, после басейн, после пак църква.Сегашното ново поколение градски интелектуалци вече има сериозна дилема, появяваща се все по-често онлайн, дали онзи огромен басейн все пак не е бил по-полезен за московчани.За тези млади руснаци проблемът е не толкова Църквата и вярата, колкото срастването между православието с властта на Кремъл и едва ли не божественото легитимиране на управлението в момента.Демонстрациите сега са в известен смисъл повторната проява на онзи постсъветски порив за културно и политическо прераждане, който поставя Църквата в това й силно положение. Сега обаче протестите отхвърлят православното духовенство заради неговата архаичност и подвластност на Кремъл.За най-младите руснаци, които са свикнали с онлайн общностите и виртуалната комуникация, каменните сгради на църквата предлагат много малко от нещата, които ги вълнуват. И да, младите се определят като православни християни, но просто не намират това християнство в църквите.За младите са важни актуални теми от обществения и културния живот на Русия, но такива неща рядко се превръщат в тема за свещеници и духовни служители.Колкото до връзката между младия и протестен дух в Русия и църковния клир, тя вече е скъсана. Сегашната протестна култура на критика към властта заради ниския социален стандарт, контрола върху свободата на словото и пълната пропаганда, поставя ядосаните млади от едната страна, а Църквата, подкрепяща безусловно Путин и Кремъл - от друга.Събитията в Екатеринбург показват това. Демонстрантите до голяма степен се противопоставят не на строежа на една нова (и красива) сграда, а на изпадането на духовенството в тотална зависимост от Кремъл.Все по-често този разрив ще си проличи и в политиката. А противопоставянията между протестиращи и духовенството ще се появяват във все повече случаи. ", "date": "2019.06.18", "title": "На младите руснаци вече им писва от Църквата"}
{"url": "http://www.cross.bg/yupiter-misiya-lyni-1607112.html", "text": "/КРОСС/ Европейската сонда \"Джус\", чиято мисия е свързана с изучаването на планетата Юпитер и нейните ледени луни, ще бъде изстреляна през 2022 г. от ракета-носител \"Ариана\", най-вероятно \"Ариана-6\", предаде АФП. Агенцията цитира съобщение на Европейската космическа агенция (ЕКА). Това ще бъде първата европейска мисия с дестинация Юпитер, най-голямата планета в Слънчевата система.ЕКА подписа договор по време на авиоизложението в Бурже, с който натовари компанията \"Арианспейс\" да изведе амбициозната изследователска мисия. \"За целта ще използваме или съществуващата \"Ариана-5\", или ракетата от ново поколение \"Ариана-6\" с четири ускорителя\", заяви ръководителят на \"Арианспейс\" Стефан Израел.Сондата \"Джус\", съкращение от английското Jupiter icy moon explorer ще бъде изстреляна през 2022 г. от космодрума Куру във Френска Гвиана. Тя ще пътува 7 години и половина до своята дестинация, като ще използва \"гравитационните прашки\" на Земята, на Венера и на Марс. Космическият апарат ще влезе в орбитата на газовия гигант през 2029 г. Сондата ще наблюдава най-малко три години Юпитер и неговите три ледени луни Ганимед, Калисто и Европа.", "date": "2019.06.18", "title": "Изстрелват европейска сонда до Юпитер и неговите луни"}
{"url": "http://www.cross.bg/peshterata-divite-gligani-1607092.html", "text": "/КРОСС/ Сумали полага бели цветя и се покланя пред паметника на Саман Кунан. Този водолаз почина при зрелищното спасяване на младите тайландски футболисти и треньора им, хванати в капан преди една година в пещера в Северен Тайланд, която се превърна в популярна туристическа дестинация.\"Трябваше да съм тук, за да го почета\", каза медицинската сестра, която е дошла с двамата си синове от Чианг Май, на повече от 250 км оттам. \"Той е герой на цяла една страна. Той спаси децата ни\", дванадесет юноши от футболния отбор \"Дивите глигани\", които бяха хванати в капан повече от две седмици в наводнената пещера насред сезона на мусоните.Преди международната спасителна операция, която мобилизира денонощно стотици спасители и накара милиони хора по света да стоят със затаен дъх, пещерата в планински район в северната част на страната беше спокойно място, далеч от туристическите маршрути.Пещерата Там Луанг приемаше по 4000 посетители годишно преди премеждието на \"Дивите глигани\", каза стопанисващият обекта Кави Прасомпхол. ази година \"от октомври до април приехме 1,3 млн. туристи\", тайландци и чужденци, с пикове от 25 000 посетители на ден през новогодишния уикенд, изрази задоволство той.\"Случилото се тук е невероятно. Проследих всичко от Австралия. Исках да видя това място със собствените си очи\", каза прекарващият ваканцията си в района австралиец Джон Макгауън. Той е разочарован, че не може да влезе в пещерата, която продължава да е затворена за посещения от съображения за безопасност. \"Това беше борба срещу природата. Когато всички обединят сили сме способни на големи неща\", отбеляза сънародникът му Питър.Властите имат амбицията да превърнат това място във важен регионален туристически център. Близо до паметника на Саман Кунан и входа на пещерата е отворен информационен център. В него е разположена огромна картина със заглавие \"Героите\", която изобразява децата, по онова време на възраст от 11 до 16 години, сред спасители под благосклонния поглед на премиера Прают Чан-оча.Тениски по 7 евро, значки, плакати, ключодържатели по 3 евро: в магазина на информационния център историята на \"Дивите глигани\" приема всякакви форми. А на пътя към пещерата са се появили около 250 павилиончета, които предлагат храна, дрехи и сувенири.Планината, в която се намира пещерата, е наречена \"Спящата жена\" заради продълговатата си форма, и се смята, че е обитавана от духове. Тя се превърна в синоним на късмет след успешното спасяване на юношите и там се настаниха и продавачи на билети за лотария, която е много популярна в Тайланд. \"Мога да продам по 4000 билета на месец\", радва се Краингкрай, който е сред първите пристигнали. ", "date": "2019.06.18", "title": "Пещерата-капан за група деца в Тайланд се превърна в туристическа дестинация"}
{"url": "http://www.cross.bg/obosobena-raiion-pozitziya-1607122.html", "text": "/КРОСС/ Отворени са постъпилите 10 оферти в обществената поръчка за определяне на изпълнител за полагане на хоризонтална маркировка по републиканската пътна мрежа за следващите 5 години.  Обществената поръчка е в 6 обособени позиции по райони на планиране в страната:•\tЗа обособена позиция №1 - Северозападен район, включващ областите Видин, Враца, Монтана, Ловен и Плевен, отворените оферти са на:-\t„ЗЕБРА\" ООД;-\t„ТРЕЙС ГРУП ХОЛД\" АД;-\tОБЕДИНЕНИЕ „ВИАПЕРФЕКТ\", с участници: „ВИАЛУКС - БЪЛГАРИЯ\" ЕООД и „ПЪТПЕРФЕКТ\" ЕАД;•\tЗа обособена позиция №2 - Северен централен район, включващ областите Велико Търново, Габрово, Разград, Русе и Силистра, офертите са на:-\tДЗЗД „ОБЕДИНЕНИЕ ЗЕБРА - МЕГАХИМ\", с участници: „ЗЕБРА\" ООД и „МЕГАХИМ\" АД;-\t„ПСТ ХМ 2019\" ДЗЗД, в което са: „ПСТ Груп\" ЕАД и „ПСТ София\" ЕООД;-\t„ТРЕЙС - ПЪТНО СТРОИТЕЛСТВО\" АД;•\tЗа обособена позиция №3 - Североизточен район, включващ областите Варна, Добрич, Търговище и Шумен, офертити са на:-„ЗЕБРА\" ООД;- ДЗЗД „ИЗТОК МАРК\", в което са: „А.Д. ХОЛД\" и „ПЪТНА ОРГАНИЗАЦИЯ\" ЕООД;•\tЗа обособена позиция №4 - Югоизточен район, включващ областите Бургас, Сливен, Стара Загора и Ямбол, офертите са на:-\tДЗЗД „ИЗТОК МАРК\", в което са: „А.Д. ХОЛД\" и „ПЪТНА ОРГАНИЗАЦИЯ\" ЕООД;•\tЗа обособена позиция №5 - Южен централен район, включващ областите Кърджали, Пазарджик, Пловдив, Смолян и Хасково, офертите са на:-\t„ ПСТ ХМ 2019\" ДЗЗД, в което са: „ПСТ Груп\" ЕАД и „ПСТ София\" ЕООД;-\tТРЕЙС - ПЪТНО СТРОИТЕЛСТВО АД-\tКОНСОРЦИУМ „БИТУЛАЙТ\" 2018, с участници: „БИТУЛАЙТ\" ООД и „БЕЛИЧАНСКИ\" КЪЩИ ЕООД;ДЗЗД „ОБЕДИНЕНИЕ ЮГ\", в което участват: „ЗЕБРА\" ООД и „СД ИНЖЕНЕРИНГ 77\" ЕООД;•\tЗа обособена позиция №6 - Югозападен район, включващ областите Благоевград, Кюстендил, Перник и София, отворените оферти са на:-\tКОНСОРЦИУМ „БИТУЛАЙТ\" 2018, с участници: „БИТУЛАЙТ\" ООД и „БЕЛИЧАНСКИ\" КЪЩИ ЕООД;|- \"ТРЕЙС ГРУП ХОЛД\" АД. Общата индикативна стойност на обществената поръчка за 6-те позиции е 63 000 000 лв. без ДДС и се финансира от бюджета на АПИ.", "date": "2019.06.18", "title": "10 са офертите за полагането на хоризонтална маркировка  за следващите 5 г."}
{"url": "http://www.cross.bg/sgradi-programata-programa-1607114.html", "text": "/КРОСС/ Няма риск от загуба на средства по Оперативна програма „Региони в растеж\" 2014-2020 г. към края на 2019 г. по правилото за автоматично освобождаване. Това заяви заместник-министърът на регионалното развитие и благоустройството и ръководител на управляващия орган Дени ца Николова по време на 14-тото заседание на Комитета за наблюдение на европейската програма. Сред участниците в него бяха Рейчъл Бюмонт - заместник-началник на отдела за България, Хърватия и Словения в Европейската комисия, и Йо Говаертс от Генерална дирекция „Регионална и градска политика\" в ЕК.Зам.-министър Николова отчете, че към днешна дата е договорен над 86% от общия ресурс на ОПРР, който надхвърля 3 млрд. лв. Сключени са 587 договора за над 2,5 млрд. лв. Разплатени са 45% от договорените средства, а 24% са сертифицираните разходи към ЕК. Зам.-министър Николова посочи, че ключов акцент по програмата в следващите години ще е реализацията на проектите с финансови инструменти, за които по Оперативна програма „Региони в растеж\" 2014-2020 г. е определен ресурс в размер на 370 млн. лв. Над 271 млн. лв. са за 39-те големи града за мерки за градско развитие - енергийна ефективност в еднофамилни жилищни сгради и студентски общежития, градска среда, интегриран градски транспорт, спортна и културна инфраструктура и зони с потенциал за икономическо развитие. Останалите близо 100 млн. лв. са предвидени за развитието на туризма и културното наследство в цялата страна, като се подкрепят обектите, които са националното и световно културно наследство. Към настоящия момент са одобрени десет проектни предложения.В рамките на Комитета за наблюдение на ОПРР бе решено към 28-те по-малки общини бенефициенти да се насочи спестен ресурс от програмата за саниране на сгради. Той е формиран от неусвоени средства и икономии от проведени обществени поръчки. Индикативният бюджет към момента е 11,5 млн. лв., но се очаква да нарастне, тъй като се планира процедурата да бъде обявена през месец ноември 2019 г. Със средствата ще се прилагат мерки за енергийна ефективност в обществени и жилищни сгради. За да се постигне по-балансирано разпределение на средствата и по-голям териториален ефект от инвестициите, се въвеждат и критерии. Общините не трябва да имат повече от три сключени договора по програмата към етапа на сключване на нови договори, както и да кандидатстват с до три проекта. Предимство ще се дава на многофамилни жилищни сгради, както и сгради с по-голям брой самостоятелни обекти. Целта е с инвестициите да се допринесе за по-голям брой обновени обекти и подпомогнато население, спестяване на енергия и намаляване на въглеродния диоксид.Новите моменти и напредъкът в подготовката на оперативна програма за развитие на регионите през 2021-2027 г. също бяха представени по време на заседанието. Стана ясно, че през новия програмен период за първи път ще бъдат подкрепяни  интегрирани териториални инвестиции между няколко оперативни програми. Основен елемент ще бъде изпълнението на проекти в партньорства с цел постигане на ефекти на по-голяма територия и обхващащи по-голямо население. Деница Николова отбеляза, че програмата ще разполага с повече средства от сегашния програмен период.Заместник-регионалният министър посочи още, че сред предизвикателствата пред ОПРР 2014-2020 г. е  прилагането на Закона за обществените поръчки от страна на бенефициентите и пропуските по него, които водят до финансови корекции. Към настоящия момент са прихванати 22,5 млн. лв. Сумата може да достигне 65 млн. лв., ако проектите се изпълнят в пълнота и се предявят искания за плащане.  ", "date": "2019.06.18", "title": "587 договора за над 2,5 млрд. лв. се изпълняват по  ОПРР"}
{"url": "http://www.cross.bg/sili-syhoputnite-evropa-1607115.html", "text": "/КРОСС/ Предприемаме най-сериозни мерки за сигурността на военнослужещите. Това се посочва в официално изявление на Командването на Сухопътните сили на САЩ в Европа за учението „SWIFT RESPONSE 2019\".На 18 юни 2019 г. един военнослужещ е загинал и трима са получили наранявания по време на въздушен десант в района на летище „Чешнегирово\" на територията на Република България, докато са участвали в многонационалното учение , ръководено от Командването на Сухопътните сили на САЩ в Европа, става ясно от изявлението.В него е отбелязано, че десантирането е било прекратено веднага, за да се окаже медицинска помощ на пострадалите. Всички ранени незабавно са били транспортирани до местни болници, където на един от военнослужещите е констатирана смъртта, един е бил приет за допълнителни изследвания, а двама са получили медицинска помощ и са били изписани.От съобщението не става ясно каква е националността за загиналия и ранените.По неофициална информация се твърди, че загиналият е канадец, а ранените американски граждани.„Въпреки че ние предприемаме най-сериозни мерки за сигурността на военнослужещите и се опитваме да намалим риска чрез интензивни тренировки и внимателно планиране, трябва да се проведат и такива в реалистична среда, за да направим така, че нашите сили да бъдат готови да реагират на всякакви кризи. Изказваме нашите най-искрени съболезнования на семейството на военнослужещия и неговото военно формирование\", пише още в изявлението.От Командването на Сухопътните сили на САЩ в Европа отбелязват, че са спазени военните процедури относно уведомяването на близките и роднините. Те припомнят, че „SWIFT RESPONSE 2019\" е учение, планирано от Сухопътните войски на САЩ в Европа и провеждано от Силите за глобален отговор на САЩ, за периода от 11 до 24 юни 2019 г. на териториите на България, Хърватска и Румъния.То ще демонстрира стратегическо използване на въздушно-преносими сили с висока степен на готовност, наричани Global Response Force, провеждайки учения за овладяване на ключови позиции. Това дава възможност за провеждането на съвместни подготовки с цел увеличаване оперативната съвместимост на въздушнопреносими формирования сред съюзниците на НАТО.Случаят се разследва от Военна окръжна прокуратура в Пловдив, от където на този етап отказват информация. ", "date": "2019.06.18", "title": "Сухопътните сили на САЩ потвърдиха за фаталния скок на учението край Чешнегирово "}
{"url": "http://www.cross.bg/more-baltiiisko-nablyudava-1607117.html", "text": "/КРОСС/ Руското военно министерство публикува кадри от прихващането на американския бомбардировач B-52H от руски изтребител Су-27, съобщи РИА Новости.Американските самолети бяха прихванати, след като приближиха руската граница от към Черно и Балтийско море. Руски представители вече обявиха, че не е имало преминаване на границата и че прихващането е станало в съответствие с международните правила.Русия отдавна твърди, че наблюдава сериозно повишаване на активността по нейните граници през последната година. Страната постоянно прихваща американски самолети през последните седмици.В момента в Балтийско море се провежда мащабно учение на НАТО. Русия вече обяви, че в периода на ученията ще наблюдава внимателно региона. ", "date": "2019.06.18", "title": "Екшън със Су-27 над Балтийско море"}
{"url": "http://www.cross.bg/sustoyanie-netrezvo-avtobys-1607110.html", "text": "/КРОСС/ Водач на училищен автобус е задържан, след като е установено, че е седнал зад волана в нетрезво състояние - с 1.25 промила алкохол, съобщиха от полицията в Силистра.Преди да отпътува с ученици тази сутрин за екскурзия, пътни полицаи извършили проверка на 56-годишния водач с дрегер. Мъжът е отказал да даде кръвна проба. Задържан е за срок до 24 часа.", "date": "2019.06.18", "title": "Хванаха шофьор на училищен автобус в нетрезво състояние "}
{"url": "http://www.cross.bg/drygi-avtomobili-magistrali-1607109.html", "text": "/КРОСС/ Горещо оспорваните планирани германски пътни такси, които са насочени към чужденци, са в нарушение на закона на ЕС, постанови във вторник най-високият съд на блока. Европейският съд в Люксембург се произнесе в полза на Австрия, която се противопостави на \"винетка\" или стикер за плащане на стойност до 130 евро годишно за лични превозни средства по германските магистрали.Мерките са предмет на яростни разправии от години с планове за пускане на таксата през октомври 2020 година за всички автомобили.Всъщност цените на таксите за автомобили, регистрирани в Германия, и тези в други държави на Европейския съюз са еднакви, но немските шофьори ще получават сумата, която заплащат, обратно като намаление от данъците си. Притежателите на автомобили със стандарт за емисии Евро 6 и нагоре дори ще получават по-големи намаления.\"Таксата е дискриминационна, тъй като икономическата тежест пада единствено върху водачите на превозни средства от други държави-членки на Европейския съюз\", се казва в изявление на Европейския съд.Плановете на Берлин, проект на политическите съюзници на канцлера Ангела Меркел в Бавария, също разгневи други съседи, включително Белгия и Холандия.Таксите за използване на магистрали, базирани или на времето, прекарано на магистралата, или на изминатото разстояние, вече съществуват в много европейски страни.Всеки, който се движи по австрийски магистрали, включително австрийците, трябва да закупи винетен стикер, валиден за определен период от време. ", "date": "2019.06.18", "title": "Европейски съд постанови, че немските тол такси са дискриминационни за чужденци "}
{"url": "http://www.cross.bg/dzhonsun-krug-boris-1607113.html", "text": "/КРОСС/ Във Великобритания тази вечер е вторият кръг от гласуване за нов лидер на Консервативната партия. След първия кръг останаха шестима кандидати. Получаващият все по-голяма подкрепа бивш външен министър Борис Джонсън почти сигурно ще бъде един от двамата финалисти в надпреварата, така че тази вечер се очаква да научим кой е с най-големи шансове да се изправи срещу него.Тази вечер има и друга интрига. Борис Джонсън, който избягва медиите, откакто започна кампанията, се съгласи да участва в телевизионен дебат по Би Би Си на оцелелите кандидати след гласуването. Той не участва в първия дебат по Канал 4, за което бе остро критикуван.Много приказки се изговориха преди днешния втори кръг. Ако трябва обаче да се придържаме към фактите, то изглежда Борис Джонсън ще увеличи още повече преднината си и да циментира позицията си на един от двамата финалисти в надпреварата. Защото днес Андреа Ледсъм, която отпадна след първия кръг обяви, подобно на други вече отпаднали кандидати, че ще подкрепи Борис Джонсън.„Мисля, че той е в най-добра позиция да ни извади от ЕС в края на октомври, така че становищата ни са сходни. И второ, убедена съм, че той може да печели избори. Че е човек, който може да обедини отново страната и партията\", каза тя.Сам Джийма - единственият кандидат, който настояваше за втори референдум и който се оттегли преди гласуването да е започнало, междувременно заяви, че Джонсън копира тактиката на Тереза Мей от нейното време на Даунинг стрийт, въпреки че се прави на различен. Джийма изтъкна, че Джонсън винаги е бил интересен, защото е темпераментен, но сега този темперамент го няма в кампанията, защото Джонсън се крие от медиите.Освен това Джийма заяви, че не вижда кандидат с план Б, всеки говори или за предоговаряне на сделката на Мей или за илизане без сделка. И цитира известен боксьор: „Майк Тайсън каза веднъж: Всеки има план докато не го ударят в лицето. Така че какво ще стане, ако те не могат да предоговорят сделката?\"Днешното гласуване трябва да даде отговор и на въпроса ще успее ли аутсайдерът Рори Стюърт да оцелее, след като набра инерция след телевизионния дебат по Канал 4 и благодарение именно на това, че е по-различен, макар и неговата подкрепа на плана на Тереза Мей да изглежда за мнозина „кауза пердута\".Разбира се, има много слухове за задкулисни игри.Един от тях е, че някои от лагера на Борис Джонсън могат нарочно да подкрепят Джереми Хънт, защото смятат, че той е по-малко опасен от Майкъл Гоув. Резултатите от гласуването ще станат известни малко след 20 часа българско време, така че тогава ще разберем кой ще участва тази вечер в дебата по Би Би Си.За да преминат в следващия кръг на гласуване кандидатите трябва да получат минимум 33 гласа от депутатите на Консервативната партия.По принцип гласуването на депутатите ще продължи до оставането само на двама претенденти и тогава лидерът на партията ще бъде избран от цялата членска маса, която наброява около 160 000 души. ", "date": "2019.06.18", "title": "Втори кръг за избор на наследник на Тереза Мей"}
{"url": "http://www.cross.bg/whats-potrebitelite-strani-1607111.html", "text": "/КРОСС/ Приложението Whats App се срина, възстанови работата си след срива в няколко страни.Whats App потребителите от редица страни съобщиха за възстановяването на услугите след срива, за който докладва сайта Downdetector, който следи прекъсванията на популярни интернет ресурси. Според портала, сривовете са започнали към 2:02 ч. московско време, съобщи РИА Новости. Пикът от потребителски оплаквания за неизправности в Whats App е 581 жалби, в момента Downdetector не регистрира никакви оплаквания.По-рано се съобщава, че 79% от потребителите на Whats App са се оплакали от проблеми с доставката и получаването на съобщения, 18% - от проблеми при установяване на връзката.Проблемите в работата на Whats App са докладвани най-масово от потребители в Испания, Великобритания, Германия и Италия, както и в Латинска Америка - в Бразилия, Перу, Колумбия и Мексико. ", "date": "2019.06.18", "title": "Whats App се срина в Европа и Латинска Америка "}
{"url": "http://www.cross.bg/leva-vitoshko-lale-1607098.html", "text": "/КРОСС/ От 15 юни любителите на планинските приключения имат възможност да стигнат с лифт почти до най-високата точка на Витоша - Черни връх (2290 м.н.в). В събота бяха пуснати лифтовете \"Витошко лале 1\" и \"Витошко лале 2\". Те ще бъдат на разположение на всички, които обичат разходките из Витоша и искат да се насладят на спокойствието и прохладата, които носи планината през лятото. До \"Алеко\" може да се стигне с кабинковия лифт \"Симеоново - Алеко\", който също работи от 15 юни. Цените на билетите за него са 12 лева за еднократен билет и 17 лева за отиване и връщане. Ще има и комбинирани билети на изгодни цени. 25 лева ще струва ползването на кабинковия и седалковите лифтове в рамките на един ден. \"Витоша ски\" пуска и семейни комбинирани билети - по 55 лева за семейство с едно дете и 60 лева - с две деца. Деца до 6 години се возят безплатно. Използването само на седалков лифт в посока ще бъде 7 лева, а за двата лифта - \"Витошко лале 1\" и \"Витошко лале 2\"  - 12 лева. В двете посоки цената е 17 лева.  Картата за седалковите лифтове за колоездачи ще струва 30 лева. Всички съоръжения ще работят през почивните и празничните дни до средата на месец ноември.  ", "date": "2019.06.18", "title": "Пуснаха лифтовете до Черни връх за лятото"}
{"url": "http://www.cross.bg/velosipedist-zagorsko-deiistviya-1607100.html", "text": "/КРОСС/ 31-годишен водач е задържан за катастрофата, при която загина велосипедист на главния път в района на село Загорско. След денонощна работа криминалисти от ГД „Национална полиция\" и ОДМВР-Кърджали установиха водача и лек автомобил „Пежо\" от тежкото пътнотранспортно произшествие. В хода оперативно-издирвателните действия участваха служители на всички районни управления на МВР в областта и бяха прегледани камери по трасето за успешното разкриване на престъплението.Тялото на 37-годишния велосипедист беше открито на 15 юни около 10,30 часа в канавка и транспортирано в Отделението по съдебна медицина в кърджалийската болница. Образувано е досъдебно производство. Продължава работата по документирането на случая и извършването на процесуално-следствени действия под наблюдението на Окръжна прокуратура", "date": "2019.06.18", "title": "Има задържан за катастрофата със загинал велосипедист в село Загорско "}
{"url": "http://www.cross.bg/geshev-kostenetz-danni-1607101.html", "text": "/КРОСС/  Кметът на Костенец е обещавал на общински съветници 30 хил. лв., за да гласуват определени решения в негов интерес,  зам.-главният прокурор Иван Гешев по време на брифинг.В случая с кмета на Костенец става дума за досъдебно производство, което от март е под надзора на Специализираната прокуратура, стана ясно от думите на Гешев.\"Започнало е по информация, подадена от Антикорупционния орган, за данни за корупционно престъпление\", разкри още той и уточни, че в резултат на информацията и анализа ѝ, е образувано досъдебно производство. В рамките на случая са използвани СРС.Кметът Радостин Радев е обещавал сумата от 30 хил. лв. на общински съветници от Общински съвет - Костенец, за да гласуват определени решения, които са в негов интерес. Това е една интересна ситуация, защото ако позволите да се пошегувам, този кмет дава лош пример на останалите кметове. Обещава вместо да получава\", каза Гешев.\"До преди два дена това е основният предмет на разследването\", обясни още Гешев. Той допълни, че в резултат на извършваните действия последните дни предметът на деяние ще бъде разширен. \"Единият касае длъжностно присвояване от общинско предприятие, вторият случай безстопанственост\", посочи още Гешев.Имаме данни, че кметът на Костенец е извършил длъжностно присвояване и е проявил безстопанственост, каза наблюдаващият прокурор Десислава Христова.  \"В хода на разследването се натъкнахме на други неправомерни действия. Предстои събиране на доказателства. Става въпрос освен за текста за незаконното съхранение на боеприпаси, за длъжностно присвояване. Имаме данни, че кметът е изтеглил сумата от 17 хил. лв. от касата на общинско предприятие. Имаме данни за проявена безстопанственост, тъй като кметът не е упражнил правомощията си по гаранционни договори, които са в полза на общината\", допълни Христова.\"Това е поредният случай на добро взаимодействие между службите. Няма да спра да го повтарям, с оглед на това, че българските граждани трябва да знаят, че службите за сигурност, правораздавателната система в лицето на прокуратурата си вършат в повечето случаи добре работата\", каза Гешев. По думите му това е единственият начин да се отговори на недобросъвестното отношение към прокуратурата и службите и твърденията, че няма никакви резултати от борбата с корупцията.    ", "date": "2019.06.18", "title": "Иван Гешев: Кметът на Костенец обещал подкуп от 30 000 лева на общински съветници"}
{"url": "http://www.cross.bg/izlozhbata-izkystvoto-tvorbi-1607099.html", "text": "/КРОСС/ Едва ли светът на изкуството в България е изглеждал толкова вълнуващ за обществеността, колкото през последните няколко години. Може би е виновен Кристо, който с Плаващите кейове ни накара да си представим, че можем да ходим по вода. Или е била Ода Жон - харесвана в Париж, но непозната в България, преди да „скандализира\" с арт софра. А може би е била „Бронзовата къща\", която едва се появи на мястото на Мавзолея, за да изчезне, без да разберем какъв символ на българското председателство беше.Сега погледите отново се насочват към сферата на изкуството и скандалите не подминават и нея. Последният може би оставя най-много въпроси след себе си, а един експертен съвет едва ли ще успее да отговори на всички съмнения за плагиатство и пропуски в системата за критичен подбор.В началото на 2018 година в София се открива ново пространство за изкуство - галерия „Структура\". Амбициозно начинание, в сърцето на което стоят две имена: Мария Василева и Зоя Петрова. Ако Зоя Петрова е по-скоро ново име за българската арт сцена, то Мария Василева е дългогодишен главен уредник на Софийската градска художествена галерия. Има и шестмесечен стаж в Националната художествена галерия през 2016 г., откъдето е освободена - официално, заради изтичането на шестмесечния й изпитателен срок, а неофициално, заради скандал около нейно изказване в предаването „Малки истории\" по БНТ относно рушащите се паметници от епохата на модернизма, с което разгневила самия Вежди Рашидов (тогава - министър на културата).В края на май 2019 г. галерия „Структура\" открива изложба, посветена именно на българския модернизъм - \"Модернизъм и авангард. Българската перспектива\".В нея, според описанието, са представени почти 100 неизвестни творби на български автори със значителен принос в историята на изкуството. Самите творби са събрани за последните пет години от колекционера Николай Неделчев. Името на Неделчев познаваме покрай рекламния му бизнес (директор на българския бизнес на Publicis One) и участието му в кампанията \"България - откритие за споделяне\" и туристическото лого през 2013 г., в създаването на което бяха инвестирани 1.4 млн. лева. Ако трябва да припомним историята - всички рекламни материали бяха свалени от сайтове за stock images, които нямат нищо общо с България.За колекцията в „Структура\" се твърди, че съдържа произведения на художниците: Иван Абрашев, Николай Абрашев, Анна Балсамаджева, Никола Благоев, Иван Бояджиев, Николай Дюлгеров, Борис Елисеев, Александър Жендов, Христо Каварналиев, Мирчо Качулев, Кирил Кръстев, Крум Кюлявков, Ламар, Кирил Маричков, Макс Мецгер, Гео Милев, Иван Милев, Иван Ненов, Жорж Папазов, Иван Пенков, Георги Попов - Джон, Боян Райнов, Николай Райнов, Стоян Райнов, Анна-Люля Симидова-Праун, Сирак Скитник, Харалампи Тачев, Дечко Узунов, Мара Учкунова-Аубьок.Каталог с текстове към творбите е създаден от проф. Ирина Генова (изкуствовед и преподавател), доц. Борис Данаилов (бивш директор на НХА, изкуствовед и преподавател), д-р Биляна Борисова и д-р Мария Василева - все имена, добре познати в света на изкуството.„Чрез показването на неизвестни творби и малко познати имена изложбата обръща внимание на един сериозен проблем - в българската история на изкуството все още има бели полета, които трябва да бъдат изследвани. Количеството и качеството на произведенията изключват случайността\", пише за изложбата в сайта на галерията, а провеждането й обещава да постави под въпрос начина, по който се възприема българското изкуство след Освобождението.„Откриването на нови артефакти показва, че знанието дотук трябва да бъде подложено на съмнение и написването на днешната история на изкуството е в ход\", пише още за изложбата.Не само знанието дотук обаче буди съмнение. Две седмици след откриването на изложбата съмнителни се оказват и част от новите произведения.Художникът Антон Стайков откри, че картина, приписана в изложбата на Сирак Скитник, всъщност е на художничката Малика Фавър и представлява корица на „Кама Сутра\".Постепенно се появиха и други творби от стоте „неизвестни\", които се разкриха като известни, но не и дело на български модернисти.Всяко от тях се оказа на проверка с един клик разстояние в Google. Не повече.Въпроси и спекулацииВъзможно ли е наистина такъв екип от изкуствоведи да пропусне толкова очевидни фалшификации? В крайна сметка едва ли са лесни за откриване от лаик и любител, но човек с дългогодишен опит в сферата на изкуството вероятно може да се усъмни. Колкото и да е непознато творчеството на съответните художници, няма ли поне сламка история, която да подскаже на специалиста, че има нещо гнило?Интересен въпрос е как е установена автентичността на творбите, така че заблудени да се окажат толкова много хора с опит.Оттук следва въпросът и възможно ли е някой да се е усъмнил, но въпреки това да е оставил фалшивите творби като част от изложбата. Тук прозира версията за умисъл и желанието замесените в организирането на изложбата да бъдат \"дискредитирани\". Паралелно с този сюжет, в момента тече избор на нов директор на Националната художествена галерия. Длъжността сега се заема от Яра Бубнова, която зае поста след скандала с предходната директорка - Слава Иванова, уволнена заради скандал с „Квадрат 500\". От февруари Министерство на културата търси нов директор.Това предположение изказва и Мария Василева, която във Facebook обяви, че за изложените творби са предоставени сертификати и реставрационни протоколи, но не изключва наличието на фалшификати. В ситуацията тя вижда „и опити да се минира цялостната промяна на статуквото в българското изкуство\". Тя поема ангажимент да бъдат взети мерки „за установяване автентичността на творбите в колекцията, като за целта се създаде независим експертен съвет\".Очевидно за Николай Неделчев България е „откритие за споделяне\" не само в сферата на туризма. Пред БНР разказва, че страстта му към българския модернизъм „пламва\" след среща с картина на Милчо Качулев. Именно така той попада на посоченото в представянето на изложбата „бяло петно\" в българското изкуствознание.Това не е и първата изложба на картини от неговата колекция. През 2015 година в НХГ са изложени 77 автопортрета, негово притежание, като част от изложбата „Образ и подобие\". Понастоящем колекционерът е наредил спорните картини да бъдат свалени от изложбената галерия, но това не слага точка на проблема.Би било любопитно и да се прегледат сертификатите за автентичност, съпровождали творбите от колекцията му, както и всички необходими документи. Ако наистина картините разполагат с такива сертификати, то кой и как ги издава?Възможно е да е бил подведен за автентичността на изкуството, което купува. Но това изисква отговор на въпроса - кой кого е подвел с такава лекота?\"С оглед на създалата се ситуация и твърдения, свързани с автентичността на някои от изложените работи, ще бъде създаден експертен съвет, който да изследва спорните творби. Резултати ще бъдат оповестени публично.\" - е позицията на Неделчев.От галерия \"Структура\" излязоха с официална позиция, в която твърдят, че са станали \"жертва на измама от недобросъвестни продавачи\", за които ще бъде сезирана прокуратурата.\"За екипа на изложбата (включващ и реставратор) е от голямо значение отварянето на дебат за пазара на фалшификати и фалшиви сертификати в България. Съществуването на такъв пазар е обществена тайна. Заобикалянето на този въпрос ни превръща в мълчаливи съучастници в престъпен сговор, а нашето желание е тези изключително вредни и опасни явления, уронващи авторитета на заниманията с изкуство, да бъдат изобличени. Ще бъдем удовлетворени, ако неприятният инцидент изиграе ролята на повратна точка в пресичането на дългогодишни престъпни практики от този вид\", се казва в съобщението им.Фалшификатите в изобразителното изкуство не са нещо ново - в социалните мрежи покрай скандала с картините на Сирак Скитник се появи и история за художник, който си изкарвал парите, продавайки на лаици свои рисунки за творби на майстори. Дори картината, подарена на папата при посещението му в Светия синод, беше нарисувана от един художник, а \"дорисувана\" и подписана от друг.Предстои да стане ясно от кого ще се съставлява експертният съвет, в чиято отговорност пада проверката на автентичността на картините. Предстои публиката да разбере чии творби е гледала всъщност, а за разразяване на спекулациите какви са причините да стигнем дотук - мегданът е широк.Какъвто и да се окаже финалът на тази история, горчивият вкус остава. Дори и в сферата на изобразителното изкуство копи-пейстът лесно минава за оригинал. Дори и пред очите на автентични специалисти.Това е проблем, който тежи най-вече върху плещите на хората от сферата на изкуството. Защото ситуации като тази хвърлят кал не само върху един или двама; авторитетът в света на изкуството не се прави за ден, а се отстоява с години и тежък труд. Ако за страничния зрител този скандал може да отмине за три дни, то в сферата на изкуствознанието това може да нанесе тежки поражения в дългосрочен план.А ако за окрадената художничката Малика Фавър, прекръстена в изложбата на Сирак Скитник, случващото се в София е сюрреалистична ситуация, за нас „сюр\" вече е излишна представка.Източник www.webcafe.bg", "date": "2019.06.18", "title": "\"Модернизъм\" на ново ниво: Изкуството на фалшификата"}
{"url": "http://www.cross.bg/dyshi-toronto-strelba-1607082.html", "text": "/КРОСС/ Четирима души бяха ранени при стрелба в Торонто по време на многохиляден митинг на 17 юни по случай победата на баскетболния отбор Торонто Раптърс, съобщи Би Би Си, като се позова на полицията.Внезапно на площад Нейтън Филипс в центъра на града проехтяха изстрели, което предизвика хаос и паника и накара много хора да се разтичат в опит да се скрият някъде.На събитието, което по някои оценки е събрало един милион души, присъства канадският министър-председател Джъстин Трюдо. Парадът беше прекъснат за кратко, след което официалните лица успокоиха тълпата.Полицията задържа трима души за стрелбата. ", "date": "2019.06.18", "title": " Паника насред Торонто и ранени след стрелба по време на парад на победата "}
{"url": "http://www.cross.bg/sybsidii-politicheskite-finansirane-1607103.html", "text": "/КРОСС/ ДПС предлагат да отпадне таванът за даренията на партиите. Това би означавало, че вече няма да има ограничения за финансиране на партиите от физически и юридически лица. Според Йордан Цонев след среща с БСП по въпроса за партийните субсидии от ДПС се обявяват за обществено финансиране.Той уточни, че партията му е против референдума, проведен от Слави Трифонов, както и против това, че на обществото не се обяснява, че политическите формации имат нужда от открито обществено финансиране.В противен случай има опасност отпадането на партийните субсидии да стане по-скъпо за бюджета.Възможно е и политическите партии да възобновят старите си връзки с бизнеса, допълни Цонев. Според него субсидия от 1 лев е равна на субсидия от 0 лева. От друга страна той е категоричен, че субсидии от 4, 5 или 6 лева устройва само големите политически формации.По рано във вторник БСП трябваше да проведе дискусии за субсидиите и с Обединените патриоти, но представителите на формацията не се явиха в парламента. Още в петък социалистите призоваха ГЕРБ, ОП и ДПС на диалог по темата, свързана с предстоящата промяна в размера на държавните субсидии за политическите партии. От ГЕРБ вече отказаха разговори с опозицията с аргумента, че няма какво да обсъждат с тях.По мнение на БСП предложението за 1 лев субсидия цели да унищожи опозицията преди местния вот, който е тази есен. Драгомир Стойнев от социалистите изказа предположението, че законовите промени ще бъдат гласувани още този петък, а към края на годината ще бъдат отменени, но само след като минат кметските избори.Стойнев дори сравни опитите на ГЕРБ да намали субсидиите до 1 лев с диктатура. ", "date": "2019.06.18", "title": "ДПС иска да отпадне таванът за дарения на партиите"}
{"url": "http://www.cross.bg/zayavi-razvitie-banka-1607107.html", "text": "/КРОСС/ „Българската банка за развитие заявява готовността си да участва като прилагащ партньор в предстоящата мащабна финансова програма на ЕК \"InvestEU\". Това заяви главният изпълнителен директор Стоян Мавродиев по време на откриването на международния икономически форум на ББР, който се провежда днес под наслов „Пътища за партньорства\". Събитието минава под знака на 20-годишния юбилей на банката и тази година е неговото второ издание. Фокус на срещата е европейска дискусия по програмата „InvestEU\" за периода 2021-2027 и бъдещият й потенциал в региона на Югоизточна Европа.Във форума участват представители на националните институции, ЕК, ЕИБ и ЕБВР, както и ръководители на насърчителните банки от региона.Програмата „InvestEU\" и нейният гаранционен фонд ще бъдат важен инструмент на Европейската комисия за стимулиране на инвестициите за растеж.„Българската банка за развитие е институция с водещо значение за българската икономика и развитието на региона\", заяви представителят на Европейската комисия Флорентин Хопмайер, член на Кабинета на вицепрезидента Юрки Катайнен с ресор „Работни места, инвестиции, растеж и конкурентоспособност\". По думите й, участието на насърчителните банки като прилагащи партньори в програмата ще даде възможност за подпомагане на сектори, които до момента не са достатъчно застъпени в инвестиционната политика на ЕК. Такава например е подкрепата за новосъздадените предприятия и технологичните компании, които се разглеждат като по-рискови. Акцент е финансирането на социални инвестиции, устойчива инфраструктура, научни изследвания, иновации и цифровизация.Флорентин Хопмайер заяви, че Естония, Румъния и България са „отличниците\" на Плана „Юнкер\", партньор по който е и Българската банка за развитие. Третото място на България като бенефициент е много висок резултат, допълни още тя и заяви очакванията си с помощта на насърчителните банки да се осъществи реална подкрепа за компаниите в региона.„InvestEU\" не  изключва  публичните инвестиции и затова ББР може да подпомогне усилията на правителството за преодоляване на предизвикателствата във физическата, мрежовата и социалната инфраструктура, уточни Стоян Мавродиев. По примера на успешната инициатива за енергоспестяващи мерки в българските домове банката е готова да структурира и финансира програма за изграждане на детски градини в страната. Предстои да се обсъди подкрепата за трансгранични проекти, което е от особена важност за нашите партньори от държавите кандидат-членки на ЕС в региона, допълни още той.", "date": "2019.06.18", "title": "Стоян Мавродиев: Българската банка за развитие е готова да се включи в програмата на ЕК „InvestEU”"}
{"url": "http://www.cross.bg/godina-kraya-temperatyri-1607108.html", "text": "/КРОСС/ Затоплянето на климата ще доведе до това още до края на този век на големи части от планетата да бъдат наблюдавани екстремни температури, съобщи телевизионната компания Си Ен Ен.Медията цитира проучване, публикувано в списанието \"Природни климатични промени\". Учените анализирали 22 компютърни модела, отразяващи климатичните промени. От тях станало видно, че в края на XXI век температурните рекорди ще бъдат редовно отчитани на 58 процента от повърхността на Земята. Те ще обхванат 67 процента от териториите на най-слабо развитите страни и на островните държави.Си Ен ен припомня, че от 1901 до 1975 година температурата на Земята се е повишила с 0,7-0,9 градуса по Целзий. От 1975 година насам процесът на затопляне рязко се е ускорил и сега средната температура е нараснала до 1,5 -1,8 градуса. Десетте най-топли лета в съвременната историята са били отчетени след 1998 година.Екстремалните температури ще доведат до рязък скок на сърдечносъдовите и белодробни заболявания, до замърсяването на околната среда и чести случаи на астма. Между 2930 и 2050 година затоплянето на климата ще доведе до ръст на смъртността с 250 000 души всяка година.", "date": "2019.06.18", "title": "Екстремни температури обхващат половината планета до края на века "}
{"url": "http://www.cross.bg/krysev-evgeni-zaradi-1607106.html", "text": "/КРОСС/ Внесен е обвинителният акт на бившия заместник-кмет на Столична община Евгени Крусев. Това потвърди заместник-главният прокурор Иван Гешев по време на брифинг, съобщава „Фокус\".Прокурор Десислава Христова допълни, че обвинителният акт на Крусев е внесен миналата седмица и уточни, че става въпрос за длъжностно престъпление.Обвинението на Крусев е заради начина, по който са подменени виброизолационите подложки на трамвайните релси на ул. \"Граф Игнатиев\", съобщи зам.-главният прокурор Иван Гешев, цитиран от БТА.На 4 декември 2018 г. Евгени Крусев подаде оставка като заместник-кмет по транспорт на Столична община заради това, че бе привлечен като обвиняем във връзка с длъжностно престъпление заради ремонта на „Граф Игнатиев\". ", "date": "2019.06.18", "title": "Прокуратурата даде на съд бившия зам.-кмет на София Евгени Крусев"}
{"url": "http://www.cross.bg/kazashki-sabi-bulgariya-1607105.html", "text": "/КРОСС/ 120 души от Кубанския казашки хор са вече в София. Довечера най-старият руски ансамбъл, на цели 208 години, създаден още по императорско време, ще се качи на сцената на зала 1 на НДК. Казаците излязоха днес пред фонтаните на НДК, облечени в цветните си костюми  - жените в носии от Черноморието, а мъжете в червени атамански кафтани - специално създадена униформа за охраната на руските императори. За минаващите случайно софиянци и чужди туристи изпяха култовата „Любы братцы, любы\".  Имаше и танц със саби. Кубански генерал атаман Георги Владев от„Единен казашки съюз - България\" им връчи знаме с извезана Богородица, почетен знак и плакет.В следващите дни казаците продължават с турнето си в България - на 19 юни във Велико Търново, 20 юни - Варна, 21 юни - Бургас и на 22 юни - Пловдив. ", "date": "2019.06.18", "title": "Кубанските казаци пяха и танцува със саби пред НДК"}
{"url": "http://www.cross.bg/stranata-arabiya-sayditska-1607072.html", "text": "/КРОСС/ В саудитския град Джида се открива първата дискотека \"халал\", която е и първата в цялото саудитско кралство. В нея няма да се сервира алкохол, но жените ще имат достъп. Мнозина са възмутени, други пък се радват.Първата по рода си дискотека „халал\" тези дни отваря врати в Саудитска Арабия. Намира се в пристанищния град Джида, близо до Мека, край брега на Червено море. Клубът задължително трябва да отговаря на религиозните изисквания на исляма.В последно време страната преживя не една и две промени. През лятото на 2018 отпадна забраната за шофиране на жени - първите саудитски гражданки вече се сдобиха с шофьорски книжки. Година по-рано жените за първи път получиха разрешение да посещават фитнес зали. А от 2012 г. насам страната официално има и спортистки, които взеха участие на Олимпийските игри.  Тези стъпки към либерализация се свързват преди всичко с името на престолонаследника Мохамед бин Салман - новата силна личност в Саудитска Арабия. Той воюва сурово срещу политическата опозиция в страната, но допуска известна модернизация на саудитското общество.Сега явно иде ред и на развлекателния сектор. Арабската верига от нощни клубове \"White\", която вече има заведения в Бейрут и Дубай, открива новата дискотека в Джида. Тя се придържа към изискването на саудитските власти да не се предлага алкохол - в кралството е наложена строга забрана за консумация. Жените обаче ще бъдат допускани до дискотеката. Новината за това предизвика много разнородни реакции в социалните медии. Един потребител в Туитър с псевдонима \"Just Sayin\", например, се обявява срещу откриването на нощния клуб, защото не харесва сегашната културна промяна в страната. Други се опасяват, че клубът ще доведе до упадък на религията - а това щяло да  опустоши душите на много вярващи.Саудитският активист по правата на човека Хоулуд Барауида също е скептичен, но по различни причини. Той  поздравява факта, че страната постепенно се отваря към новото. Но това измества вниманието от други, много по-важни проблеми - например от закона за настойничеството, който прави жените зависими от техните мъже и братя. \"Жените в Саудитска Арабия все още да страдат. Те страдат, когато са на работа, в затвора, сред семействата си\", казва Барауида в интервю за ДВ.В Саудитска Арабия: Получаваш СМС, ако семейният ти статут се промениДруги - като саудитската журналистка Хани Накшбанди, която в момента живее в Дубай - приветстват откриването на дискотеката, виждайки в това знак за отваряне на страната към модернизма. Тя се надява, че това ще доведе до по-нататъшна либерализация. \"Преди пет години беше немислимо откриването на нощен клуб в Саудитска Арабия, особено в Джида, в относителна близост до двете светини\" (Мека и Медина, бел. ред.). Повечето от гражданите на страната са консервативни, обяснява Накшбанди. Ето защо развитието е бавно. \"Не казвам, че този нощен клуб е голям напредък, но той може да помогне за разпространението на нови идеи и нова култура\", казва журналистката. ", "date": "2019.06.18", "title": "За първи път в историята на Саудитска Арабия: Откриват дискотека "}
{"url": "http://www.cross.bg/svishtov-remont-gorna-1607116.html", "text": "/КРОСС/ Започва ремонтът на над 8 км от второкласния път II-52 Свищов - Никопол, в участъка между Ценово - Вардим - Свищов. Ще бъдат обновени и над 6 км от път II-53 Поликраище - Горна Оряховица, който е единствената връзка между Великотърновска и Сливенска област, както и към прохода „Вратник\" и Южна България. Строителните работи в този участък започват утре.  За подобряване състоянието на второкласните пътни участъци в област Велико Търново от бюджета на АПИ са осигурени 7.3 млн. лв. Ремонтните дейности ще се изпълняват от пътноподдържащото дружество, с което агенцията има договор за текущ ремонт и поддържане на републиканските пътища в областта. Предвидено е полагане на нова асфалтова настилка, възстановяване на отводняването, ремонт на водостоците, подмяна на мантинелите, нови пътни знаци и маркировка. При благоприятни климатични условия се очаква ремонтно-възстановителните работи на отсечката Ценово - Вардим - Свищов да приключат до края на юли, а на Поликраище - Горна Оряховица в края на септември т. г. Ремонтните дейности ще се извършват без спиране на движението. Трафикът ще се пропуска в една лента, двупосочно със светофарна уредба и сигналисти. Необходимо е шофьорите да карат с повишено внимание, съобразена скорост и да спазват стриктно пътната сигнализация.", "date": "2019.06.18", "title": "Близо 7 млн. лв. ще се инвестират в ремонт на пътища във Велико Търновско"}
{"url": "http://www.cross.bg/ninova-partiyata-samo-1607096.html", "text": "/КРОСС/ Корнелия Нинова пак ще се качи на Бузлуджа през август като лидер на БСП. Тя ще води партията на местните избори наесен. С донякъде изненадващ, но изцяло режисиран ход, Нинова остана водач на соцпартията и начерта курс към структурното й стабилизиране за местния вот. След като загуби европейските избори, Нинова хвърли оставка и свика конгрес, а сега свика конгрес, за да си отмени оставката. Преди да направи това, тя почерпи сили от червени фенове, които в един глас обявиха колко им е нужна. Действията на Нинова изненадаха и наблюдателите и вътрешната опозиция, която се беше амбицирала още в неделя да избере нов председател на партията, който да довърши мандата до следващата пролет. Опозицията остава без глас - един-двама души се опитаха да разменят реплики - и толкоз.Опозицията замълча, защото Нинова хвърли безадресни, но много сериозни обвинения - според нея някой искал да продаде партията и затова тя трябвало да остане начело. Всички опозиционери се припознаха в този \"някой\" и предпочетоха да останат по места, вместо да бъдат освиркани от залата.Дали с оставането на Нинова на върха на левицата напрежението в БСП е утихнало? Само за най-силните фенове на Нинова отговорът тук би бил \"да\". Истината обаче е, че томахавките не са заровени. Ситуацията е \"затишие пред буря\". Очакванията са ясни - опонентите ще изчакат следващата загуба - на местните избори, и тогава отново ще се надигнат.  С нова, по-голяма сила, и по-решителни.\"Разделителните линии\" в БСП, които до голяма степен сложи самата Нинова, се откроиха през последната половин година - от излизането на червените депутати от парламента до начина на редене на листата за евровота и инатенето на Нинова за включването на Сергей Станишев вчервената листа. Последва изборен провал, а социалисти заговориха, че Нинова трябва да понесе отговорност за него. Основният мотив за оттеглената оставка пък е \"да не хвърля партията в хаос\" и да не се върви към \"ликвидирането й\". С огромно самочувствие Нинова заяви, че оставката й е била прибързана, тъй като е сгрешила в преценката за \"последствията за партията\". Т.е. само с нея партията има бъдеще, а без нея партията отива на кино.  \"От две години на върха в БСП се бият две тенденции - промяна срещу статукво. Тази битка блокира работата на Националния съвет, който не прави политика, а произвежда скандали\", обяви пред конгреса Нинова.Думите й не само озадачават, но и пораждат въпроси. От две години насам на върха на левицата е точно тя - Нинова, както и предложеното от нея ръководство. Тя се обгради както на \"Позитано\" 20, така и в големитеорганизации, със свои доверени хора. Как тогава не може да парира тази борба? Не иска? Или не може? Настоящето ръководство държи всички партийни лостове и механизми за противодействие - доказа го и на конгресното заседание, което мина по предварително написан сценарий. Няма значение дали Нинова не иска или не може да се справи - и в двата случая не е за тази работа. Ако искаше да промени нещо червеното ръководство, в частност Нинова, имаше много възможности. Но боричкането, интригата кой на каква позиция да бъде сложен и каква служба да заеме, към кого да се пришие, каква лична изгода да има, обикновено вземат връх.Нинова безадресно заговори за \"продажба на партията\", за \"рекет\", за изнудване на едни социалисти от други. Едва ли не до разбойничество се е стигнало.\"БСП не се продава, затворете си портфейлите\", с което хвърли тежки обвинения към свои съпартийци. Към другари. \"Задкулисието\" искало да изтъргува соцпартията и тя да бъде завладявана от хора, които да се сговорят с управляващите. Самата Нинова обаче бе подкрепена за лидерския пост от състоятелни социалисти като бизнесмена Георги Гергов. \"През 2016 г., когато ме избрахте, заявих пред вас, че правителството на Бойко Борисов е вредно за държавата и я води към катастрофа, затова поех ангажимент да превърнем БСП в ударна опозиция, без никакви задкулисни договорки и последващи отстъпления. Изпълних го. БСП се превърна в единствената опозиция и отказахме договорки за власт и пари\". Дали? Сега критиците й замълчаха и по този въпрос. Но за в бъдеще - не е сигурно. Опозиция е левицата, но не съвсем. Каква услуга само направи на управляващите с тримесечното си отсъствие в парламента! Оправданието на Нинова бе, че извън НС левицата е по-полезна, а реално прави няколко месеца изборна кампания, която накрая загуби. Да не говорим доколко левицата бе реална опозиция на ГЕРБ в парламента през изминалите 2 г., което проличаваше при подкрепата на ключови законопроекти и важни държавни постове.И на този конгрес дебат за политики и идеи нямаше. Диалог не се получи, нямаше разговор как да бъдат спрени вътрешните раздори и битки, а с безадресните си обвинения Нинова само нажежи още повече обстановката. Най-яростните й опоненти напуснаха в неделя безмълвни зала 1 на НДК, но се стигна до диагнозата на Валери Жаблянов, който представи анализа за евровота.констатира той, като визира опразнените редици на форума. Сега вместо да си извадят поуките защо отново паднаха на избори и да начертаят ясен план за действие на следващите, социалистите отново 3 месеца ще пишат правила как да организират и проведат вътрешен пряк вот за лидер... Който пък ще се състои сигурно чак в средата на следващата  година. В БСП са царе на писането на правила, платформи и всякакъв вид документи, но последните години й липсва \"двигател\", сила, която да я дърпа и движи напред. Бойко Борисов може да се качи на джипката и за две седмици да промени радикално политическата реалност. В БСП няма кой да направи това.В БСП има толкова много групички и лобита, че вече доста трудно може да се определи кой какво иска и за какво се бори. Разбрахме обаче едно - всеки, когато се качи на върха, независимо дали партиен или държавен, забравя откъде е тръгнал, кой му е помогнал и за какво е избран. Овъртолва се в едни игри, главозамайва се и прокарва политиката \"Всичко започва от мен\". Това направи и Нинова, това ядоса враговете й.Въпреки примирието, което бе демонстрирано в неделя, то е крехко и само привидно. Видно е, че на доста социалисти им омръзна да седят в опозиция, колкото и единствена и силна да е тя (оценката е на Нинова), и силно желаят след толкова години да станат част от властта. Предвидполитическата картина у нас и несменяемостта на ГЕРБ и Бойко Борисов през последните 10 г., шансът им е или да управляват с него, или да останат още дълго на резервната скамейка. МИХАЕЛА КАТЕРИНСКА,  ", "date": "2019.06.18", "title": "В БСП бурята затихна, но изобщо не е отминала"}
{"url": "http://www.cross.bg/film-filma-filmi-1607088.html", "text": "/КРОСС/ След 5 вълнуващи дни, изпълнени с емоции, творчески занимания, дискусии, прожекции на филми, разнообразна програма и международни срещи край морето, международното жури в състав: Доротея Тончева, актриса, Арман Пеккая, режисьор /Турция/, Илиян Джевелеков, продуцент и режисьор, Велислав Павлов, актьор, и проф. Виолетка Тачева, обяви наградените филми и официално бе закрит XVIII Международен фестивал на червенокръстките и здравни филми - 2019 г.Голямата награда на фестивала се присъжда на филма „ТВОЙ РЕД Е\" (Бразилия, реж. Елиза Капаи): особено смел, майсторски, оригинален и въздействащ филм за осъзнаването на силата на социалния протест.Специалната награда на журито получи филмът на БНТ „НАЧАЛОТО Е КРАЙ\" (България, реж.Румяна Ангелакова): филм, който с изключителна съпричастност навлиза в един от най-жестоките проблеми на днешното време - употребата на наркотици сред младите.Най-добър режисьор е Санджай Рауал за филма „3100: БЯГАНЕ И СЕБЕНАДМИНАВАНЕ\" (САЩ): режисьорът Санджай Рауал е успял със средствата на киното да надникне в душите на героите във филма и да освети езотеричните и духовни измерения на превъзмогването на зададените ни човешки лимити.Наградата за най-добър сценарий получи Онур Яъз за филма „ТОПРАК\" (Франция, Турция): проста, докосваща история, разказана майсторски.Най-добър филм в категорията Филми на Червения кръст и Червения полумесец стана филмът „ЖЕНСКИЯТ ЦЕНТЪР НА ЧЕРВЕНИЯ ПОЛУМЕСЕЦ\"  (Турция, реж. Бикет Илхан): интересна история и убедителна режисура.Специалната награда на председателя на Българския Червен кръст в същата категория спечели филмът \"РАВЕНСТВО\" (продукция на Румънския Червен кръст), успял да пресъздаде по достъпен и открит начин темата за децата и младежите в неравностойно положение.Най-добър филм в категорията Здравни филми е „ЛИЦАТА НА ЛАФОРА\" (Босна и Херцеговина, реж. Денис Боич): журито се прекланя пред невероятната сила на човешкия дух на героите във филма, както и на екипа, който го е създал, и ни напомня, че нищо не е невъзможно.Специална награда в същата категория на ректора на Медицински университет - Варна -  на филма „СМЪРТ С ДОСТОЙНСТВО\" ( Холандия, реж. Йесе ван Фенрой): филм с трудна социална мисия, но и много интимен разказ за приятелството и за необходимостта да позволим на някого да си отиде от нас.Наградата за най-добър пълнометражен филм в категория Документални филми получи филмът „НЕВИДИМИЯТ МЕЧ\" (Италия, реж. Масимилиано Кокоза): Един приятелски, открит и коректен опит за вникване в света на незрящите чрез  сънищата им; филм, който очарова с чувството за хумор и симпатична усмивка.Наградата за най-добър късометражен филм в категория Документални филми - на филма „ЖИВОТЪТ ЗАПОЧВА НА 90\" (Кипър, реж. Беджай Браун): единодушно и с особено удоволствие журито присъжда тази награда заради лекия и същевременно убедителен начин, по който филмът ни дава надежда, че животът е прекрасен и на 95 години. Специална награда в същата категория - на филма „4 БИЛЕТА НИКОГА ВЕЧЕ\" (Бразилия, реж. Лейде Жакоб): авторите Лейде  и Марсело Жакоб впечатлиха с решимостта си да се борят докрай за правото на всеки човек да изживее живота си пълноценно до последния си миг.Наградата за най-добър пълнометражен филм в категория Игрални филми - на филма „ГРАНИЦА НА ДЪЖДА\" (Босна и Херцеговина, Черна гора, Сърбия, Великобритания, Швеция, реж. Никола Мийович и Властимир Судар): топъл и човешки филм, който деликатно ни напомня, че границите са само на картата, но не могат да разделят хората, когато ги свързва обич. Най-добър късометражен филм в същата категория е филмът „САЛАМ\" (САЩ, Великобритания, реж. Клер Фаулър): журито бе впечатлено от изящния кинематографичен език и зрелостта, с която е поднесена темата за невъзможното щастие на мигрантите.Специалната награда в категория Игрални филми на кмета на Община Варна - на филма „КОНЦЕРТ ЗА КЛАРИНЕТ И ОРКЕСТЪР\" (България, реж. Максим Петров): без да има държавно финансиране, този независим филм впечатлява със своя професионализъм и въздействие.Извън регламента на фестивала, журито присъди СПЕЦИАЛЕН ДИПЛОМ на доброволците от Българския младежки червен кръст - Варна, за ентусиазма им да заснемат сами филма „ВДЪХНОВЕНИЕ\" и за вдъхновението им да помагат безрезервно и отговорно навсякъде, където са необходими на фестивала - без тях организацията и чарът на 18-ия Международен фестивал на червенокръстките и здравни филми нямаше да са същите. Фестивалът беше под патронажа на вицепрезидента на Република България Илияна Йотова и е дело на Българския Червен кръст и на Медицинския университет  - Варна. ", "date": "2019.06.18", "title": "Лента от Бразилия грабна голямата награда от фестивала на червенокръстките и здравни филми"}
{"url": "http://www.cross.bg/ib-na-bsp-veche-shte-zasedava-izvun-sofiya-1607087.html", "text": "/КРОСС/ Изпълнителното бюро на БСП взе решение да провежда изнесени заседания в различни региони в страната. Целта е, съвместно с ръководствата на общинските и областните структури, да се обсъди и оцени готовността на партията за участие в местните избори. След оценка на местните проблеми ще се изготвят управленски платформи за всяка община.  С местните организации ще бъдат обсъдени и предложенията за кандидати за кметове.", "date": "2019.06.18", "title": "ИБ на БСП вече ще заседава извън София"}
{"url": "http://www.cross.bg/sredstva-prevozni-zasilen-1607086.html", "text": "/КРОСС/ Специализирана операция на пътна полиция започва от днес в цялата страна. Ще бъде засилен контролът върху скоростта, неправоспособността на шофьорите, ползването на обезопасителните колани и детските обезопасителни системи, отнемането на предимство на пешеходци на пешеходни пътеки. Особено внимание ще се обръща на водачите на двуколесни превозни средства - на тяхната правоспособност, видимостта и състоянието на регистрационните табели на моторните превозни средства, използването на защитните каски.Полицейските екипи ще бъдат локализирани по участъци с въведена временна организация на пътя, както и по местата със засилен трафик.Същевременно продължава и предприетата за летния сезон операция на пътна полиция. В рамките й ще се осъществява и засилен контрол на транзитно преминаващите през страната моторни превозни средства.  ", "date": "2019.06.18", "title": "Засилен пътен контрол стартира на територията на цялата страна "}
{"url": "http://www.cross.bg/godina-investitzii-programata-1607084.html", "text": "/КРОСС/ От 1999 г. Българската банка за развитие (ББР) се развива и утвърди като важен партньор на българското предприемачество, превърна се в инициатор и гарант в политиките за растеж и икономическото развитие. Това заяви икономическият министър Емил Караниколов на международния икономически форум „Пътища за партньорства\".През 2018 година ББР постигна най-добрите финансови резултати от създаването си. Банката развива устойчива портфейла си като поддържа най-високите нива на капиталова адекватност в банковата система, отчете министърът. За първи път през миналата година балансовата стойност на активите на акционерното дружество надминаха 3 млрд. лева, което е ръст от 22% спрямо 2017 година.Отчетено беше значително увеличаване на печалбата. Предоставени бяха нови кредити за бизнеса в размер на почти 400 млн. лева, което е 3 пъти повече спрямо 2017 година, каза още Караниколов.На форума главният изпълнителен директор на ББР Стоян Мавродиев отбеляза, че Европа се намира в навечерието на 2020 г., която крайъгълен камък за банковия сектор - приключва многогодишния планов период и същевременно се взимат ключови решения за следващите няколко години.„Тази година предстои създаване на уеб базирана платформа, на която банки-партньори от Балканите могат да представят проекти, финансиране и ноу хау. Платформата ще е полезна за страните от региона, на които и предстои присъединяване към ЕС, отбеляза Мавродиев.Ключов инструмент за финансиране през следващите години е програмата InvestEU, която ще надгради успеха на Плана Юнкер и дейността на Европейския фонд за стратегически инвестиции. Чрез нея през следващия програмен период ще бъде насърчена инвестиционната дейност и модернизацията на европейската икономика. Очакванията на ЕК са, че чрез привличането на частни и публични инвестиции програмата ще генерира над 650 млрд. евро допълнителни инвестиции в целия ЕС. ", "date": "2019.06.18", "title": "Емил Караниколов: ББР отпусна 400 млн. лв. кредити за бизнеса през 2018 г. "}
{"url": "http://www.cross.bg/mosta-suoruzhenieto-severnata-1607093.html", "text": "/КРОСС/ Няма пропадане на Северната скоростна тангента и никаква опасност за моста над река Искър, твърди АПИ в съобщение до медиите. Извършен е оглед на съоръжението и шофьорите трябва да карат спокойно. Агенция „Пътна инфраструктура\" прави това уточнение по повод публикациите по темата.  За подобряване на кофражните панели под моста на фирмата-изпълнител на обекта е разпоредено да предприеме всичко необходимо. Те изпълняват функцията на оставащ кофраж, не са част от носещата конструкция на съоръжението и нямат никакво предназначение за неговата устойчивост. Всички дейности ще бъдат изпълнени за сметка на строителя.  ", "date": "2019.06.18", "title": "АПИ: Няма пропадане на Северната тангента"}
{"url": "http://www.cross.bg/razvitie-programa-banka-1607095.html", "text": "/КРОСС/ Българската банка за развитие ще поеме ролята на финансираща институция по плана InvestEU. Тази програма на Европейския съюз наследява \"плана Юнкер\" и ще подкрепя частния сектор в европейската икономика. Новината беше оповестена при отбелязването на 20-годишнината на българската банка за развитие.Като представител на собственика на капитала, министърът на икономиката Емил Караниколов отчете изключително добри финансови резултати на банката.По новата програма InvestEU ще бъде отпуснат финансов ресурс за 570 милиарда евро за малки и стартиращи фирми в европейски страни.Банката за възстановяване и развитие финансираше у нас програмата за енергийна ефективност и е готова по новата програма да подкрепи изключително значими за обществото проекти.Стоян Мавродиев, главен изпълнителен директор на Българска банка за развитие: По примера на успешната инициатива за енергоспестяващи мерки в българските домове банката е готова да структурира и да финансира програма за социална инфраструктура за изграждане на детски градини в страната. Могат да бъдат подкрепени и трансгранични проекти, което е важно за нашите партньори от държавите кандидат-членки за ЕС в региона.  ", "date": "2019.06.18", "title": "Българска банка за развитие ще финансира изграждането на нови детски градини "}
{"url": "http://www.cross.bg/leva-live-purviya-1607094.html", "text": "/КРОСС/ Тимът на Аржентина се изправя на поправителен срещу Парагвай във втория си мач от груповата фаза на турнира Копа Америка, който се провежда в Бразилия. „Гаучосите\" загубиха от Колумбия с 0-2 в първия си двубой и ще се борят за победата на всяка цена:Аржентина - Парагвай тук\t\t\t\t\t\tСингъл,     ТОП „1\"-1.31 „Х\"-3.68 „2\"- 6.10„Еврофутбол\" отново е предоставя на клиентите си възможността да предвидят Голмайстор в двубоя, а всички опции можете да видите тук.Следващите няколко дни футболните почитатели могат да се насладят на сблъсъци от 1/8-финалите на Шампионската лига на Азия, секция „Запад\", Световното първенство за жени, Копа Америка, Европейското първенство до 21 години и плейоф за влизане в Примера дивисион. Ето някоя от тях:Италия /ж/ - Бразилия /ж/ тук\t\t\t\t\tСингъл, Live, ТОП „1\"-2.96 „Х\"-3.02 „2\"- 2.26Испания /21/ - Белгия /21/ тук\t\t\t\t\tСингъл, Live, ТОП „1\"-1.43 „Х\"-3.65 „2\"- 4.24Италия /21/ - Полша /21/ тук\t\t\t\t\t\tСингъл, Live, ТОП „1\"-1.25 „Х\"-3.88 „2\"- 6.60Колумбия - Катар тук\t\t\t\t\t\t\tСингъл,          ТОП „1\"-1.21 „Х\"-4.06 „2\"- 7.65Ла Коруня - Майорка тук\t\t\t\t\t\tСингъл, Live, ТОП „1\"-1.87 „Х\"-2.67 „2\"- 3.44Уругвай - Япония тук\t\t\t\t\t\t\tСингъл,        ТОП „1\"-1.06 „Х\"-5.50 „2\"- 13.50Григор Димитров е фаворит срещу Феликс Оже-Алиасим в първия си сблъсък от тенис-турнира „Куинс\" в Лондон:Григор Димитров - Феикс Оже-Алиасим тук\t\t\t\tСингъл, Live,\t\t„1\"-1.49     „2\"- 1.87Виктория Томова се класира за основната схема на тенис-турнира в Бирмингам и в първия кръг ще се изправи срещу Кристина Плишкова:Кристина Плишкова - Виктория Томова тук\t\t\t\tСингъл, Live,\t\t„1\"-1.21     „2\"- 2.65Жител на село Краище, обл. Благоевград се поздрави с максималните 4616,88 лева от футболни предвиждания на 15.06 със залог от 5,20 лева и система 2, 3, 4, 5 от 5 + 7 тв. знака. Ден по-късно пловдивчанин прибра 2520,46 лева 1,10 лева залог и система 9, 10 от 10 мача.Пловдивчанин триумфира и с общо 7400 лева от Спортмакс в понеделник с предвиждане за Краен изход. В събота сливналия грабна общо 4165 лева също за Краен изход, а столичанин заслужи 2550,50 лева с комбинация Точен резултат + Секунда на първия гол.В Смолян и Гълъбово са най-добрите познавачи на Надбягвания с коне - сумите от 2738 лева, 2320 лева, 1636 лева и 1590 лева отидоха в тези два града с предвиждане за 1-3, Място, Победител и Дубъл.В Кърджали пък бяха реализирани суми от 3300 лева, 2250 лева, 2100 лева, 1950 лева и 1800 лева за Победител.  ", "date": "2019.06.18", "title": "„Еврофутбол\" - Аржентина на поправителен срещу Парагвай "}
{"url": "http://www.cross.bg/godina-levski-podpisa-1607070.html", "text": "/КРОСС/ ПФК Левски подписа договор с черногорския вратар Милан Миятович. Срокът на контракта е за 1+1 години. Стражът има 6 мача за националния отбор на Черна гора.Милан Миятович е роден на 26 юли 1987 година. Започва кариерата си в родния Рудар (Плевля), с който става шампион и носител на Купата на Черна гора през 2010 година. След това преминава през иранските Мес Керман и Зоб Ахан.През юли 2014 година се завръща в родината си и носи екипите на ФК Бокел и ФК Дечич. В средата на 2017 година облича екипа на Будучност (Подгорица), с който печели купата на страната.Вратарят е второто ново попълнение на Левски. По-рано днес договор със \"сините\" за 3 години подписа и гръцкия защитник Янис Каргас.По обяд отборът заминава на подготвителен лагер в Австрия, където ще изиграе 4 контроли ", "date": "2019.06.18", "title": "Левски подписа с черногорски вратар "}
{"url": "http://www.cross.bg/platini-razsledvane-vruzka-1607075.html", "text": "/КРОСС/ Мишел Платини е задържан и разпитан от френската полиция  във връзка с разследване по обвинения в корупция във връзка с домакинството  на Световното първенство по футбол през 2022 година в Катар, съобщи в. \"Льо Монд\".63-годишният французин е бил задържан по време на акция, която е част от разследване на процеса на избор на домакин за Мондиал '22.Това не са първите проблеми на трикратния носител на \"Златната топка\" със закона. В момента Платини изтърпява четиригодишна забрана за участие и посещение на всякакви футболни дейности, след като бе признат за виновен за получаването на нерегламентиран хонорар от страна на бившия президент на ФИФА Сеп Блатер. ", "date": "2019.06.18", "title": "Задържаха Мишел Платини по разследване за корупция"}
{"url": "http://www.cross.bg/kovacheva-opit-emiliya-1607073.html", "text": "/КРОСС/ Софийският апелативен съд (САС) изслушва пледоариите по делото срещу акушерката Емилия Ковачева. Ковачева е подсъдима заради опит за убийство на новородено. Тя беше осъдена на 18 години затвор от Софийския градски съд.Очаква се магистратите да излязат с решение до два месеца.През декември 2015 година Емилия Ковачева беше обвинена, че месеци по-рано - на 18 април, в отделението \"Неонатология\" на УМБАЛ \"Софиямед\" ООД, в стая за интензивно лечение и специални грижи за новородени, направила опит умишлено да умъртви малолетната Никол, родена на 14 април.Видеозапис от охранителна камера показа как Ковачева бие новороденото, като версията е, че детето я подлудявало с плача си. ", "date": "2019.06.18", "title": "До 2 месеца ще има решение за акушерката Ковачева "}
{"url": "http://www.cross.bg/kostadinov-kaloyan-gosti-1607074.html", "text": "/КРОСС/ По заповед на министъра на земеделието Десислава Танева започна проверка на къщите за гости, финансиране по програмата за селските райони, за които 5-годишният срок не е изтекъл. Това са 746 проекта, като под наблюдение са 288. Общата субсидия от ЕС е 82 млн. лева.Зам.-директорът на ДФ „Земеделие\" Калоян Костадинов каза пред БНР, че експерти от фонда са констатирали 6 нарушения при проверките на къщите за гости, финансирани по програмата в периода 2007-2013 година.„При проверката на къщата във Велинград в събота констатирахме, че бизнес-планът се изпълнява с голямо разминаване. Връзката с кмета на града е, че собствениците са близки познати с него. За нас по принцип е притеснителна връзката между бенефициента и хората, които са одобрявали проектите. В случая с Велинград няма такава връзка\", каза Костадинов в предаването „Преди всички\" на програма „Хоризонт\".При установени нарушения санкциите са 100% връщане на субсидията.„Изпълняващият длъжността директор на ДФ \"Земеделие\" трябва да издаде нова методика за налагането. Това не е свързано с констатацията на нарушенията. Новата методика само ще конкретизира размера на санкциите\".Калоян Костадинов посочи, че няма пречка да бъдат проверявани и къщите, които вече са извън петгодишния срок за това дали са функционирали по предназначение по време на него.„Разликата е, че не можем да ги санкционираме, а трябва да информираме компетентните органи (прокуратурата) за последващи действия.\"За 9 къщи за гости има специални сигнали за нарушения и те се проверяват от ръководството на ДФ „Земеделие\", се разбра още от разговора с Калоян Костадинов. ", "date": "2019.06.18", "title": "Проверяват се \"къщи за тъщи\" и след петгодишния срок"}
{"url": "http://www.cross.bg/oznachava-gerb-stoiinev-1607076.html", "text": "/КРОСС/ „Отсъствието от дебат за партийната субсидия означава, че народните представители от ГЕРБ и ОП нямат собствена воля. Те са  просто обикновен придатък на министър-председателя\". Това заяви зам.-председателят на ПГ на „БСП за България\" Драгомир Стойнев и припомни, че от БСП са заявили, че ще поканят всички политически сили на диалог относно размера на партийните субсидии. По думите му те са отправили официални покани към трите основни политически сили, а от ГЕРБ са отговорили, че те няма да се явят на срещата, защото мнението им е, че партийната субсидия трябва да бъде 1 лев на реален глас. „Очаквахме Обединените патриоти, но те отсъстват. В 12:15 часа очакваме ДПС\", коментира Стойнев.„Отказът на депутатите на ГЕРБ и ОП от парламентарен и обществен разговор по темата за финансирането на политически партии за нас означава няколко неща. На първо място - това е срамно признание за подчинената роля на парламента пред изпълнителната власт, което означава неглижиране на Конституцията и демокрацията\", категоричен бе народният представител. Той изрази мнение, че неприсъствието на ГЕРБ и ОП в дебатите означава още превръщане на парламента в инструмент за гарантиране на изборните успехи само на една политическа партия - ГЕРБ и на техните сателити от ОП. По думите му това означава още унищожаване на опозицията и показен разстрел на демокрацията, това е и доказателство, че е в ход опит за пълното овладяване на местната власт и минаващия през нея финансов и административен ресурс. „Правителството определи сума, която прави невъзможен партийния живот. Това означава прекратяване на нормалната партийна дейност. Това означава и намаляващи шансове за опозицията да бъде чута и да предложи своята алтернатива. За ГЕРБ премахването на субсидията не е проблем - те отдавна са на хранилка на обществените пари. Огромният финансов и административен ресурс, контролът над европейските средства, последвани от медийния комфорт и влияние в корпоративните среди, им позволява непрекъснато възпроизвеждане във властта. БСП ще продължи този разговор , въпреки огромния натиск. Ще обясним на всички - най-вече на европейските ни партньори, че в момента в страната има процес на пълзяща диктатура. Считаме , че на това трябва да се даде мощен отпор - както на национално, така и на европейско ниво\", категоричен бе Стойнев. Той изрази съжаление, че народните представители нямат мнение и отсъстват от дебата и още веднъж подчерта, че от БСП са имали конкретни позиции. „Явно има парламент, в който не е необходимо да се води дебат, а просто трябва да се натискат копчета. Надявам се управляващите да си помислят върху това, което се случва и върху политиките, които ще водят оттук нататък. Вече става въпрос за българската демокрация\", заключи Драгомир Стойнев.", "date": "2019.06.18", "title": "Драгомир Стойнев: Народните представители от ГЕРБ и ОП са просто придатък на министър - председателя"}
{"url": "http://www.cross.bg/darik-informatziya-intzidenta-1607078.html", "text": "/КРОСС/ Автобус е катастрофирал рано тази сутрин в началото на автомагистрала \"Тракия\", на изхода на София, съобщиха от МВР за Дарик. Сигналът за инцидента е подаден около 2:30 ч. По първоначална информация автобусът е превозвал чуждестранни граждани. От Спешна помощ информираха, че са пострадали трима души - жена на 54 и мъж на 32 години са настанени в болница \"Св. Анна\" с контузии на гръбначния стълб. Друга жена на 36 години също е приета в болницата с контузия на главата.В катастрофата не са участвали други превозни средства, причините за инцидента все още се изясняват. Движението в района се извършва в една лента и е силно затруднено и в двете посоки.По информация от слушатели на Дарик задръстването започва още от 16-я километър в посока София. ", "date": "2019.06.18", "title": "Автобус катастрофира на АМ „Тракия“, пострадаха трима"}
{"url": "http://www.cross.bg/plazha-angelkova-godina-1607079.html", "text": "/КРОСС/ „Стартирахме регулярни проверки, както всяка година. Мобилните групи работят непрекъснато. Проверени са над 104 плажа. Нарушенията са по-малко то миналата година\", обяви министърът на туризма Николина Ангелкова пред NOVA.Някои от нарушенията са свързани с липса на указателни табели. „На някои от плажовете, например в Равда, има поставени повече преместваеми обекти. На плажа „Божурец-Топола\" има най-много нарушения. Ако не се поправят, договорът им ще бъде прекратен. По същия начин стоят нещата и на плажа „Сарафово - юг\", коментира Ангелкова.Ще бъдем безкомпромисни към всяко едно нарушение и своеволие на плажа\", категорична бе тя.По думите й е изключително важно да бъде осигурен пешеходен достъп до всеки плаж. „Ако има възможност къде да се паркира, това прави услугата още по-добра. Изключително важно е обаче да има осигурен пешеходен достъп, за да се достига до самия плаж и да може той да се почиства и поддържа. Всички плажове, които до момента са отдадени на концесия или са под наем, имат такава възможност\", обясни Ангелкова.„България е позната като дестинация, която предлага изключително добро качество на добра цена. Това го показват цифрите, които имаме до момента. За последните три години имаме 31% ръст на чуждестранните туристи, което е 9 млн. 200 хил. Имаме над 8 млрд. 400 млн. лв. приходи, както и 27 млн. реализирани нощувки. Това ни поставя в топ 5 на Европа за миналата година\", посочи още Николина Ангелкова. Относно презастрояването по Черноморието, тя коментира: „В действащото законодателство е ясно записано, че се забранява всякакво строителство върху дюни. Когато се установи такова строителство, то се явява незаконно и следва да бъде незабавно съборено\". ", "date": "2019.06.18", "title": "Ангелкова: Проверихме 104 плажа от началото на сезона"}
{"url": "http://www.cross.bg/dyshi-dostup-mlrd-1607080.html", "text": "/КРОСС/ Над 2 милиарда души по света все още нямат достъп до безопасна питейна вода, сочи доклад на ООН, цитиран от ДПА.От началото на 21 в. е постигнато значително подобрение. От 2000 г. 1,8 млрд. души са получили достъп до основни услуги за доставка на питейна вода, до която могат да стигнат с до 30 минути ходене пеша, пише в публикувания съвместен доклад на Детския фонд на ООН (УНИЦЕФ) и Световната здравна организация (СЗО). 2,2 млрд. човека обаче все още нямат достъп до безопасна питейна вода. Сред тях са 785 млн. души, които не разполагат със защитен водоизточник на разстояние половин час от дома си. Необработени надземни води пият 144 млн. души. Много болести като диария, холера, тиф и хепатит А може да бъдат изкоренени, ако всички имат достъп до чиста питейна вода и тоалетни с безопасно управление на отпадъците, отбелязва здравната организация. Случаите на вътрешни паразити и бактериални очни инфекции също ще бъдат намалени. Докладът отчита също, че 4,2 млрд. души нямат достъп до тоалетни, от които отпадъците се извеждат безопасно. На открито по нужда все още ходят 673 млн. човека, което е 9% от световното население при 21% през 2000 г. В 39 страни обаче броят на хората без тоалетни на практика се е увеличил, най-вече в Субсахарска Африка, където се наблюдава значително нарастване на населението. Освен това 3 млрд. души са лишени от основни хигиенни услуги. По дефиниция това включва тоалетна, която не се споделя с други домакинства, и възможност за миене на ръцете със сапун у дома. ", "date": "2019.06.18", "title": "2 млрд. души по света нямат достъп до безопасна питейна вода "}
{"url": "http://www.cross.bg/gradysa-kratko-temperatyra-1607081.html", "text": "Юни направи заявка за лидерство сред най-топлите в историята на метеорологичните наблюдения на Москва. Според резултатите от първата половина на месеца, средната температура е надвишила нормата с 4 градуса. Дните с температури над +30 (нещо не толкова ежедневно и обичайно за руската столица) са доближили бройката по този показател за целия летен сезон. В същото време валежите са много малко - по-малко от 20% от средните обичайни месечни стойности.До миналата седмица руската столица се радваше на дълъг период рекордно топло време. Той беше прекъснат за кратко от въздушната маса от Арктика. Тя свали температурите до нормални за периода нива. Но това беше за кратко: през уикенда студената магия се изчерпа.Над Централна Европа набира скорост антициклон. Разпространявайки се на изток, той ще се увеличи и разшири по размер. В резултат - топлината ще започне да се увеличава  и натрупва от ден на ден отново.Въздушните потоци ще се ориентират от Северна Африка. Нощната температура постепенно ще се повишава от +13 до +20, през деня - от +25 до +32 градуса.Положителната температурна аномалия ще се увеличи до 5-7 градуса (толкова ще бъде разликата между фактическата температура и нормите за съответния ден). Очаква се влажността да е ниска. Атмосферното налягане ще бъде повишено.По-на изток в умерените ширини на Азия, източно от Урал, за още ден или два ще бъде малко по-хладно от обичайното.  В Европа до края на тази седмица за кратко над Централното Средиземноморие ще усетим дъха на Северна Африка и силно загрятите тропични въздушни маси. Те ще достигнат южните части на Гърция и Италия, а у нас ще усетим само далечната им периферия: температурите през почивните дни в България ще достигнат 33, 34, на места до около 35 градуса.Това ще бъде само генерална репетиция за очаквана от единия от моделите много мощна гореща вълна в края на месеца, която ще залее Югозападна Европа. Тъй като тези срокове са доста напред във времето за сигурна прогноза, очаквайте развитието на сценариите на моделите в следващите дни. ", "date": "2019.06.18", "title": " Непоносими жеги в Москва, температурите продължават възхода си нагоре "}
{"url": "http://www.cross.bg/musteiin-megadet-deiiv-1607065.html", "text": "/КРОСС/ Откриха рак на фронтмена на американската метъл група Мегадет Дейв Мъстейн, съобщи Си Ен Ен.58-годишният вокалист и китарист на групата написа във Фейсбук, че му е била поставена диагноза рак на гърлото.  \"Работя с лекарите и изготвихме план за лечение, който според тях ми дава 90 процента шанс за успех\", пише Мъстейн. Групата ще отмени повечето си концерти през 2019 г., макар че първото издание на Мегакруз - описвано като \"5 дни и 5 нощи хеви метъл упадък и разврат\", остава в календара им.Мегадет е една от групите, на които се приписва раждането на поджанра траш метъл. Тя е създадена през 1983 г., след като Дейв Мъстейн е уволнен от Металика и основава своя група. Мегадет имат пет платинени и седем златни албума, както и номинация за Грами.Групата се счита за член на \"голямата четворка на траша\", в която влизат още Металика, Антракс и Слейър. ", "date": "2019.06.18", "title": "Мегадет отменя концерти, откриха рак на Дейв Мъстейн "}
{"url": "http://www.cross.bg/obshtinata-kostenetz-pashov-1607061.html", "text": "/КРОСС/ Арестуваха кмета на Костенец по подозрение в корупция. При акцията на спецполицаи и прокурори, освен него беше задържан и бизнесменът от София Ивайло Пашов. Поредният епизод на акция \"кмет\" продължи с обиски в общината, както и в домовете на арестуваните.По първоначална информация кметът е предлагал подкуп, а не е получавал.„Нямам представа на кой общински съветник са обещани пари. Текат процесуално-следствени действия. Всички сме разпитвани заради една конкретна обществена поръчка, свързана с ремонт на основното училище в града. Понеже общината има големи задължения, трябваше да се кандидатства през Държавен фонд „Земеделие\" за отпускане на 500 000 лв.\", каза  председателят на Общинския съвет в Костенец Георги Митров пред NOVA.Той допълни, че са подавани доста сигнали заради съмнения за злоупотреби в общината.Във вторник изтичат и 24-те часа от задържането на Радостин Радев и Ивайло Пашов. Предстои прокуратурата да даде повече информация по случая. ", "date": "2019.06.18", "title": "Служители на община Костенец признават за сигнали за злоупотреби "}
{"url": "http://www.cross.bg/ydulzhavat-bedstvenoto-polozhenie-v-strelcha-do-yuni-1607063.html", "text": "/КРОСС/ Бедственото положение в Стрелча се удължава със седем дни и ще продължи до 24 юни, предаде БГНЕС.От общината на курортното градче съобщиха, че причината е свързана с възникнали проблеми при извършване на неотложните аварийно-възстановителни работи по почистване на засегнатите съоръжения. Въпреки възстановеното водоподаване, водата е негодна за пиене и крие рискове за здравето на жителите и гостите на града.Извънредната ситуация в Стрелча възникна след порои, които разрушиха водопроводната мрежа в града. Единственият водопровод в района е строен през 1947 г. и никога не е сменян, а сега е замърсен с тиня и кал след обилните дъждове. ", "date": "2019.06.18", "title": "Удължават бедственото положение в Стрелча до 24 юни"}
{"url": "http://www.cross.bg/zapochva-remontut-na-mosta-na-ylitza-cherkovna-v-sofiya-1607062.html", "text": "/КРОСС/ От днес до 7 юли се въвежда временна организация на движението в района и се променя частично маршрутът на автобусна линия 120. В периода на ремонта се забранява влизането на превозни средства по улица \"Черковна\" в участъка между улиците \"Марица\" и \"Симидчийска\".", "date": "2019.06.18", "title": " Започва ремонтът на моста на улица \"Черковна\" в София "}
{"url": "http://www.cross.bg/sotbis-drai-dolara-1607064.html", "text": "/КРОСС/ Френският милиардер, медиен и телекомуникационен магнат Патрик Драи купи аукционната къща Сотбис, съобщи АФП. Драи плаща 3,7 милиарда долара, за да притежава един от най-големите дилъри на изкуство в света, обявиха от основаната във Великобритания Сотбис.Патрик Драи е един от най-богатите французи и основател конгломерата Алтис, който притежава телекомите SFR, както и няколко популярни медии, сред които новинарския канал BFM и вестник Либерасион.Драи изкупува акциите на Сотбис по 57 долара всяка и по този начин връща компанията в частни ръце, след като 31 години тя беше публична собственост, чиито ценни книжа се търгуваха на борсата в Ню Йорк. \"Това изкупуване ще даде възможност на Сотбис в условията на по-гъвкава, частна собственост, да ускори успешната програма за растеж, прилагана в последните няколко години\", написа изпълнителният директор на Сотбис Тад Смит.Драи, чието състояние се оценява на 9,1 милиарда долара, според списание Форбс, каза, че е поласкан от това, че ръководството на Сотбис е препоръчало на акционерите да приемат отправената от него оферта.Сделката трябва да бъде одобрена от регулаторните органи и акционерите на Сотбис преди окончателно да стане факт. Очаква се процедурата да приключи през есента на 2019 г.Навлизането на Патрик Драи в бизнеса с предмети на изкуството напомня подобен ход на друг френски милиардер - Франсоа Пино.През 1998 г. Пино купи основния конкурент на Сотбис в бизнеса - аукционната къща Кристис.Патрик Драи е роден в Мароко и се мести във Франция на 15-годишна възраст. Родителите му не са богати и той сам е създал струващата милиарди бизнес империя, която притежава.Драи е френски гражданин, но има още израелски и португалски паспорт.Той се възползва от исторически ниските лихви, за да вземе големи заеми и да предприеме поредица придобивания на компании през 2014 и 2015 г.След изкупуването на много медии и телекоми в САЩ, Португалия и други страни, базираната в Холандия Алтис натрупа оперативен дълг от 50 милиарда долара, което доведе до срив в цените на акциите й поради опасения на инвеститорите от нивата на задлъжнялост.Драи успокои акционерите, обеща да забави темпото на придобиване на компании и през 2018 г. се завърна лично начело на Алтис, за да промени негативната посока на развитие.Въпреки несигурността около бизнес конгломерата, бизнесът на Сотбис едва ли ще бъде засегнат. Миналият месец аукционната къща продаде картина на Клод Моне за 110,7 милиона долара, което е рекордна сума за художника. ", "date": "2019.06.18", "title": "Френски милиардер купи аукционна къща Сотбис "}
{"url": "http://www.cross.bg/energo-pro-tzentur-kompaniyata-1607066.html", "text": "/КРОСС/ През първите три седмици след неговото откриване вторият клиентски център на ЕНЕРГО-ПРО в морската столица беше посетен от близо 2500 клиенти на компанията. Новият център за обслужване (ЦОК) е разположен на ъгъла на улица Оборище и булевард Сливница и отвори врати на 27 май.Клиентите, обслужени в първите работни дни на новия ЦОК, са се възползвали от различни услуги, предлагани от ЕНЕРГО-ПРО. Входирани са 900 заявления и са извършени 1600 плащания на месечни сметки за консумирана електроенергия.На разположение на клиентите във втория обслужващ център на компанията във Варна са 5 многофункционални гишета, а работното му време е всеки делничен ден от 8.30 до 17.30 часа. Освен да приемат касови плащания и заявления, специалистите на ЕНЕРГО-ПРО с готовност ще предложат компетентна консултация на всеки клиент относно въпроси, свързани с дейността на енергийното дружество. На всяко от гишетата посетителите на клиентския център могат да заявят и някоя от електронните услуги на компанията - получаване на електронна фактура, известяване чрез СМС или имейл в случай на пропуснат срок за плащане на сметка за електроенергия.  ", "date": "2019.06.18", "title": "Над 2500 посетители посрещна новият Център за обслужване на клиенти на ЕНЕРГО-ПРО във Варна"}
{"url": "http://www.cross.bg/lenta-dvizhenieto-trakiya-1607067.html", "text": "/КРОСС/ Движението от км 22 до км 23 на АМ \"Тракия\" в посока Бургас се осъществява в една лента. Д 17 ч. днес в участъка ще се извършват геодеизически измервания. Ограничено е движението в изпреварващата лента, а трафикът се пренасочва в активната. Необходимо е шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.06.18", "title": "Движението на АМ \"Тракия\" в посока Бургас - в една лента"}
{"url": "http://www.cross.bg/ychenie-nato-kanadski-1607069.html", "text": "/КРОСС/ Канадски парашутист е загинал по време на снощното учение на НАТО край пловдивското село Чешнегирово, пише Дарик. По предварителна информация, загиналият е скочил от един от военните самолети, участващи в учението, но поради технически причини парашутът му не се отворил.При скока са пострадали и американци. Те са с фрактури на крайниците и са настанени в УМБАЛ „Св. Георги\".От пресцентъра на МО потвърдиха, че има загинал военнослужещ от чуждестранните сили, но отказаха да съобщят каква е националността му.Кметът на Чешнегирово Христо Атанасов обясни, че около 1,30 ч. през нощта парашутистите са започнали десанта, като тогава най-вероятно е станал инцидентът. В международното въздушно учение по линия на НАТО участват 500 военнослужещи и множество самолети.  Случаят се разследва от военна полиция. ", "date": "2019.06.18", "title": "Канадски парашутист загина по време на учение на НАТО край Пловдив "}
{"url": "http://www.cross.bg/selo-kraii-kanabis-1607068.html", "text": "/КРОСС/ Насаждения с индийски коноп са открити в местността \"Кастракли\" край родопското село Борино, съобщиха от ОД на МВР- Смолян.Засаденият канабис е намерен след сигнал в полицията. При проверката са установени 36 стръка с височина от 10 до 40 см. По случая е образувано досъдебно производство.", "date": "2019.06.18", "title": "Откриха нива с канабис край смолянско село"}
{"url": "http://www.cross.bg/mulniya-speshna-bilo-1607060.html", "text": "/КРОСС/ Мъж  след като беше ударен от мълния. Човекът разхождал кучето си в столичния квартал \"Люлин 6\" когато се случил инцидентът. Говорителят на Спешна помощ Катя Сунгарска заяви в Сутрешния блок на БНТ, че мъжът е транспортиран по най-бързия начин в \"Пирогов\", но състоянието му е било много тежко. Снощи в 20.17 минути в Спешна помощ получили сигнал за мъж, ударен от мълния в \"Люлин 6\". Линейката е пристигнала на място за 8 минути.Катя Сунгарска, говорител на ЦСМП: Момчето е било с жизнени функции, но в тежко състояние. По най-бързия начин е транспортиран в \"Пирогов\". През целия път на транспортирането са извършвани реанимационни действия, но буквално преди вратите на \"Пирогов\" е издъхнал. Явно е било много тежък инцидент. Ударът е бил изключително тежък. Аз не съм чувала такова нещо да се случва в града, но за съжаление винаги има първи път.Сунгарска заяви, че това е втори инцидент за два дни. В неделя 38-годишен мъж, който е ловил риба в язовир \"Искър\" също е ударен от мълния. Това е станало при изваждането на лодката на брега. Мъжът е загинал на място.  ", "date": "2019.06.18", "title": "Спешна помощ: Удареният от мълния мъж е бил в изключително тежко състояние "}
{"url": "http://www.cross.bg/naiidenov-angel-razreshenoto-1607051.html", "text": "/КРОСС/ За мен изборът на Ф-16 е добър и трябва да постигнем приемлива за България цена, каза пред БНР бившият военен министър Ангел Найденов. По думите му силните аргументи на страната ни са желанието да бъдем съвместима и надеждна страна-членка на НАТО, както и намерението да купим именно тези изтребители.„2 млрд. е добра цена, зависи какво искаш да купиш. За 8-те изтребителя очевидно е по-висока от разрешеното от НС, но се включва в разрешеното от парламента отклонение\", каза Найденов в предаването „Преди всички\" на програма „Хоризонт\".Според него плюс в преговорите със САЩ е и заявлението на министъра на финансите, че може да платим цялата сума наведнъж.„Четири от параметрите са обект на преговори - цената, начина на плащане, индустриално сътрудничество и сроковете на доставка\", отбеляза Найденов.По думите на бившия военен министър има вариант и да се пробва програмата за подпомагане на страните-членки на Алианса, които искат да модернизират и подменят наличната си техника. Това предвижда част от самолетите да бъдат безплатни, но Найденов няма информация за разговори в тази посока.Първите 6 самолета трябва да бъдат доставени в първите 36 месеца от сключване на сделката, смята Ангел Найденов. Така програмата за обучение на летците също ще бъде в синхрон с придобиването на новата техника. ", "date": "2019.06.18", "title": "Ангел Найденов: Ф-16 са добър вариант за българската армия"}
{"url": "http://www.cross.bg/foryma-tzelite-razvitie-1607052.html", "text": "/КРОСС/ 13-ото издание на Европейските дни на развитието се открива днес в Брюксел. Във форума ще участват 8 хиляди делегати от 150 страни. Тази година мотото на глобалния форум, организиран от Европейската комисия, е \"Изграждането на свят, който не изоставя никого\".Сред основните задачи на форума е набелязването на мерки за борба с неравенствата в света, бедността и постигането на устойчиво развитие.Пред БНР един от младите лидери Карло Анхело от Перу, който работи в правителството за повишаване на жизнения стандарт в страната, равенството между половете и опазването на околната среда определи финансирането като основно предизвикателство за постигането на целите.\"Необходими са около три трилиона долара за внедряване на целите за устойчиво развитие в света. В развиващите се държави всяко правителство може да си позволи финансиране на стойност не повече от 25% от БВП\", каза той. ", "date": "2019.06.18", "title": "В Брюксел започва 13-ото издание на Европейските дни на развитието "}
{"url": "http://www.cross.bg/slychaii-spaskov-teglo-1607054.html", "text": "/КРОСС/ Медицинските екипи са подготвени за обичайните случаи. При пациент с наднормено тегло имаме необичаен случай. Има ограничение на апаратурата. Доц. Спас Спасков, бивш директор на болница „Пирогов\" в ефира на БТВ „Тази сутрин\". Думите му са по повод смъртния случай във Враца, при който близки на пациент винят спешни лекари за смъртта му. Той посочи, че има случаи по света, където, за да бъде изваден човек с наднормено тегло, се налага да се разбиват стени.Винаги може да има изненади. При подобен случай се спори какъв тип помощ да се окаже - дали да отиде лекар или парамедици. Това е световен спор, по който не е дадено решение, коментира лекарят и даде пример със смъртта на принцеса Даяна, която е трябвало да стои три часа на мястото на катастрофата, защото не е имало лекар.Малко вероятно е пациентът да е бил обърнат по очи, защото възможностите в линейката са ограничени. По-вероятно е той да е бил сложен настрани. Проверката ще даде експертен отговор, далеч от емоцията. Най-често такъв тип обвинения идват от това, че ние като граждани искаме да снемем всякаква отговорност от себе си и да я прехвърлим на лекарите, каза още д-р Спасков. ", "date": "2019.06.18", "title": "Д-р Спас Спасков: Екипите на Спешна помощ са подготвени за обичайни ситуации"}
{"url": "http://www.cross.bg/faktyra-bulgariya-elektro-1607055.html", "text": "/КРОСС/ От 1 до 30 юни 2019 г., всеки клиент на „ЧЕЗ Електро България\" АД, който заяви услугата „Електронна фактура\", ще получи като подарък от компанията себестойността на 20 kWh електроенергия. В кампанията могат да участват всички клиенти на „ЧЕЗ Електро България\" АД, които не са регистрирани за е-фактура.Регистрация за услугата е безплатна и може да се направи онлайн на www.cez.bg, в Център за обслужване на клиенти на „ЧЕЗ Електро България\" АД или в каса на Изипей. Необходимо е клиентът да предостави клиентски номер, оторизационен код и актуален имейл адрес. Подаръка от 20 kWh клиентът ще получи под формата на приспадната им себестойност от втората му електронна фактура, издадена след регистрацията.20 kWh се равняват на консумирана електроенергия, необходима за приготвянето на 4 363 еспресо кафета или на 88 часа използване на осветление. 20 kWh осигуряват на всяко домакинство 50 изпирания с автоматична пералня. 20 kWh са достатъчни за 178 часа видео игри или 81 часа от любимия семеен сериал.Електронната фактура е напълно безплатна услуга. След регистрацията клиентите могат да следят документите си както в електронния архив на сайта cez.bg, така и на посочения от тях имейл адрес. Електронната фактура гарантира защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия. Над 420 000 клиенти на „ЧЕЗ Електро България\" АД вече оцениха удобството, сигурността и екологичните ползи на електронната фактура като с избора си спасиха от изсичане над 7 000 дървета и намалиха използването на хартия с близо 10 милиона листа годишно, с което всяка година спестяват 215 мегаватчаса електроенергия, необходима за производството им.Заявете своята електронна фактура, осигурете си удобство и сигурност! Ще спечелите Вие, ще спечели и природата! ", "date": "2019.06.18", "title": "Соня Мурджева:  До 30 юни всеки клиент, заявил електронна фактура, ще получи подарък"}
{"url": "http://www.cross.bg/resheniya-prokopiev-godina-1607049.html", "text": "/КРОСС/ Акцията на прокуратурата от миналата седмица в офиси на „Алфа финанс холдинг\" е поредната системна репресия и тормоз, която прокуратурата вече толкова години упражнява и това не е първия, втория, а сигурно десетия случай на използване на най-разнообразни, привидно законови средства за сплашване и налагане на репресия върху мен, фирмите, медиите, които издавам и така нататък. Това каза в сутрешния блок на БТВ „Тази сутрин\" Иво Прокопиев, издател и бизнесмен. В случая става дума за едно особено показно, циркаджийско искане за предоставяне на документи. Документи първо, които са от периода сделката за „Каолин\" и нейното придобиване от страна на „Алфа финанс холдинг\", става дума за периода 2000-2001 година. По такъв особено публичен начин да тръгнеш да искаш документи от 2009-2001 година, нали разбирате, че нещо не е в ред, каза Прокопиев. Исканите документи са корпоративни решения - решения за придобиване на акции, решения за инвестиции, решения след това за тяхната продажба на фондовата борса през 2013 година, допълни той. „Каолин\" освен, че е било регулирано дружество като концесионер и компания, която добива някакви подземни богатства, съответните органи са го контролирали през цялото време. През по-голямата част от този период предприятието е било и публична компания, а публичните компании са регулирани практически като банки - за финансови показатели, за сделки със свързани лица, каза още Прокопиев. През цялото това време не просто сме били поднадзорно лице, а сме били особено интензивно проверявани и от данъчните власти, и от Комисията за финансов надзор и така нататък - така че цялата драматизация, която сега се създава, е напълно ненужна, допълни той.", "date": "2019.06.18", "title": "Иво Прокопиев: Акцията на прокуратурата е поредната системна репресия и тормоз"}
{"url": "http://www.cross.bg/danchev-predstavitel-dimitur-1607056.html", "text": "/КРОСС/ „След последното заседание на Конгреса на БСП, партията излезе по-силна. Това беше възможно най-доброто развитие на създалата се ситуация, най-очакваното от нашите членове и симпатизанти и най-доброто, от гледна точка на предстоящите местни избори\". Това заяви народният представител от ПГ на „БСП за България\" Димитър Данчев в сутрешния блок на БСТВ. Той подчерта, че предстоящите избори са изключително важни и посочи, че БСП има 31 кметове от 265 общини. „ Хората очакват от нас да върнем справедливостта у нас, нормалността в държавата. От нас зависи\", каза още депутатът.„ГЕРБ е големият губещ. Те получиха най-слабият си резултат на европейски избори, откакто съществуват - по-малък брой гласове и по-малко мандати\", подчерта народният представител. Той е категоричен, че този резултат се дължи и на работата на кандидатите на БСП и на цялата партия. Според него ГЕРБ отстъпва позиции. „От нас зависи да тръгнем напред и да яхнем тази вълна на положително развитие за левите партии в Европа\", коментира Данчев. Той подчерта, че в Европа много леви партии са в подем и борбата за солидарност и справедливост трябва да продължи. Димитър Данчев посочи, че е голяма вероятността пощенските клонове в населени места до 800 души да бъдат закрити с обяснението, че е икономически неефективно поддържането им. „В много населени места пощата е единственият представител на държавата. Пощата осигурява и връзката с останалия свят, и социалната сигурност на хората, които живеят там. Не само получаването на пенсиите. Куриерската пощенска услуга се използва и за редица важни, някой път животоспасяващи средства и лекарства. Не трябва да допускаме затварянето на пощите\", категоричен е народният представител. Той попита - ако държавата бяга от този ангажимент, къде да отидат парите, които Министерството на финансите дава под формата на компенсации на Български пощи?„На фона на „бляскавите\" новини, че България ще бъде част от голяма европейска мрежа за суперкомпютър в ЕС, новината за спирането на интернет в много населени места ни шокира\", коментира депутатът. По неговите думи България в последните години се управлява от един човек като едноличен деспот. „Едно от достиженията му са контролираните медии. Това, което се случва, е част от опита да се наложи поредният контрол. Има натиск и БСТВ да не се излъчва по един от големите сателитни оператори\", каза още Димитър Данчев.   ", "date": "2019.06.18", "title": "Димитър Данчев: БСП е по-силна след Конгреса"}
{"url": "http://www.cross.bg/tyrbylentziya-borisov-rukovoditel-1607057.html", "text": "/КРОСС/ Лоша координация между ръководител полети и екипажа е най-вероятната причина за силната турбуленция на полет между Прищина и Базел. Според авиоексперти пилотите могат да прогнозират подобни явления, но трябва да получават навременна и актуална информация, за да планират заобикаляне на облака или отмяна на мрашрута. Собственикът на авиокомпанията призна в ефира на NOVA, че има пострадали хора.В случая екипажът ми е действал така, както трябва да се действа. Турбуленция има дори в чисто и ясно време, заяви Валтер Колев - собственикът на самолета, който в понеделник претърпя инцидент. Има една жена с ударена вежда и един човек, който се е оплакал, че го боли вратът. Моят командир, който е там, лично е минал през всички пътници и се е уверил, че всички, освен тези двамата са здрави, но все пак е извикал медицински екип, каза още той. Откачени седалки няма, такова нещо в авиацията няма. Тази ситуация ми се е случвала десетки пъти. Имало е паднала количка. Тя е малка, сгъваема, около 300 грама, обясни Колев.Попадането в турбуленция е често срещана ситуация при пътуване със самолет, но не толкова често се случва по този начин. Нашите изисквания са много строги - пътникът от излитане до кацане не трябва да усеща нищо, а не да повръща по време на полет\". Това коментира в студиото на „Здравей, България\" специалистът по самолетни инциденти Ангел Борисов относно пътниците, които в понеделник бяха ранени в следствие на силна турбуленция. Зоните, които са с турбуленция не се появяват внезапно. Ръководител въздушно движение следи по трасето самолетите, които са прелитали преди това и уведомява следващите екипажи за налична турбуленция, особено когато говорим за гръмотевична деятелност, обясни още Ангел Борисов. По думите му решението за заобикаляне на тези облаци се взима от командира на екипажа с уведомление на ръководител полети, че той се отклонява от трасето. Това отклонение е различно в зависимост от бурята. Ако имаме локално петно, може да се заобиколи с 10-20 км. Но когато има широк фронт, какъвто най-вероятно имаме в този случай, той може да се отклони и на 100 километра, каза още Борисов. В случая синхронът между ръководител полети и екипажа не е осъществен нормално. Възможно е и екипажът да не е получил такава информация, ако преди това не са прелитали по това трасе други самолети, коментира Ангел Борисов. Според него е учудващо и откачването на няколко седалки. Това говори, че при монтажа им те не са фиксирани както трябва. По принцип те би трябвало да са фиксирани така, че откачането им да е невъзможно, каза Борисов. ", "date": "2019.06.18", "title": "Лошата координация е причината за попадането на български самолет в турбуленция"}
{"url": "http://www.cross.bg/otgovor-komentira-izkystvoto-1607059.html", "text": "/КРОСС/ „Нямам отговор какво точно се е случило. Аз имам въпроси, на които към момента няма отговор. Първият от тях е какъв е произходът на тези работи, откъде идват и то в такова количество. На този въпрос отговор досега няма. Не е ясно и как и защо специалисти в тази област са се пред оверили\". Това коментира изкуствоведът доц. Ружа Маринска относно бурните реакции около изложбата „Модернизъм и авангард. Българската перспектива\" в столичната галерия „Структура\".Галерия \"Структура\" обяви, че изложбата \"Модернизъм и авангард. Българската перспектива\" представя почти 100 неизвестни творби на български автори със значителен принос в историята на изкуството между двете световни войни. Те са събирани през последните пет години от колекционера Николай Неделчев. Познавачи и изкуствоведи обаче твърдят, че голяма част от платната не са автентични. Една от картините, например, за която се твърди, че е подписана от Сирак Скитник, се оказва илюстрация към издание на книгата \"Кама Сутра\" от 2012 г. Притежателят на картините и екипът на галерията обявиха, че са жертва на измама от страна на недобросъвестни продавачи, но и ще сезират прокуратурата.„Да попаднат 100 картини и те да бъдат изведени като претенция за пренаписване на българското изобразително изкуство през първата половина на 20-ти век, е наистина нещо, което взривява публиката\", коментира председателят на Съюза на колекционерите в България проф. Валери Стефанов.Според него провалите са няколко. „Когато отиваш да купуваш произведение на изкуството, е нормално или да притежаваш компетентност или да се позовеш на компетентни хора. Вторият провал е, че когато подготвяш мащабна изложба също трябва да се позовеш на експерти. Третият провал е че я представяш пред публика, която би трябвало да е следваща по въпросите на изкуството\", коментира още Стефанов. ", "date": "2019.06.18", "title": "Скандалът  с фалшификатите в галерия \"Структура\" - много въпроси без отговор"}
{"url": "http://www.cross.bg/borisov-sekretar-klimata-1607058.html", "text": "/КРОСС/ Министър-председателят Бойко Борисов изрази пълната си подкрепа за амбицията на Генералния секретар на ООН Антонио Гутериш Европейският съюз да стане лидер в постигането на климатично неутрални нива на вредните емисии до 2050 година, съобщиха от МС. В телефонен разговор между двамата, проведен по искане на генералния секретар на ООН, Гутериш благодари на премиера Борисов за личната му ангажираност с въпросите по опазването на околната среда и за отстояването на ангажиментите по Парижкото споразумение по климата от страна на българското правителство.Гутериш отправи покана към премиера Борисов да вземе участие в организираната от него Среща на върха по климата, която ще се състои в рамките на министерската седмица в контекста на откриването на 74-та сесия на ОС на ООН. Целта на форума е да се даде нов тласък и да се засили изпълнението на ангажиментите, поети по силата на Парижкото споразумение по климата с цел спиране на увеличаването на количеството вредни емисии в атмосферата и достигане на климатично неутрални нива на вредните емисии. Генералният секретар на ООН изрази надежда, че в рамките на предстоящия форум в Ню Йорк премиерът Борисов ще сподели управленския си опит по отношение на приоритетите в областта на климата и опазването на околната среда.Министър-председателят Бойко Борисов отбеляза, че ще изрази подкрепа за инициативата на генералния секретар на ООН по време на предстоящия през тази седмица Европейски съвет. Като страна по Парижкото споразумение и държава-членка на ЕС, България стои зад поетите ангажименти на национално и на европейско ниво, подчерта още Борисов. Премиерът изтъкна, че страната ни преизпълнява ангажимента си за повишаване на дела на използването на енергия от възобновяеми източници, като достигна дял от 18,8 %, с което заема водещо място в ЕС.Климатичните промени не са абстракция, а факт, каза още премиерът Борисов и добави, че това е най-голямото предизвикателство пред света сега и за в бъдеще. Министър-председателят беше категоричен, че е от жизнено важно значение да продължат усилията за опазване на околната среда. Държим на чистата природа, увери в края на телефонния разговор премиерът Бойко Борисов. ", "date": "2019.06.18", "title": "Премиерът разговаря по телефона с Генералния секретар на ООН "}
{"url": "http://www.cross.bg/remonti-na-magistralite-trakiya-i-hemys-1607050.html", "text": "/КРОСС/ Във вторник заради ремонт на АМ „Хемус\" движението ще се пренасочи в една лента в посока Варна между 28-ми и 31-ви км. Очаква се да има тапи и задръствания. В района ще се ремонтира и виадукт, машините ще работят там до края на декември. Затруднено движение се очаква и в тунел „Траянови врата\" на магистрала „Тракия\" в тръбата за Бургас. Там колите ще се движат в една лента поради ремонт на антени на мобилен оператор.", "date": "2019.06.18", "title": "Ремонти на магистралите „Тракия” и „Хемус”"}
{"url": "http://www.cross.bg/aparati-obekti-benzinostantziite-1607089.html", "text": "/КРОСС/ Ново удължаване на срока за подмяна на софтуера на касовите апарати в бензиностанциите ще има, тъй като Министерството на финансите предложи за обществено обсъждане изменения в Наредба 18 за касовите апарати (Наредба № Н-18 от 2006 г. за регистриране и отчитане на продажби в търговските обекти чрез фискални устройства).Подзаконовият нормативен акт е в резултат на срещата на министъра на финансите с представители на веригите бензиностанции, на която бизнесът е изразил сериозни притеснения от оставащото време до края на юни за въвеждане на новите изисквания към софтуера на фискалните апарати. Новият срок е 30 септември 2019 година.Дотогава ще се се прилага досегашният ред за регистриране и отчитане на продажбите в търговските обекти.Има и две условияПървото е към 31 юли 2019 г. бензиностанциите да имат сключен договор за внедряване на Електронна система с фискална памет (ЕСФП) от одобрен след 1 април 2019 г. тип софтуер, могат да ги внедрят до 30 септември, а това са по-голяма част от търговците на горива.Второто условие е до 31 юли веригите бензиностанции да представят в НАП график за внедряване по обекти до 30 септември 2019 година.Удължавайки срока за всички търговци, които използват системи за управление на продажбите си, до 30 септември, Министерството на финансите предоставя достатъчно време за наблюдаване в реални условия на работата на новия софтуер преди масовото му внедряване, както и че няма да се стигне до затваряне на търговски обекти, пише в мотивите към проекта за изменение на Наредба 18.Също така е отчетен фактът, че за целите на масовото внедряване на ЕСФП в търговските обекти е необходимо да бъде предоставен допълнителен период от време за осигуряване на безпрепятственото функциониране и инсталиране на ЕСФП.От мотивите става ясно още, че въвеждането на нов срок е с важно обществено значение, доколкото са налице обективни обстоятелства, възпрепятстващи изпълнението на нормативните изисквания от тези лица в първоначално предвидения срок. Така предложеното удължаване на срока е изцяло в интерес на заинтересованите лица, като целта е да разполагат с необходимото технологично време за организиране на дейността им.Крайният срок за общественото обсъждане е съкратен до 14 дни след публикуването на наредбата (14.06.2019) или до 28 юни тази година. След това, в зависимост от получените предложения за изменения на проекта, Наредбата 18 ще бъде приета и обнародвана, а ще влезе в сила от деня на нейното публикуване в \"Държавен вестник\".Какво ще съдържа касовата бележка на 1 октомвриСпоред Наредба 18, в новите касови бележки, издавани от бензиностанциите, се предвижда да е изписана информация за размера на ДДС, акциза, продажната цена на горивото без косвените данъци и покупната цена на горивото без акциз и без ДДС, което ще покаже брутния марж на търговците (вкл. всички направени от него разходи). Печалбата от всеки продаден литър гориво няма да се изписва.Дали обаче няма да има промяна и на изписването на касовия бон, предстои да видим, тъй като Комисията за защита на конкуренцията (КЗК) предупреди след поредния си анализ на пазара на горива, че оповестяването на покупните и продажните цени на горивата в касовите бележки може да доведе до \"по-лесна координация на ценовата политика\", т.е. до картелни споразумения.Първото отлаганеВ края на март след среща при премиера Борисов финансовото ведомство удължи срока за въвеждането на новите касови бележки на бензиностанциите, в които на отделни редова трябва да са посочени покупната и продажната цена на горивото със и без акциз и ДДС. Тези касови бонове трябваше да се появят от 1 април, но по настояване на бизнеса бяха отложени за 1 октомври.Проблемът с подмяната на касовите апарати възникна през януари, когато от НАП напомниха ,че над 170 000 касови апарати трябва да бъдат сменени или софтуерът им да бъде подобрен до 31 март 2019 година.Бизнесът се оказа неподготвен, вероятно защото за първи път наредбата предвиждаше изисквания не само към фискалните устройства, но и към използвания софтуер, който ги управлява. ", "date": "2019.06.18", "title": "Нова отсрочка за касовите апарати в бензиностанциите"}
{"url": "http://www.cross.bg/gryziya-patriarh-neofit-1607090.html", "text": "/КРОСС/ В сградата на Софийската митрополия се състоя среща между българския патриарх Неофит и председателя на парламента на Грузия Иракли Кобахидзе, който е на посещение в страната. Това съобщиха от Българската патриаршия.\"Нашите два народа имат много добри и братски отношения един към друг. Целта на тези наши срещи е взаимоотношенията да бъдат задълбочени, както и връзките между народите ни и нашите правителства. Много сме удовлетворени, че не само в исторически план, но и към днешна дата, че имаме много добри взаимоотношения между нашите две страни. Много сме щастливи, че нашите църкви са в изключително добро приятелство, защото то се опира на Православието и на православната ни вяра. Тъй като тази обща вяра определя идентичността и на двата народа, това е и нещото, което ни сближава и създава добра основа за добро и силно приятелство\", каза председателят на грузинския парламент.Кобахидзе припомни и историческите връзки между двете страни, като спомена за историята на Бачковския манастир, основан от братя грузинци. Той сподели, че мотото, което стои над българския парламент - \"Съединението прави силата\", е същото като мотото на парламента в Грузия. \"Ако засилим тези наши връзки, тогава ще бъдем по-силни заедно, а взаимоотношенията и засилването на връзките между Българската църква и Грузинската е ключово дело в това обединяване\", каза Кобахидзе.Патриарх Неофит припомни и за своя среща с грузинския патриарх Илия Втори, който е особено обичан от своето паство в Грузия. \"Нашият патриарх е духовният ни водач и има много голямо влияние сред обществото в Грузия. Тъй като имаме демографски проблем в Грузия, след като той обяви своята кампания да кръщава всяко едно трето дете, нацията ни се увеличи. Благодарни сме му, че засилва вярата в народа ни\", каза Иракли Кобахидзе.Българският патриарх Неофит изпрати и сърдечни поздрави на патриарха на Грузинската църква патриарх Илия Втори. \"Много сме благодарни за онова, което той прави за народа в Грузия\", каза Негово светейшество.На срещата беше поставен и въпросът за поклонническия туризъм, като беше обърнато внимание на Поклонническия център към Софийската митрополия, който предвижда бъдещи поклоннически пътувания в Грузия. Споменато беше и за огромния интерес от страна на българи към Грузия, както и на грузинци към България, както и за идеята за създаване на директен полет до Грузия, което ще спомогне за по-доброто и бързо пътуване до страната.В срещата участваха също Мелнишкият епископ Герасим, който е главен секретар на Светия синод, Белоградчишкият епископ Поликарп - викарий на патриарх Неофит, и архимандрит Василий - протосингел на Софийската митрополия. ", "date": "2019.06.18", "title": "Патриарх Неофит се срещна с председателя на парламента на Грузия "}
{"url": "http://www.cross.bg/obekti-chyzhbina-deiinost-1607053.html", "text": "/КРОСС/ Руското правителство планира да отпусне на Россотрудничество близо 5 милиона рубли годишно в периода 2020-2022 г. за поддръжка и съхраненяване на паметниците и мемориалните обекти, намиращи се в чужбина, които имат историческа значимост за Русия. Отговорността за доброто състояние на погребалните места в чужбина в момента е възложена на  Федералната агенция на общността на независимите държави, която отговаря за сънародниците, живеещи в чужбина, както и на международното хуманитарно сдружение (Россотрудничество). Още през 2010 г. руското правителството създаде правила за организацията на този вид дейност, както и създаде списък с конкретни обекти. В него влизат мемориалните обекти и гробищни могили, индивидуални обекти и отделни гробове. Изключение правят военните и новите гробове. Правителственият спикък включва мемориални обекти и гробищни места в 14 страни - на първо място България, Германия, Гърция, Египет, Италия, Македония, Мароко, Холандия, Полша, Сърбия, Тунис, Турция, Франция и Чешката република.Ще бъдат финансирани монтаж и ремонт на надгробните паметници, реставрационни работи и заплащане на услуги за поддържането на погребалните обекти в добро състояние, включително ще се финансира наемането на земя. Россотрудничеството може от средствата, които получава да финансира  оторизирани дейности чрез своите представителства в чужбина. Според Министерството на външните работи, за организирането на систематична работа по опазването и възстановяването на исторически и мемориални обекти в други страни, тези пари не са достатъчни. Планира се обаче скоро ситуацията да бъде коригирана за сметка на федералния бюджет. Премиерът Дмитрий Медведев каза пред , че правителственият апарат е подписал указ, с който променят правилата за организацията на тази дейност. Бюджетните средства, отпуснати на Россотрудничеството се отпускат от държавната програма \"Външнополитическа дейност\". Средствата в размер на 5 млн. рубли годишно ще се планират при изготвянето на федералния бюджет за 2020 г. и ще бъдат планирани за периода 2021 и 2022 година. Тези средства, които Россотрудничество ще получи за организацията на тази дейност, ще се изразходват след като агенцията направи инвентаризация на статуса и състоянието на местата, където има подобни мемориални и гробищни паметници. Ще бъдат проучени архивите, ще бъдат взети предвид и новоткритите гробове.  ", "date": "2019.06.18", "title": "\"Россотрудничество\" ще получи държавно финансиране за поддръжка на паметници в чужбина"}
{"url": "http://www.cross.bg/divinitas-mall-ring-1607041.html", "text": "/КРОСС/ Огненото шоу „Дивинитас\" и Sofia Ring Mall готвят за столичани специален и незабравим празник в навечерието на най-дългия ден в годината! Уникалното представление ще посипе нощта с искри на 21 юни, в деня на лятното слънцестоене. То ще се състои на амфитеатъра на търговския център в полите на Витоша, а входът ще е свободен. Огненото шоу на „Дивинитас\" пренася на земята епичната битка за огъня между боговете и титаните, като я превъплъщава в магични ритми и тайнства. Огнени хореографии, пленителна музика, боеве с огнени мечове, огнени криле и гълтане на огън са само част от атракциите, на които всеки може да се възхити и наслади, ако дойде в 21:30 ч. на амфитеатъра пред Sofia Ring Mall. Лятното слънцестоене е моментът, в който не само започва лятото, но и се радваме на най-дългия ден в годината. „Този път денят на зенита на слънцето е специален, защото с помощта на огненото изкуствоще „удължим\" още повече миговете светлина\", разказва за предстоящото събитие огненият артист Лили Йотова. Тя е част от „Дивинитас\" - група огнени артисти, които са се посветили на красотата на огъня и на създаването на неповторими емоции за всеки, които ги наблюдава. Те се занимават с огнено изкуство повече от 10 години, обединени от общата си любов към пламъците. Фантастичното огнено шоу на „Дивинитас\" затвърждава мисията на Sofia Ring Mall да предоставя неповторими преживявания за своите клиенти. Следвайки уникалната си концепция за \"one-stop-shop\" - с едно идване посетителите да задоволят всичките си нужди за пазаруване, забавление и релакс, с обогатения избор от ресторанти и първокласни магазини, търговският център в полите на Витоша се налага като абсолютната дестинация за добър начин на живот и за перфектно прекарване на времето на цялото семейство.Огненото шоу „Дивинитас\", посветено на лятното слънцестоене, ще се проведе от 21,30 ч. на 21 юни 2019 г. в амфитеатъра на Sofia Ring Mall (Околовръстен път №214). Входът е свободен.  ", "date": "2019.06.18", "title": "Огнено шоу за столичани в най-дългия ден в годината"}
{"url": "http://www.cross.bg/blizkiya-napadeniyata-iztok-1607042.html", "text": "/КРОСС/ Съединените щати изпращат още 1000 военни в Близкия изток. Мярката е в отговор на \"враждебното поведение\" на иранските сили. От Пентагона обвързаха решението с нападенията срещу два петролни танкера в Оманския залив, за които Вашингтон обвинява Техеран. В подкрепа на това твърдение американското военно командване публикува нови кадри, за които се твърди, че доказват иранското участие в нападенията.", "date": "2019.06.18", "title": "САЩ изпраща още 1000 военни в Близкия изток"}
{"url": "http://www.cross.bg/lenta-dvizhenieto-shymen-1607040.html", "text": "/КРОСС/ Шофьорите да се движат с повишено внимание и съобразена скорост в участъка Белокопитово - Шумен от км 340 до км 342 на АМ \"Хемус\" в посока Варна, където движението ще се осъщевява в аварийната лента поради ремонт на дилатационна фуга. Ще бъде ограничено движението по изпреварващата и активната лента. Участъкът се регулира с пътни знаци.  ", "date": "2019.06.18", "title": "Ремонт между Белокопитово и Шумен"}
{"url": "http://www.cross.bg/otdelenie-karlovo-bolnitzata-1607046.html", "text": "/КРОСС/ Мизерия в инфекциозното отделение на болницата в Карлово. Мухъл, излющени стени, течове и изгнила дограма. За това ни сигнализира наша зрителка. Жената прекарала в здравното заведение няколко дни заедно с детето си. По думите й храната е под всякаква критика, отношението към пациентите - грубо.„Инфекциозното отделение възстанови дейността си през 2002 г. Условията не бяха точно такива. То беше изцяло реновирано. Проблемът е, че не е газифицирано и е със стара отоплителна инсталация. Предвидили сме ремонт след 15 юли\", заяви в ефира на „Здравей, България\" изпълнителният директор на болницата Христо Пелев. ", "date": "2019.06.18", "title": "Инфекциозното отделение в Карлово тъне в мизерия"}
{"url": "http://www.cross.bg/gradysa-stranata-byri-1607048.html", "text": "/КРОСС/ Очакваме денят да започне с повече слънце сутринта, но да е буреносен в следобедните часове и привечер. Преваляванията ще са краткотрайни, но на места интензивни. Ще има гръмотевични бури, продължава да е в сила и опасността от градушки. Валежите ще са по-чести и по-интензивни в северната половина на страната и непосредствено по южните склонове на Стара планина. Температурите - между 28 и 33 градуса.Около Черноморието днес ще е слънчево и горещо с температури на въздуха между 28 и 30 градуса, а на водата - 24 градуса. Следобед ще се заоблачи  по северната част на крайбрежието, но валежи са малко вероятни.До сряда страната ни попада в гранична зона между по-топъл и по-хладен въздух, което създава условия за неустойчиво време. И в сряда следобед ще има валежи с гръмотевични бури. По-чести и интензивни ще са явленията в западната половина на страната. От четвъртък времето ще се стабилизира - температурите през почивните дни ще са около 36-37 градуса, а валежите ще са на изолирани места в следобедните часове.115 хиляди светкавици са били регистрирани през последното денонощие на Балканския полуостров. Поне 20 хиляди от тях са на наша територия. Активността на мълниите се движи от североизток на югозапад с нахлуването на по-хладен въздух, обхващайки почти цяла Северна и Западна България. Очаква се това да се повтори и през днешния ден. ", "date": "2019.06.18", "title": "Гръмотевични бури и опасност от градушки следобед"}
{"url": "http://www.cross.bg/ministur-beshe-kirilov-1607047.html", "text": "/КРОСС/ Предложението на министър-председателя и ГЕРБ за партийна субсидия от 1 лев - първо ние припознахме волята на избирателя в проведения референдум, където единия от трите въпроса беше именно за намаляване на субсидията. В началото на 44-тия парламент ние внесохме и гласувахме за намаляване на субсидията в размер на 1 лев, както и за мажоритарна система в едномандантни избирателни райони, така че всъщност ние сме последователни. Това каза в сутрешния блок на БТВ „Тази сутрин\" правосъдният министър Данаил Кирилов. Надявам се да получим подкрепа за сегашното ни предложение, допълни той. Въпроса в случая е да се възобнови дебата как се финансират партиите и дали държавата продължава да има ангажимент към финансиране на политическата дейност и на демокрацията или всяка партия спасява себе си сама, каза още министърът.По отношение на надвзетите през последните няколко години партийни субсидии и поисканата от БСП оставка на финансовия министър, Данаил Кирилов коментира, че и пред правна комисия е говорил по темата и заяви, че той не вижда с какво е сгрешил Владислав Горанов.Няма да предложа кандидат за главен прокурор, въпреки, че имам право като правосъден министър, защото смятам, че кандидатурите трябва да бъдат номинирани от съдебната система, коментира още министърът. Освен това една подобна кандидатура веднага ще бъде атакувана, че това е кандидатурата на управляващото мнозинство, допълни Кирилов.Каузата за отпадане на мониторинговия доклад за България не е само моя кауза, а на цялата държава. Тази кауза беше възприета от всички евродепутати в досегашния европарламент, включително беше подкрепена и от настоящия вицепрезидент, когато беше евродепутат. С оглед времето, което изпълнявам длъжността министър на правосъдието, залагам себе си за постигането на тази цел и смятам, че няма друг начин да заявя, че ще работя добросъвестно за постигането на тази цел, освен да заявя, че ако мониторинга не отпадне, аз бих си подал оставката, каза още Данаил Кирилов. ", "date": "2019.06.18", "title": "Правосъдният министър: Няма да предложа кандидат за главен прокурор"}
{"url": "http://www.cross.bg/naselenieto-godina-miliarda-1607071.html", "text": "/КРОСС/ Населението на планетата ще се увеличи с 2 милиарда души през следващите 30 години и ще достигне 9,7 милиарда през 2050 година. Това прогнозира доклад на ООН, посветен на глобалните демографски промени, предадоха Франс прес и ТАСС.До 2100 година населението на Земята може да достигне пик от 11 милиарда души, посочва ООН.Според прогнозите, 50 процента от общия прираст на населението през следващите три десетилетия ще дойде от девет страни - Индия, Нигерия, Пакистан, Демократична република Конго, Етиопия, Танзания, Индонезия, Египет и САЩ.През 2027 година, очакват експертите на ООН, Индия ще изпревари Китай и ще заеме първото място в света по брой на населението.\"Населението се увеличава с най-бързи темпове в най-бедните страни на света, което води до допълнителни затруднения в борбата с бедността, неравенствата и глада. Това подкопава и усилията за укрепване на образователните и здравни системи\", отбелязва Лю Чжънмин, заместник генерален директор на ООН по икономическите и социални въпроси. В доклада се посочва, че населението на планетата застарява, като това важи най-вече за страните в Европа и Северна Америка. През 2018 г. броят на хората на възраст 65 и повече години за първи път превиши броя на децата до петгодишна възраст. Основни причини за застаряването на населението са увеличената продължителност на живота и намаляването на раждаемостта.По данни на авторите на доклада в момента на една жена в света се падат средно 2,5 новородени, а до 2050 г. показателят ще спадне до 2,2 новородени. Застаряването на населението води до намаляване на дела на хората в трудоспособна възраст, което е причина за сериозни проблеми, свързани със социалното осигуряване на възрастните хора и изплащането на пенсии, според доклада.Увеличава се и броят страни, където се наблюдава намаляване на населението, свързано най-вече с понижаването на раждаемостта. До 2050 година в 55 държави броят на населението ще намалее с минимум 1 процент. ", "date": "2019.06.18", "title": "ООН: Световното население ще достигне 9,7 милиарда души през 2050 година"}
{"url": "http://www.cross.bg/zhenata-nyama-krasotata-1607029.html", "text": "/КРОСС/ Красотата се превръща в проблем за жената само в два случая - след като я няма или когато освен нея няма нищо друго.Моника Белучи", "date": "2019.06.18", "title": "Красотата се превръща в проблем за жената..."}
{"url": "http://www.cross.bg/tema-bulgariya-purvi-1607032.html", "text": "/КРОСС/ Тема:  Един от 36-те лекари в света с престижна европейска диплома по неврорентгенология. Доцент Станимир СираковТема:  България, Македония, героите - или как се пише добросъседска историяТема:  С поглед към местните избори - как се подрежда политическият пъзел?Тема:  Боинг призна за проблеми в модела 737 МАКС - какво следва?Тема:  Температурните амплитуди и реакциите на организма - съветите на лекарите.Тема: Нов обир в ателието на скулптора Ставри Калинов. Кой е извършителят и на каква стойност е откраднатото? Тема: Пропада ли Северната скоростна тангента? Тема: Какви документи иззе прокуратурата от офиси на фирми, свързани с Иво Прокопиев? Тема: Правосъдният министър Данаил Кирилов за избора на нов главен прокурор, корупцията и мониторинговия доклад за България; Тема: Какви са параметрите на американската оферта за F-16? Kоментар на бившия военен министър Велизар Шаламанов; Тема: След скандалния случай с починал в линейка пациент - оборудвани ли са екипите на \"Спешна помощ\" за хора със специфични нужди? Тема: За първи път - кулинарна карта на България! Кои са характерните ястия за всеки регион?Тема: Страх във въздуха. Самолет, регистриран в България, попадна в турбуленция. Ранени са десет от пътниците, след като седалки са се откъснали по време на инцидента. Ексклузивен разговор с управителя на компанията Валтер Колев.Тема: Мълния уби 20-годишен мъж в София. Слаба ли е защитата срещу смъртоносните стихии в населените места? - Николай Василковски с инж. Радослав Калчев.Тема: Невероятна мизерия в инфекциозното отделение на болницата в Карлово. Сигнал от зрителка.Тема: Кратер с дълбочина три метра се появи в столичния квартал „Редута\". След намесата на Румен Бахов общината започна да запълва дупката, в която може да се побере човек и половина.Тема: След ареста на кмета на Костенец. Първи версии за разследването от работещите в общинската администрация - разговор с Георги Митров, председател на Общинския съвет в Костенец и други общински съветнициТема: На лов за нелегални туристически агенции. Първи проверки по Черноморието - говори министърът на туризма Николина Ангелкова.Тема: Започнаха инцидентите по морето. Две деца попаднаха в подводна яма, а вълна счупи крака на лекар на плажа. Как можем да се предпазим от инциденти във водата и какво трябва да знаем за особеностите на нашето крайбрежие?Тема: Фалшификати вместо оригинали? Каква е истината за изложбата, която предизвика скандал сред художници и изкуствоведи?  Доц. Ружа Маринска, изкуствовед, бивш директор на НХГ и проф. Валери Стефанов, председател на Съюза на колекционерите в България.Тема: Дръжте крадеца на... изкуство. Кой обра известния художник Ставри Калинов и какво му открадна?Тема: Калин Вельов с нова песен и клип в съвместно изпълнение с бразилски музиканти.  ", "date": "2019.06.18", "title": "Теми и гости в сутрешните блокове на телевизиите"}
{"url": "http://www.cross.bg/leontiii-adrian-ipatiii-1607030.html", "text": "/КРОСС/ При римския император Веспасиан (царувал 70-79, бел.ред.) един сановник, на име Адриан, бил пратен във Финикийската област да предава на съд и смърт тамошните християни. Адриан охотно приел това поръчение, понеже мразел християните и имал жесток характер. Когато пристигнал в областта, донесли му, че в град Триполи, близо до планината Ливан, се намира един военачалник, на име Леонтий, който вярва в Христа и отвръща мнозина от поклонение на боговете. Адриан незабавно пратил трибуна Ипатий с няколко войници да вземе под стража Леонтий.Действително Леонтий обръщал много езичници към Христа, защото чрез своя добродетелен живот той придобил голямо влияние върху жителите на Триполи и бил уважаван и обичан от тях. По народност той бил грък, славел се с храброст, мъдрост и ученост, свято изпълнявал заповедите Христови, помагал на бедни, приемал странници и живеел свято и честно.Приближавайки се до Триполи трибунът изведнъж тежко заболял и бил принуден да спре на пътя.- Аз зная - казал той на войниците си, - защо ме хвана тая болест: преди заминаването не принесох жертва на боговете.Болестта все повече се усилвала и войниците всеки час вече очаквали смъртта на своя началник, когато изведнъж се случило чудно събитие. През нощта на трибуна се явил на сън ангел Божий, който му казал:- Ако искаш да оздравееш, то заедно с войниците си извикай три пъти: \"Боже Леонтиев, помогни ми!\"Трибунът се събудил, видял пред себе си ангела в образ на красив юноша и му казал:- Но аз съм пратен да хвана Леонтий и да го държа под стража до пристигането на Адриан, който ще го съде като християнин. А ти ми заповядваш да призова на помощ Леонтиевия Бог?Ангелът, без да даде отговор, станал невидим. И тогава изплашеният Ипатий извикал приятелите си, които спели до неговата стая. Те се затекли и той им разказал случилото се с него.- Та това е най-лесно! - казали те. Ние всички охотно ще призовем това име, стига само ти за оздравееш.Един от присъстващите, на име Теодул, слушал разказа на Ипатий с особено внимание, разпитвал подробно за видението и сърцето му се разпалвало с любов към незнайния Бог.Когато се съмнало, всички войници се събрали и по предложение на трибуна с висок глас извикали три пъти: \"Боже Леонтиев, помогни!\" И веднага болният съвършено оздравял.Това събитие поразило всички, но не ги заставило да се поразмислят за незнайния Бог, Чието име извършило такова чудо. Напротив, всички войници се предали на шумна радост, почнали да ядат, да пият и се веселят. Само Теодул не вземал участие в общото веселие: той не ял и не пил с другите войници, а седейки настрана, мислел: \"А кой е тоя Леонтиев Бог и как бих могъл да Го узная?\" Най-после той пристъпил до трибуна, напомнил му за даденото поръчение, уговорил го да остави войниците и да върви с него напред в Триполи. Ипатий се съгласил и те тръгнали заедно. Когато вече приближавали до града, сам Леонтий излязъл да ги посрещне, приветствал ги и запитал: \"Кого търсите?\"- Пратени сме да издирим в тоя град някой си Леонтий - отговорили Ипатий и Теодул. - След нас идва нашят началник Адриан. Той желае да види тоя Леонтий и да го прати в Рим, където нашият цар ще го приеме с почит, понеже чул, че Леонтий е човек храбър, мъдър и усърден служител на нашите богове.- Виждам, че сте чужденци и малко познавате нашия град - отговорил Леонтий. - Да идем у дома! Ще си починете, а после ще ви покажа човека, когото считате усърден служител на боговете. Той не е приятел на тия богове, които почитате, а е християнин, и вярва в Господа Иисуса Христа.Пътниците приели неговото предложение и отишли у дома му. Стопанинът ги приел с голяма радост. Като обядвали, Ипатий и Теодул му поблагодарили и го помолили да им покаже Леонтий.- Аз съм Леонтий, когото вие търсите - казал той. - Аз съм войник на Иисуса Христа и мене вие трябва да вземете под стража.Тогава Ипатий и Теодул паднали в нозете на Леонтий, като извикали:- Служителю на Бога Всевишни, моли за нас твоя Бог, защото и ние искаме да бъдем християни!След това те разказали за явяването на ангела и за чудесното излекуване на Ипатий чрез името на Бога Леонтиев. Като ги слушал, Леонтий плачел от радост, и когато те свършили своя разказ, той извикал:- Господи Боже, Който желаеш на всички люде да се спасят и да разберат истината, милостиво погледни на нас в тоя час! Ти си довел при мене тия същите, които били пратени против мене. Моля Те, запази ме и тях просвети със светлината на Твоето милосърдие и излей над тях благодатта на Светия Дух! Сърце чисто създай в тях и като ги запечаташ с Твоя свят белег, направи ги Твои непобедими войници!Едва произнесъл тая молитва и светъл облак осенил Ипатий и Теодул и дъжд ги облял от небето. Леонтий призовал над новообърнатите името на Света Троица - Отца и Сина и Светия Дух. След туй чудесно кръщение той извикал:- Слава на Тебе, Боже, загдето не презираш молитвите и изпълняваш желанията на тия, които Те обичат и благоговеят пред Тебе!След това той облякъл на Ипатий и Теодул бели дрехи и наредил да носят пред тях запалени свещи, какъвто бил тогава обичаят за новопокръстените.Между това в града пристигнали войниците, които придружавали трибуна. Те с негодувание узнали, че началниците им приели християнската вяра. В града също така мнозина били недоволни от това и станало вълнение. Тълпи народ и войници ходели по града, като викали: \"Да загинат в огън ония, които безчестят нашите богове!\" Едни защитавали Леонтий и християните, други искали още същия час да ги убият. Най-после решили да не предприемат нищо до пристигането на Адриан.Той пристигнал след два дни. Най-ревностните езичници побързали да му донесат за случилото се. Особено негодували те против Леонтий:- Тоя човек отвръща всички от нашите богове. Той прелъстява народа: прославя някакъв човек, на Когото юдеите удряли плесници, а Пилат Го разпънал на кръст. Той и пратените от теб войници прелъсти и обърна в галилейската вяра. И ето вече трети ден, откакто те всички заедно славят своя разпнат Христос и хулят боговете ни.Адриан заповядал веднага да заловят християните и да ти затворят в тъмница. Там те прекарали нощта в молитва и в душеспасителна беседа. Леонтий ги наставлявал и готвел за свят мъченически подвиг.На другия ден Адриан повикал християните на съд. На всички негови въпроси Леонтий отговарял с твърдо изповядване на своята вяра. Адриан заповядал жестоко да го бият и отново да го отведат в тъмницата. След това той се обърнал към Ипатий и Теодул и ги заплашил с мъчения, ако не се отрекат от Христа, и им обещал богатство и почести, ако се покорят на неговата воля. Но Ипатий и Теодул, които твърдо повярвали в Господа и във вечния живот, не желаели земни блага и не се бояли от временни мъки. Те останали верни на Бога.Адриан заповядал да ги мъчат: жестоко ги били, стъргали телата им със железни остриета и най-после ги осъдили на смърт. С думите: \"Ти си наше прибежище, Господи! В Твоите ръце предаваме душите си\", те навели глави под секирата.След това Адриан повикал отново Леонтий и започнал да го убеждава, като му обещавал почести и богати дарове, ако се отрече от Христа. Но Леонтий му отговорил:- По-добре сам ти се обърни към Христа, Адриане, и ще получиш и чест, и богаство, и спасение.Адриан се засмял.- За какво спасение говориш ти? - попитал той. - Не за онова ли, което получиха Ипатий и Теодул? Нима не знаеш, от каква смърт те загинаха?- Това не е смърт - отговорил Леонтий, - а живот, и мир, и радост, защото сега те се радват заедно със светите ангели.Тогава Адриан заповядал жестоко да мъчат Леонтий. Но никакви мъчения не могли да победят твърдостта на християнина. Той със спокойствие казвал на Адриан:- И цялото ми тяло да покриеш с рани, няма да победиш духа ми, не ще станеш господар на душата ми!Още усилили мъченията. Леонтий всичко понасял търпеливо и се молел. Най-после го обесили с главата надолу, като му привързли на шията тежък камък.- Господи Иисусе Христе, Кото укрепи рабите си Ипатий и Теодул - викал мъченикът, - укрепи и мене, Твоя смирен и грешен раб, и дай ми сила да изтърпя страданията и да не отстъпя от Тебе, моята надежда!Така прекарал Леонтий целия ден. За през нощта той бил отведен в тъмницата, гдето му се явил ангел Господен и казал: \"Бъди мъжествен, Леонтий! Господ Бог, комуто ти вярно служиш, ме прати, да бъда неразделно с тебе!\"Това чудно видение изпълнило Леонтий с радост и нова сила, на другия ден, когато отново го довели при Адриан, той със същата непоколебима твърдост изповядал Христа.- За какви богатства, за какви почести мога аз да се отрека от моя Бог? - казал той. - Целият свят е недостатъчен за моя Господ, Когото обичам от все сърце и за Когото съм готов да претърпя най-жестоки мъчения.Тогава Адриан заповядал да го мъчат до самата смърт и свети Леонтий умрял под ударите на мъчителите. Християните благоговейно погребали тялото му близо до града. Страданията на светия мъченик са описани от очевидеца на неговия подвиг - съдебния чиновник Кир. Той начертал това повествование на оловени плочи, които били поставени при гробницата на мъченика. ", "date": "2019.06.18", "title": "Св. мчци Леонтий, Ипатий и Теодул"}
{"url": "http://www.cross.bg/rozhdenitzite-na--yuni-1607033.html", "text": "/КРОСС/ Румен Радев - ПрезидентБойко Коцев - посланик на България в РусияВеселин Близнаков - бивш министър на отбранатаДимитър Герасимов - актьорРосен Карадимов - юрист, бивш депутатКалин Вельов - музикант, перкусионист ", "date": "2019.06.18", "title": "Рождениците на  18  юни"}
{"url": "http://www.cross.bg/chasa-provede-sofiyaot-1607034.html", "text": "/КРОСС/ София.От 09.30 часа в Резиденция „Бояна\" заместник-министър Деница Николова ще участва в 14-тото заседание на Комитета за наблюдение на Оперативна програма „Региони в растеж\".***София.От 10.00 часа в хотел „Форум\" заместник-министър Таня Михайлова ще присъства на национална конференция на тема „Европейските измерения в професионалното образование и обучение\".***Смолян.От 15.30 часа в Къща музей \"Ласло Наги\" - кв. Райково заместник-министърът на културата Амелия Гешева ще  открие обновената постоянна експозиция в Къщата музей \"Ласло Наги\", под надслов \"Кой любовта ще пренесе\", в памет на бележития унгарски творец Ласло Наги.***София.От 10.00 часа председателят на парламента на Грузия Иракли Кобахидзе ще се срещне с Негово Светейшество Неофит - Патриарх български и митрополит Софийски.***София.От 09.00 часа в столичния хотел „Интерконтинентал\" (пл. „Народно събрание\" №4, бившия хотел „Радисън\") ще се проведе бизнес форума \"Go Global!\", предназначен за български компании, търсещи развитие на международния пазар.***София.От 09.30 часа в заседателната зала в сградата на Висшия съдебен съвет, ул. „Eкзарх Йосиф\" № 12, Съдийска колегия към ВСС ще проведе заседание.***София.От 10.00 часа в присъствието на кмета на София Йорданка Фандъкова на полигона на Дирекция „Аварийна помощ и превенция\" в Панчарево (зона \"Градище\" на ул. \"Незабравка\" 17) ще бъде проведено съвместно учение в ситуация на буря.***София.От 11.30 часа в зала „Славейков\" на Френски институт на пл. „Славейков\" 3 Община Благоевград организира пресконференция в София по повод предстоящия фестивал „Francofolies.Благоевград\".***София.От 13.00 часа в галерия \"Оборище 5\", ул. \"Оборище\" 5, ще се проведе 10. юбилеен Зелен форум.***София.От 18.00 часа в СГХГ се открива ретроспективна изложба на Райко Алексиев.***Блежани.От 13.00 часа в кметството на село Брежани ще се проведе работна среща между представители на властта, туроператорите, културни и научни институции.***Велико Търново.От 16.00 часа пред Музей „Възраждане и Учредително събрание\" ще се проведе брифинг относно посещението на Председателя на Народното събрание на Грузия.***Видин.От 11.00 часа кметът на Община Видин Огнян Ценков ще посети направление \"Социални услуги и здравни дейности\" (ул. \"Княз Борис I\" №1, срещу БЧК), за да се запознае на място с извършените ремонтни дейности в сградата.***Горна Оряхвоица.От 11.00 часа в Зала 102 ще на Общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)\".***Лясковец.От 13.00 часа в Залата на Общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)\".***Пловдив.От 10.00 часа УПИ П-786 в кв. 4а-нов по плана на Северна индустриална зона - втора част, гр. Пловдив ще се състои официалната церемония \"Първа копка\" по проект „Изграждане на компостираща инсталация за разделно събрани зелени и/или биоразградими отпадъци\".***Русе.От 10.00 часа в Заседателната зала на Община Две могили ще се проведе редовно заседание на Съвместната българо-румънска земеделска работна група.***Шумен.От 10.00 часа в зала 203 на общината ще се проведе брифинг.***Шумен.От 14.00 часа в зала 203 ще заседава комисията за избор на съдебни заседатели  ", "date": "2019.06.18", "title": "Предстоящи събития на 18  юни"}
{"url": "http://www.cross.bg/kruvni-grypi-zahari-1607036.html", "text": "/КРОСС/ Научен пробив превъзбуди медицинските среди миналата седмица, след като учени от университета в Британска Колумбия обявиха, че са открили безопасен начин да конвертират която и да е кръвна група в универсална, предава \"Сайънс алърт\", цитиран от bTV.Има няколко вида кръвни групи - А, В, АВ и тип 0. Първите три могат да приемат донорска кръв единствено от собствената си кръвна група, докато тип 0 е универсална и може да се влива на всички останали кръвни групи. Това е така заради различното съдържание на захари, които покриват червените кръвни телца.До момента се знаеше, че с помощта на различни ензими тези захари от кръвта могат да бъдат елиминирани.Ученият Стивън Уитърс, участвал в експериментите, пояснява, че тези ензими до момента не бяха открити. Неговият екип потърсил отговор в човешките черва. Екипът на Уитърс вече знаел, че стените на храносмилателния ни тракт са покрити със същите захари като червените кръвни телца, а бактериални ензими, които могат да бъдат открити в човешките изпражнения, \"свалят\" тези захари.По този начин екипът открил и успял да изолира ензим, който ефективно премахва захарите от кръвните групи А и В и ги превръща в тип 0. Новият метод е 30 пъти по-ефективен от всички използвани досега. В момента новият метод се проверява и следва неговото клинично прилагане. Ако ензимът се окаже напълно безопасен за хората, това би разрешило недостига на донорска кръв по цял свят. ", "date": "2019.06.18", "title": "Учени откриха начин да конвертират кръвните групи в една универсална"}
{"url": "http://www.cross.bg/godina-misii-redovni-1607037.html", "text": "/КРОСС/ Главният научен институт на \"Роскосмос\" - ЦННИмаш, представи на Международния аерокосмически салон \"Бурже-2019\" концепцията на руската лунна изследователска програма, предаде ТАСС, цитирана от БТА.Първото кацане на естествения спътник на Земята е предвидено за 2030 година. Космонавтите ще проведат експерименти на повърхността, както и приложни научни изследвания. В този период на Луната ще работят също така автоматични космически кораби.След това се планират редовни мисии и разгръщането на постоянна лунна база. Основният етап е набелязан в периода 2032-2035 година. Постоянната база трябва да бъде изградена именно до 2035 година.По време на редовните лунни мисии ще бъдат разположени ретранслатори, енергийни модули и роботизирани системи. На този етап космонавтите ще провеждат редовни експерименти на повърхността на Луната.  ", "date": "2019.06.18", "title": "\"Роскосмос\" представи лунната си програма на авиосалона в Бурже"}
{"url": "http://www.cross.bg/protzenta-gazprom-miliarda-1607038.html", "text": "/КРОСС/ Вече са изградени 58,7 процента от дължина на газопровода \"Северен поток - 2\", съобщи днес руският газов гигант Газпром, цитиран от ТАСС и БТА.Към момента по дъното на Балтийско море са положени 1441 километра от газопровода или 58,7 процента от общата дължина, се посочва в съобщение на компанията.Проектът \"Северен поток-2\" предвижда да бъдат изградени две линии на газопровод с обща мощност 55 милиарда кубически метра газ годишно от крайбрежието на Русия през Балтийско море до Германия.Единствен акционер в проектната компания Норд стрийм-2 (Nord Stream 2) е руският Газпром. Партньори на Газпром са френската Анжи (Engie), австрийската О Ем Ви, англо-холандската Шел (Shell), германските Унипер (Uniper) и Винтерсхал (Wintershall), които ще осигурят 50 процента от финансирането. Партньорите на Газпром ще финансират 50 процента от проекта.Руската компания съобщи днес, че от първи януари до 15 юни, по предварителни данни, е добил 240,6 милиарда кубични метра газ, което е с 2,2 процента повече от същия период миналата година.За отчетния период Газпром е доставил 87,8 милиарда кубични метра газ или с 6,3 процента по-малко спрямо същия период миналата година. При това в някои страни износът се е увеличил. По-конкретно в Унгария - с 62,5 процента, в Австрия - с 27,4 процента, в Чехия - 45 процента, в Словакия - 20,2 процента, във Франция - 4,5 процента, в Италия - с 2,1 процент, в Холандия - 4,7 процента.Ръководителката на Газпром експорт Елена Бурмистрова съобщи по-рано, че Газпром може да запази износа си за Европа на равнище 200 милиарда кубични метра в продължение на няколко години. ", "date": "2019.06.18", "title": " \"Северен поток - 2\" е построен на 58,7% "}
{"url": "http://www.cross.bg/chasa-monitor-sega-1607039.html", "text": "/КРОСС/ в. 24 часа - стр. 1, 2, 3 - Скъпа застраховка за шофьора, не за колатав. 24 часа - стр. 1, 7 - Цяло лято убийствен трафик през, Маказа. Решението: околовръстно на Кърджали и разширен ГКППв. Монитор - стр. 1, 2, 3 - Изхвърляме над 3 млн. тона отпадъци годишнов. Монитор - стр. 1, 5 - Белезници за кмета на Костенец и бизнесменв. Монитор - стр. 1, 6 - МОН призна два варианта на дума слота правописав. Монитор - стр. 1, 9 - Модернизират порт „ТЕЦ Езерово\" с инвестиция от 89 млн. евров. Сега - стр. 1 - България и Румъния са шампиони на ЕС по ръст на заплатитев. Телеграф - стр. 1, 4, 5 - Сключваме сделка с КАТв. Труд - стр. 1, 2, 3 - Супер компютър като на НАСА догодина в Българияв. 24 часа - стр. 4 - САЩ свалят цената за F-16, пратиха официално предложение за договорав. 24 часа - стр. 10 - ББР събира топексперти на икономически форум в Софияв. 24 часа - стр. 12 - Ужасяваща турбуленция в BG самолет, 10 раненив. Монитор - стр. 8 - БГ евродепутатите на десант в транспортната комисияв. Монитор - стр. 10 - Гражданството не е само в социалните мрежив. Сега - стр. 2 - И бензиностанциите си извоюваха отсрочка за касовите апаратив. Сега - стр. 3 - Болничната мрежа става все по-раздутав. Сега - стр. 5 - Кметът на район „Витоша\" прави петиция срещу презастрояването мув. Сега - стр. 6 - Бизнесът отново обвини НЕК в изкривяване на пазара на токв. Телеграф - стр. 2 - Прокуратурата отмени скандалното решение за заличаването на Телеграфв. Телеграф - стр. 15 - Влагат 89 млн. в пристанището на ТЕЦ Варнав. Труд - стр. 5 - 42 лекари се падат на 10 000 души населениев. Труд - стр. 1 ,15 - Най-голям ръст при заемите до 250 хил. лвв. 24 часа - стр. 15 - Кирил Добрев зам.-председател на БСП: Нинова отдавна искаше лидерството й да бъде потвърдено с пряк избор, но аз я спрях и сгрешихв. Монитор - стр. 11 - Италианският фотограф Алберто Гандолфо: Мафията се стреми да движи и мести повече капитали, отколкото хорав. Телеграф - стр. 1, 13 - Изпълнителният директор на централата Данаил Папазов: Правим еко инвестиции в ТЕЦ Варна и портав. Труд - стр. 1, 12, 13 - Генерал-майор Генадий 3айцев,бивш командир на антитерористично руско поделение Алфа пред Труд: Ислямска държава активно вербува младежи по целия святв. Труд - стр. 17 - НИКОЛАЙ ДИМИТРОВ, ИЗПЪЛНИТЕЛЕН ДИРЕКТОР НА БЪЛГАРСКАТА БАНКА ЗА РАЗВИТИЕ (ББР), ПРЕД „ТРУД\": Договорихме 2 млрд. евро кредити за българския бизнесв. 24 часа - стр. 13, 14 - Долче вита-bg, или защо са тапите по границата с Гърцияв. 24 часа - стр. 14 - Мотиви за нова конституция за по-добра Българияв. Сега - стр. 1, 9, 11 - В БСП бурята затихна, но изобщо не е отминалав. Сега - стр. 15 - ГДБОП срещу кабеларките: ювелирна акция или преброяване на \"излишните\" играчив. Телеграф - стр. 12 - Густото с евтината работна ръка свършив. Труд - стр. 1, 11 - Нинова реши да поостане и да доскапе БСП ", "date": "2019.06.18", "title": "Преглед на вестниците "}
{"url": "http://www.cross.bg/gerb-patrioti-motiva-1607045.html", "text": "/КРОСС/ Депутатите от БСП ще проведат среща днес в Народното събрание с парламентарните групи на „Обединени патриоти\" и ДПС, на която ще обсъдят предстоящото намаляване на субсидиите за политическите партии от 11 на 1 лев за действителен глас. ГЕРБ отказват участие в дебата.Срещата е по покана на социалистите, които остро възразиха парите за партиите да бъдат намалени на 1 лев. Социалистите са против с мотива, че това е популистко решение, което може да доведе до зависимост на политиците от различни бизнес структури.От ГЕРБ обаче отказаха разговори с писмо до колегите си от левицата с мотива, че твърдо подкрепят решението на правителството.ДПС заявиха, че ще предложат нула лева за субсидия и финансиране с прозрачни договори, както е в САЩ.От „Обединените патриоти\" предупредиха, че има опасност от 1 юли партиите да бъдат лишени субсидии и да дължат пари.Един лев за глас беше прието на първо четене от Народното събрание. „За\" гласуваха депутатите от ГЕРБ, „Обединени патриоти\", „Воля\" и „Атака\". ДПС и БСП бяха против. ", "date": "2019.06.18", "title": " БСП започва консултации за партийните субсидии"}
{"url": "http://www.cross.bg/razvitie-partnyorstva-sofiya-1607044.html", "text": "/КРОСС/ София днес е домакин на международна среща на банките за развитие от Балканите, от Централна и Източна Европа. Организатор на събитието е Българската банка за развитие, която отбелязва 20-ата си годишнина с международен икономически форум под надслов \"Пътища за партньорства 2019\".Събитието е свързано с новата инвестиционна програма на Европейския съюз - InvestEU.Новата програма на ЕС се основава на европейския фонд за стратегически инвестиции на плана \"Юнкер\" и ще подкрепи четири области на политиката - инфраструктура, научни изследвания, иновации, цифровизация, малки и средни предприятия и социални инвестиции и умения.Тазгодишното издание на форума ще разглежда и все по-важната роля на националните публични банки за икономическото развитие, както и значението на регионалните партньорства за разработването и изпълнението на интелигентни стратегии за икономическия растеж. ", "date": "2019.06.18", "title": " София е домакин на международна среща на банките за развитие"}
{"url": "http://www.cross.bg/mosta-tangenta-chast-1607043.html", "text": "/КРОСС/ Пропада част от скоростната тангента - за това сигнализираха зрители на БТВ. Това се случва само три години, след като трасето беше открито официално.Ние получихме сигнал от наши последователи, че при преминаване под моста на река Искър, са забелязали, че голяма част от панелите, които са под мостовата конструкция, са напукани, паднали или пропаднали. Това каза във включване в сутрешния блок на БТВ „Тази сутрин\" Борис Бонев от „Спаси София\". Разбира се, сигурно ще има коментари, че това не е от значение за конструкцията и не представлява опасност - но трябва да припомним, че вече имаше гаранционен ремонт на скоростна Северна тангента, едва три години след откриването, въпреки че струваше 180 милиона. Второ, дори вероятността да е малка, но ако все пак един такъв панел падне върху човек преминаващ под моста, може да се случи неприятен инцидент, допълни, Борис Бонев.Чисто нов обект за 180 милиона не би трябвало да изглежда по този начин, каза още той.Куфражните панелки, за които става дума под моста, те не са носещи конструктивни елементи. Тези панелки вътре имат конструктивна армировка, която е изчислена така, че да може да издържи теглото на бетона, преди да е стегнала от пътната плоча. Това каза от своя страна инж. Иван Досев от АПИ. Вероятността да падне някой от тях е доста малка, предвид, че вътре има армировка, която по всичко личи, че не се е скъсала, допълни той. ", "date": "2019.06.18", "title": " Пропада част от Северната скоростна тангента"}
{"url": "http://www.cross.bg/voiina-repyblika-purvata-1607031.html", "text": "/КРОСС/  1429 г. - Френските сили под командването на Жана д'Арк разгромяват основната английска армия в Битката при Пате - тази победа обръща хода на Стогодишната война.1583 г. - В Лондон е извършена първата Застраховка Живот.1648 г. - Богдан Хмелницки се обръща към Москва за присъединяване на Украйна към Русия.1812 г. - Британско-американска война: Конгресът на САЩ приема декларация, с която обявява война на Обединеното кралство.1815 г. - В Битката при Ватерлоо Наполеон I претърпява поражение, което довежда до неговата повторна и окончателна абдикация от френския престол.1837 г. - В Испания е приета нова конституция.1854 г. - Георги Раковски напуска тайно Цариград и начело на чета се отправя към Стара планина.1903 г. - В Сан Франциско е даден старта на първото автомобилно рали от западния до източния бряг, което завършва след 3 месеца в Ню Йорк.1928 г. - Амелия Еърхарт става първата жена, която прелита над Атлантическия океан със самолет (като пътник).1937 г. - Руските пилоти Валерий Чкалов, Георгий Байдуков и Александър Беляков излитат от Москва по посока на САЩ през Северния полюс без междинно кацане; полетът приключва успешно на 20 юни във Ванкувър.1940 г. - Втора световна война: Шарл дьо Гол прави обръщение към френския народ, последвало окупацията на Франция от Нацистка Германия, в което призовава да се подкрепи Френската съпротива.1942 г. - Втората световна война: Започва бой в църквата Св. св. Кирил и Методий в Прага между седмина участници в чешката съпротива и обкръжилите ги части на Гестапо.1946 г. - Италия е провъзгласена за република след референдум.1947 г. - Народна република България възстановява дипломатическите си отношения с Унгария.1953 г. - В Египет е премахната монархията и установена република. Генерал Мохамед Нагиб е избран за президент на Египет.1967 г. - В САЩ - Калифорния, на Поп Фестивала в Мотереи, Джими Хендрикс подпалва китарата си.1979 г. - Във Виена САЩ и СССР подписват споразумение за ограничаване на стратегическите оръжия САЛТ 2.1983 г. - Астронавтката Сали Райд става първата американка, летяла в космоса.1989 г. - Бирма официално приема новото име Мианмар.2001 г. - Кметът на София Стефан Софиянски, подкрепен от Евгений Бакърджиев, иска оставката на Иван Костов, като лидер на СДС, заради тежката изборна загуба.2006 г. - Казахстан изстрелва успешно първия си изкуствен спътник - КазСат. ", "date": "2019.06.18", "title": "18  юни в историята"}
