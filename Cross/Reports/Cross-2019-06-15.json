{"url": "http://www.cross.bg/lyumier-rezhisyor-fransis-1606863.html", "text": "/КРОСС/ Наградата \"Люмиер\" за 2019 г. ще бъде връчена на американския режисьор Франсис Форд Копола в рамките на 11-ия фестивал \"Люмиер\" от 12 до 20 октомври в Лион, Франция, оповестиха организаторите, цитирани от Франс прес.\"Франсис Форд Копола често е заявявал, че не желае повече отличия, но този път се съгласи да получи наградата\", поясни директорът на фестивала Тиери Фремо.Фестивалът \"Люмиер\" се провежда от 2009 г. и е смятан за най-големия форум за класически филми в света.Осемдесетгодишният режисьор на трилогията \"Кръстникът\", четирикратен носител на \"Оскар\" и двоен на \"Златна палма\" в Кан поема щафетата от актрисата Джейн Фонда, която миналата година получи награда \"Люмиер\". Отличието се връчва на известни личности в света на седмото изкуство за цялостната им кариера.След големия успех на филмите си \"Апокалипсис сега\" и \"Разговорът\", Франсис Форд Копола се оттегли за десетилетие от киното, но през 2007 г. отново застана зад камерата, за да заснеме \"Младост без младост\". По-късно той засне филмите \"Тетро\" и \"Между\".Реставрирани копия на негови филми ще бъдат прожектирани на фестивала.Ще бъдат почетени също френските актьори Даниел Отьой и Марина Влади, южнокорейският режисьор и носител на \"Златна палма\" в Кан Бон Джун-хо и британският режисьор Кен Лоуч.Миналата година фестивалът \"Люмиер\" събра 185 000 посетители.", "date": "2019.06.15", "title": "Франсис Форд Копола ще получи награда \"Люмиер\""}
{"url": "http://www.cross.bg/ninova-mirchev-mihail-1606860.html", "text": "/КРОСС/ „Корнелия Нинова се оказа много амбициозен човек”, това каза в интервю за предаването „Офанзива” по Канал 3 социологът Михаил Мирчев. „Зад нея има задкулисни структури, които я подкрепят. Не можем да посочим кои са, именно защото са задкулисни”, допълни той. Мирчев изтъкна, че оставката на Нинова е емоционална реакция, като не е дообмислено това ,което ще последва. Според него, БСП е много гъвкава като организация, но има проблем, тъй като няма готов заместник на Нинова. „Председател, който да заеме този пост не е изявен, няма готовност от нейните хора като втори дублиращ вариант”, каза още Михаил Мирчев.", "date": "2019.06.15", "title": "Михаил Мирчев: Корнелия Нинова се оказа много амбициозен човек"}
{"url": "http://www.cross.bg/izborniya-materiali-kodeks-1606856.html", "text": "/КРОСС/ Инспекторатът налага глоби на \"Атака\" и ВМРО за непремахнати агитационни материали в София след евроизборите. Това съобщи БНТ, позовавайки се на Иво Пенев от Столичния инспекторат.\"Вече 20 дни след края на изборите плакати и листовки още не са премахнати.Затова ще последват санкции\", подчертава Пенев.На партиите предстои са бъдат съставени актове за административно нарушение за това, че не са спазили чл.186 , ал.3 от Изборния кодекс, според който те трябваше да премахнат агитационните си материали в 7-дневен срок след края на изборния ден.Инспекторите са констатирали най-много нарушения в районите \"Подуяне\", \"Изгрев\", \"Лозенец\" и \"Надежда\".Предвидените в Изборния кодекс санкции за подобни нарушения са от 1000 до 5000 лв.", "date": "2019.06.15", "title": "Столичният инспекторат глобява \"Атака\" и ВМРО за непремахнати предизборни плакати"}
{"url": "http://www.cross.bg/obvineniyata-korbin-iran-1606857.html", "text": "/КРОСС/ Лидерът на основната опозиционна партия във Великобритания постави под въпрос дали правителството има доказателства за обвиненията, че Иран стои зад атаките срещу петролните танкери в Оманския залив. Джереми Корбин предупреди за ескалиране на напрежението, информира \"Ройтерс\".В петък Великобритания се присъедини към САЩ в обвиненията си към Иран за атаките срещу два танкера, което увеличава опасенията от по-мащабна военна конфронтация в ключовия морски коридор за световната петролна индустрия.Техеран категорично отхвърля обвиненията.\"Без надеждни доказателства за атаките срещу танкерите риториката на правителството само ще увеличи заплахата от война\", написа Корбин в \"Туитър\".", "date": "2019.06.15", "title": "Джереми Корбин подлага на съмнение обвиненията срещу Иран за танкерите"}
{"url": "http://www.cross.bg/dzefireli-franko-rezhisyor-1606855.html", "text": "/КРОСС/ Известният италиански филмов, театрален и оперен режисьор, сценарист и продуцент Франко Дзефирели почина на 96-годишна възраст, съобщават световните агенции.Лучано Дзефирели, синът на именития творец, съобщава, че баща му е \"угаснал мирно\" в дома си в Рим след продължително боледуване, което се е влошило през последните месеци.Франко Дзефирели очарова публиката по целия свят с романтичното си виждане и често екстравагантните си продукции.Демонстрирайки завидна гъвкавост, Франко Дзефирели поставя и над 100 оперни и театрални продукции на водещи световни сцени.Работил е с прочути певци като Пласидо Доминго, Мария Калас, Елена Образцова, Гена Димитрова и Лучано Павароти.", "date": "2019.06.15", "title": " Издъхна големият италиански режисьор Франко Дзефирели"}
{"url": "http://www.cross.bg/metur-grada-duzhd-1606861.html", "text": "/КРОСС/ Пороен дъжд, придружен от силен вятър нанесе щети в Благоевград.Към 16.30 часа днес за 30 минути се изсипаха над 10 литра на квадратен метър дъжд, на моменти имаше и дребна градушка.Вятърът събори огради на строеж, пречупено бе и иглолистно дърво на ул. \"Иван Михайлов\". Счупени клони има и на много места в целия град.Вследствие на пороя се наводни входа на града откъм с. Бело поле, автомобилите буквално плуваха в половин метър вода. Един лек автомобил закъса в езерото, образувало се на входа на града. ", "date": "2019.06.15", "title": "Проливен дъжд наводни улици в Благоевград"}
{"url": "http://www.cross.bg/gkpp-makaza-intenziven-1606852.html", "text": "/КРОСС/ От ГД \"Гранична полиция\" препоръчват на пътуващите за Гърция вместо към граничен пункт \"Маказа\", да ползват алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\". По данни към 14.00 часа трафикът на ГКПП \"Маказа\" на българо-гръцката граница е интензивен на изход за леки автомобили, предава Канал 3. Трафикът на ГКПП \"Дунав мост - Видин\" на границата с Румъния е интензивен на вход за товарни автомобили. Преминаването през всички останали български гранични контролно-пропускателни пунктове се осъществява нормално.", "date": "2019.06.15", "title": "Тежък и нервен трафик заради мощен юруш към Гърция през ГКПП \"Маказа\""}
{"url": "http://www.cross.bg/myti-godina-evro-1606862.html", "text": "/КРОСС/ Съдът потвърди решението на апелативния съд от 2017 година за италианската филмова звезда, която получи условна присъда от шест месеца затвор и глоба от 500 евро за измама.Актрисата се опита да оспори решението на съда, който тогава постанови, че е излъгала, че е болна и е отменила шоуто в \"Teatro Verdi\" в Порденоне през 2010 г. Въпреки предписанието на лекаря, че актрисата трябва да почива пет дни и ѝ забранява да използва гласа си, тя е присъствала на благотворително събитие в Санкт Петербург заедно с Кевин Костнър, както разкриха по-късно фотографи.Първоинстанционният съд осъди Мути на 8 месеца затвор и глоба от 600 евро през 2015 година, което тя оспори с относителен успех през 2017 година.Въпреки това беше постановено, че присъдата може да бъде спряна, ако на тогавашният работодател на Мути бъдат изплатени 30 000 евро компенсация.Както посочва италианското издание „Corriere Della Sera”, Мути може да се опита да плати тази четирицифрена сума и в крайна сметка да избегне затвора.", "date": "2019.06.15", "title": "Потвърдиха присъдата на Орнела Мути за измама"}
{"url": "http://www.cross.bg/angelkova-zastrahovka-ministur-1606858.html", "text": "/КРОСС/ \"Министърът на туризма Николина Ангелкова се включи в проверка на обекти в Слънчев бряг, предлагащи екскурзии. Инспекциите се направиха съвместно с експерти на КЗП и Икономическа полиция по сигнали, че се извършва нерегламентирана дейност. За това бе сигнализирано на първата за този сезон открита приемна на министъра по Черноморието за граждани и представители на бизнеса, която се състоя вчера в най-големия ни туристически комплекс\", това съобщиха от пресцентъра Министерство на туризма. \"В първото помещение се установи липса на задължителна застраховка за туроператорска дейност и това ще бъде докладвано незабавно на специализираната експертна комисия към министерството за евентуално заличаване на фирмата\", информира министърът. \"Освен това е била констатирана промяна на обстоятелствата за дейността, което също веднага ще се провери и ако е извършено нарушение, то ще бъде добавено към първото. Във втория обект на крайбрежната алея се е установила липса на видно място на валидна застраховка за дейността, което е задължително изискване по закон. Туристът трябва да бъде информиран за услугите, които заплаща. Ако застраховка наистина липса, ще бъде наложена санкция. В третия обект документите се оказаха изрядни. За година и половина заради подобни нарушения сме заличили над 350 туроператора\", съобщи министър Ангелкова и предупреди, че инспекциите ще продължат интензивно. \"В момента контролните дирекции в Министерството на туризма, КЗП и Икономическа полиция инспектират дали изложените удостоверения на туристическите компании отговарят на търговците, които ги използват, и дали екскурзоводите са регистрирани и са преминали цялата процедура съгласно Наредбата за професионална квалификация на екскурзоводите. Те са длъжни да имат лично удостоверение, което е със специфични белези и не може да се предоставя на друго лице. Ако се установи некоректност, със сигурност дейността им ще бъде преустановена. Освен това валидната застраховка според нашите изисквания трябва да стои на видно място и всеки турист да бъде защитен при евентуален отказ или обективна невъзможност да се осъществи пътуването\", акцентира министърът. \"Ще стартираме процедура по заличаване на туроператор, ако не ни бъде представена валидна действаща застраховка, защото тази, която колегите установиха при проверката, е с изтекъл срок и нямат никакво право да предлагат екскурзии и туроператорска дейност\", поясни министър Ангелкова. Ако застраховката е подновена, но не е поставена на видно място, нито е представена в Министерството на туризма и отразена в системата, ще бъде наложена глоба и временно преустановяване на дейността. В отговори на журналистически въпроси за гласуваните промени на Закона за устройството на Черноморското крайбрежие министър Ангелкова коментира, че частта на закона за административните санкции беше стартирана за обсъждане преди 2 години с всички заинтересовани. \"Целта е да бъдат опазени дюните и да се преустановят всички нарушения, които сме срещали, особено за неохраняемите плажове, санкциите да бъдат конкретизирани и да се налагат наказания. Между първо и второ четене народните представители предложиха регламентиране на къмпингуването с предложение четири ведомства да подготвят наредба, която детайлно да определи съответния регламент. Никога не сме били против къмпингуването и винаги сме търсили широк диалог, за да може този вид туризъм да се развива по правилата\", категорична бе министърът. \"Всички трябва да ги спазваме, за да можем да опазваме природата. Веднага ще инициираме диалог съвместно с колегите, за да се чуят всички предложения и да се приеме най-доброто решение\", обобщи министър Ангелкова.", "date": "2019.06.15", "title": "Ангелкова направи внезапна проверка на обекти в Слънчев бряг"}
{"url": "http://www.cross.bg/nikolova-sreda-stranata-1606838.html", "text": "/КРОСС/ \"България ще получи с 8% повече европейки средства за развитие на регионите и подобряване качеството на живот на хората в програмния период след 2020 г.\", това обяви във Варна заместник-министърът на регионалното развитие и благоустройството и ръководител на Управляващия орган на ОПРР Деница Николова, която участва в  откриването на обновената сграда на СУ „Пейо Кр. Яворов“ в ж. к. „Владислав Варненчик“ и  модернизираната ул. „Цар Симеон І“, финансирани със средства от Оперативна програма „Региони в растеж“ 2014-2020 г.В момента текат първите преговори между отделните министерства и ведомствата, за да може ресурсът да се разпредели най-оптимално спрямо нуждите на страната и да се фокусира върху избора на инвестиции с най-голям ефект, уточни Николова. Тя добави, че целта е да се постигне  по-голяма синергия между отделните програми и интегрирано финансиране за цялостна модернизация на регионите и населените места, а не както до сега – само за училище, социален дом, отделен площад.Заместник-министър Николова информира, че ще бъдат продължени европейските инвестиции за обновяване и модернизиране на учебните заведения в страната, като фокусът ще бъде насочен върху обзавеждането и преоборудването им с най-съвременни инструменти и технологии. Заместник-регионалният министър информира, че във Варна по оперативната програма се инвестират 112 млн. лв. в 12 проекта за модернизация на образователни институции, градската среда и др. 37 млн. лв. се влагат в надграждането и подобряването на градския транспорт. Общо 10 образователни институции ще бъдат модернизирани по проекти на стойност близо 16 млн. лв. От тях ще бъдат облагодетелствани общо над 13 700 деца, каза още зам.-министър Николова.  С над 34,4 млн. лв. ще бъде подобрена градската среда.  Други над 1,7 млн. лв. ще бъдат вложени в центрове за спешна медицинска помощ и многопрофилната болница за активно лечение по проект на Министерството на здравеопазването. Близо 1,4 млн. лв. е подкрепата за два обекта на социалната инфраструктура в процеса на деинститционализация на деца и възрастни с капацитет 30 души.Зам.-министър Николова и кметът на община Варна Иван Портних прерязаха заедно лентата на ремонтирането Средно училище „П. Кр. Яворов“ . То е едно от деветте училища и детски градини, обхванати от общинския проект  „Модернизация на образователната инфраструктура на територията на град Варна“, в резултат от който в подобрена среда ще се обучават близо 750 деца. В училището са изпълнени мерки за енергийна ефективност, изградена е рампа за достъп на хора с увреждания, подменена е част от сградната инсталация. Предвидено е благоустрояване на дворното пространство чрез полагане на настилки за детска площадка и спортни игрища и монтиране на оборудване на баскетболното и волейболното игрище.Открита бе и реновираната улица  \"Цар Симеон І“, етап от проекта \"Естетизация и модернизация на градската среда във Варна“. По нея са подменени настилките и съществуващите тротоари с нови, а тези в зоната на кръстовищата и пешеходните пътеки са с рампи за достъпност и са поставени ивици от тактилни плочи. Изградена е нова велоалея.  Подменена е осветителната инсталация по трасето и са монтирани нови стълбове за осветяване на уличната част. Частично е реконструирана и ремонтирана  съществуващата ВиК инфраструктура. „Варна видимо разцъфва с инвестициите от ОПРР, която инвестира в подобряване качеството на живот на хората“, коментира още Николова. Тя посочи и че градът ще има изцяло обновен квартал – „Владиславово“, който изглежда по нов начин със спортните обекти, места за отдих, мултифункционална спортна зала, която се строи, пътища, алеи.В момента над 382 млн. лв. по 41 проекта се инвестират от Оперативна програма „Региони в растеж“ за облагородяване на обществени пространства в 39-те най-големи градове в страната. През предходния период в обновяване на градска среда са вложени близо 476 млн. лв., като са приключили  77 проекта. За двата програмни периода инвестициите в подобряване на средата на живот в градовете са общо над 850 млн. лв. Общо над 1 млрд. лв. ще бъде вложеният ресурс от ОПРР в модернизиране на образователната инфраструктура в страната от 2007 до 2020 г., стана ясно още от думите на Николова.", "date": "2019.06.15", "title": "Деница Николова: България ще получи с 8% повече европейски средства за развитие в новия програмен период"}
{"url": "http://www.cross.bg/tzzinpin-kitaiiskiya-prezident-1606839.html", "text": "/КРОСС/ Владимир Путин подари на китайския си колега Си Цзинпин руски сладолед по случай рождения му ден, съобщава сайтът на Кремъл.Преди началото на пленарното заседание на Съвещанието по взаимодействие и мерки за доверие в Азия в Душанбе, Таджикистан, руският президент лично посети резиденцията на китайския лидер, за да го поздрави с празника. Държавният глава на Русия високо оцени ролята на Си Цзинпин за развитието на двустранните отношения и отбеляза успешната неотдавнашна визита на китайския президент в Русия, се посочва в съобщението на Кремъл. В заседанието взеха участие делегации от 27 страни - участнички в обединението, както и 13 наблюдатели от международни организаци.", "date": "2019.06.15", "title": "Владимир Путин подари на Си Цзинпин руски сладолед за ЧРД"}
{"url": "http://www.cross.bg/iran-omanskiya-zaliv-1606844.html", "text": "/КРОСС/ Великобритания обвини Иран и Корпуса на гвардейците на Ислямската революция за атаките над двата танкера в Оманския залив в четвъртък. Британският външен министър Джереми Хънт изрази оценката на страната си, че „отговорността за тези атаки почти сигурно е на Иран“, заяви Хънт, цитиран от АФП.По този начин Лондон застана до Съединените щати в обвиненията спрямо Техеран за скорошния инцидент в изключително важния за световната петролна търговия район. Иран отрича обвиненията, които отдава на агресивната кампания на Вашингтон спрямо ислямската република.", "date": "2019.06.15", "title": "И Великобритания обвини Иран за атаките срещу танкери в Оманския залив"}
{"url": "http://www.cross.bg/kyup-sty-cemeiictvo-1606841.html", "text": "/КРОСС/ Aĸциитe нa втopия нaй-гoлям инвecтитop в oблacттa нa нeдвижимитe имoти в Cингaпyp Сіtу Dеvеlорmеntѕ cĸoчиxa c 6,1% зa дeн. Toвa ce cлyчи в пoнeдeлниĸ, в cлeдcтвиe нa ĸoeтo, нeтнoтo бoгaтcтвa нa coбcтвeницитe - ceмeйcтвo Kyъpĸ cтигнa 166 милиoнa дoлapa, пишe Вlооmbеrg.Глaвният изпълнитeлeн диpeĸтop нa ĸoмпaниятa - Шepмaн Kyъpĸ и ceмeйcтвoтo мy пpитeжaвaт нaй-мaлĸo 49% oт фиpмaтa зa нeдвижими имoти пpяĸo и нeпpяĸo.Taĸoвa пoĸaчвaнe нa aĸциитe зa eдин дeн e пoвeчe oт дoбъp peзyлтaт, ocoбeнo ĸaтo ce имa пpeдвид, чe тoзи pъcт e нaй-гoлeмият в paмĸитe нa дeн oт близo двe гoдини.Ocвeн виcoĸaтa пeчaлбa зa ceмeйcтвo Kyъpĸ, пoвишaвaнeтo нa aĸциитe e дoбpe дoшлo и зa бpитaнcĸaтa xoтeлcĸa вepигa Міllеnnіum & Сорthоrnе. Сіtу Dеvеlорmеnt е oтпpaвилa oфepтa зa пoĸyпĸa нa тaзи чacт oт бaзиpaнaтa в Лoндoн ĸoмпaния, ĸoятo cингaпypcĸият гигaнт нe пpитeжaвa. Πpeдлoжeниeтo идвa тъĸмo нe вpeмe зa Міllеnnіum & Сорthоrnе, тъй ĸaтo финaнcoвoтo cъcтoяниe нa ĸoмпaниятa нe e ocoбeнo cтaбилнo.166 милиoнa дoлapa мoжe дa ca \"ĸaпĸa в мopeтo\" зa милиapдepa Kyъpĸ, нo c тaзи cyмa мoгaт дa ce ĸyпят oceм лyĸcoзни aпapтaмeнтa нa пocлeдния eтaж в eдин oт нoвитe пpoeĸти нa Сіtу Dеvеlорmеntѕ, нaмиpaщ ce нa Воulеvаrd 88. Toй e paзпoлoжeн тoчнo дo глaвния тъpгoвcĸи цeнтъp нa гpaдa Оrсhаrd Rоаd. ", "date": "2019.06.15", "title": "Ceмeйcтвo в Cингaпyp cпeчeли зa дeн дocтaтъчнo зa 8 лyĸcoзни aпapтaмeнтa"}
{"url": "http://www.cross.bg/internet-televiziya-aktziyata-1606842.html", "text": "/КРОСС/ Щетите, които нелегалните кабелни оператори са нанесли за два месеца на Нова телевизия, bTV и HBO, са за над 10 милиона лева. Не е засегната доставката на интернет на доставчиците. Не са иззети конфигурациите за доставката на интернет. Това стана ясно от брифинг на ГДБОП.Началникът на \"Киберпрестъпления\" в ГДБОП Явор Колев обясни, че цел на акацията е да се извадят на светло операторите, които работят в сивия сектор и нанасят щети на бюджета и авторското право.Той недоумява защо е спрян интернетът в някои градове и заподозря, че е нагнетяване на общественото напрежение срещу акцията. Отново антимафиотът подчерта, че обект на акцията не е била доставката на интернет, а разпространението на нелегалната телевизия.Пет такива операции има ГДБОП през миналата година.Ясно отчитане на заплахата от този тип пиратство, обясни Колев. Нашата работа продължава, изтъкна той.До пет години затвор се предвижда за нарушаване на авторските права, а за данъчните престъпления - до 8 години. Над 60 програми без уредени авторски права са разпространявани. От 1998 година антимафиотите работят по неуредени авторски права. Тогава масово секторът е бил в сивата част.Явор Колев подчерта, че идеята с акциите е да се изсветли този сектор, защото нанася щети на икономиката.Към момента няма пиратско излъчване на телевизионни програми в градовете Сандански, Петрич, Бургас, Кърджали, Гоце Делчев, Дупница и Кюстендил, стана ясно още от думите му. Интернет има в Петрич, Сандански, Бургас и Кърджали.В четвъртък  ГДБОП влезе в офиси на кабелния оператор \"Кабел Сат Запад\" в Кюстендил, Дупница, Благоевград и Гоце Делчев.Вследствие на акцията голяма част от жителите на Гоце Делчев останаха без телевизия и интернет, което предизвика протест в града. Такива недоволства имаше и в други градове по страната.Според адвокат Емил Василев зад операцията на маскираните стоят корпоративни интереси.Кабелни оператори заплашиха със съда в Страсбург след акцията на ГДБОП.", "date": "2019.06.15", "title": "ГДБОП недоумява защо няма интернет в някои градове, обект на акцията за пиратска телевизия"}
{"url": "http://www.cross.bg/sudurzhat-oznachava-darove-1606843.html", "text": "/КРОСС/ Няма съмнение, че рибата и морските деликатеси са жизненоважни за организма - най-вече благодарение на протеините и стимулиеащите мозъка и цялото тяло вещества, които съдържат. Яденето на морски дарове помага да се предотвратят около 54 000 смъртни случая от сърдечни заболявания и инсулт всяка година, съобщават от foodpanda. Вижте още непознати факти за морските дарове и защо те трябва да присъстват в седмичното ви меню.", "date": "2019.06.15", "title": "Непознати факти за морската храна"}
{"url": "http://www.cross.bg/informatziya-posledna-postradali-1606846.html", "text": "/КРОСС/ Пожар избухна на втория ръкав на Халкидическия полуостров – Ситония, в района на Каламици, съобщава солунското електронно издание thestival.gr, цитирано от агенция „Фокус“. По последна информация няма пострадали хора.Пожарът е засегнал околностите на град Полигирос и къмпинг Талата.На място са изпратени 24 пожарникари и 14 противопожарни автомобила, като според официалната информация горят около пет акра – около 20 декара сухи треви и ниска горска растителност. Пожарът е засегнал пътя Солун – Муданион, който е затворен.В гасенето е включен и самолет.Според последна информация, пожарът е овладян.Няма пострадали българи, съобщиха от пресцентъра на МВнР. В консулството в Гърция не са получавани обаждания от наши сънародници там.Не са се съобщава за засегнати или застрашени населени места.", "date": "2019.06.15", "title": "Огромен пожар пламна на Халкидики"}
{"url": "http://www.cross.bg/krug-zhrebiii-shemata-1606854.html", "text": "/КРОСС/ Григор изтегли тежък жребий за силния турнир в \"Куинс Клъб\" в Лондон, с който българинът стартира своя сезон на трева.Шампионът от 2014-а този път не е сред поставените и още в първи кръг ще излезе срещу №8 в схемата Феликс Оже-Алиасим. Канадецът е считан за една от големите звезди на младото поколение, като е само на 18 години, а вече е под №21 в световната ранглиста. При евентуален успех, във втори кръг го очаква победителят от мача между Ник Кириос и Адриан Манарино. Евентуален съперник в трети кръг пък е №1 в схемата Стефанос Циципас.", "date": "2019.06.15", "title": "Тежък жребий за Григор Димитров на „Куинс Клъб“"}
{"url": "http://www.cross.bg/dvizhenieto-bezopasnost-ychilishte-1606845.html", "text": "/КРОСС/ Започват засилени проверки на водачите на мотоциклети, като ще се следи за нарушители, които умишлено крият регистрационните си номера, както и за използването на обезопасителни системи. Инспекциите са част от набелязаните мерки между Държавна агенция \"Безопасност на движението\" и Пътна полиция с оглед началото на летния сезон. Това съобщи председателят на агенцията Малина Крумова по време на откриването на \"Мото училище за безопасност\", съобщиха от Агенцията.Проявата се организира от \"Софийски мотористи\" във ВТУ \"Тодор Каблешков\" и цели да запознае начинаещи и кандидат-мотоциклетисти с основните правила за безопасност на пътя. „Говорейки за безопасност на мотоциклетистите трябва да посочим, че започваме тежко този летен сезон - едва в неговото начало вече отчитаме 11 смъртни случаи на мотористи на пътя“, е посочила Малина Крумова. По думите й затова друг акцент на проверките ще бъде и използването на обезопасителни системи - каски и защитни екипировки за мотористите, както и за хората, които возят. Зная колко критично важно е другите участници в движението да Ви пазят, защото Вие сте сред най-уязвимите групи. Но също толкова важно е да ограничим системните нарушители и се надявам, че Вие като общност ще подкрепите институциите, защото това също е част от проблема и от нуждата от повече толерантност на пътя, е подчертала председателят на държавната агенция. Тя е поздравила организаторите, че съсредоточават усилия в две ключови направления с организирането на мото училището - сигурност и превенция. Затова имате пълната подкрепа на Държавна агенция \"Безопасност на движението по пътищата\" и се надявам, че това ще е първата от много инициативи, които ще реализираме заедно в тази област, е казала още Малина Крумова.Тя е отправила предложение съвместно с мото клубовете да бъдат разработени специализирани информационни материали. Друг акцент в нейното изказване е бил инициирането на общ диалог за мерки за повишаване на безопасността на мотоциклетистите. Нека заедно направим преглед на всички аспекти свързани с безопасността - какво можем заедно да променим в законодателството, в начина по който се обучават водачите на мотоциклети, организацията на движението и въобще във всички аспекти, които могат да спасят човешки живот. Вашата гледна точка, извлечена от ежедневния опит, ще ни бъде много ценна, се е обърнала тя към представителите на мото общността. В днешното Мото училище за безопасност са участвали над 100 начинаещи и кандидат-мотоциклетисти. В рамките на еднодневния курс те ще преминат както теоретичен, така и практичен курс включващ съвети за безопасност, изисквания за екипировката, технически аспекти на превозното средство, специфика на движението в града и извън него, и др. Организирани са и демонстрации, и практични уроци за обучаващите се, в двора на висшето училище.", "date": "2019.06.15", "title": "Започват проверки на водачите на мотори"}
{"url": "http://www.cross.bg/avtomobil-lovech-chetirima-1606850.html", "text": "/КРОСС/ Мъж е починал, а четирима са тежко ранени при катастрофа с патрулка, съобщиха от полицията в Ловеч.Инцидентът е станал около 12.30 часа на пътя София - Варна, край Ябланица, в района на п.в. \"Стрелките\". Челно са се сблъскали полицейски патрулен автомобил, в който са пътували трима служители, и лек автомобил с варненска регистрация с двама души. Причините за катастрофата все още се изясняват.От Центъра за спешна медицинска помощ в Ловеч съобщават, че тримата пострадали полицаи от патрулната кола се транспортират към Военна болница в София. Единият от тях е в тежко състояние и с опасност за живота, а другите двама са с по-леки травми.Мъж, пътувал в другия автомобил, е починал на път за болницата. Жена от същия автомобил е с фрактура и е транспортирана за лечение в плевенска болница.Движението в района на катастрофата се регулира от пътни полицаи.", "date": "2019.06.15", "title": "Тежка катастрофа край Ловеч с патрулка - мъж загина, четирима са ранени"}
{"url": "http://www.cross.bg/tyaloto-proizshestvieto-telefon-1606840.html", "text": "/КРОСС/ Тялото на 37-годишен велосипедист е открито захвърлено в канавка на главния път за ГКПП „Маказа” в района на село Загорско, предава „24 часа”.Сигналът е подаден в събота сутрин в полицейското управление в Момчилград в 10:30 ч. Преминаващ пътник забелязал тялото на мъжа и сигнализирал на спешния телефон 112.На място са изпратени криминалисти, които успели да установят самоличността на загиналия мъж. Той е местен жител. Вероятно велосипедистът е бил блъснат от преминаващ автомобил. Според очевидци тялото на мъжа е било силно окървавено. Дежурна оперативна група от РУ-Момчилград извърши оглед на мястото на произшествието. Полицията умолява гражданите, които имат информация за инцидента, да се обадят на телефон 112 или в най-близкото РУ на МВР при гарантирана анонимност. Движението в района на произшествието беше отклонявано в едната пътна лента заради огледа на криминалистите.", "date": "2019.06.15", "title": "Откриха тялото на прегазен велосипедист в канавка на международен път"}
{"url": "http://www.cross.bg/iliyana-iiotova-gimnaziya-1606827.html", "text": "/КРОСС/ Вицепрезидентът Илияна Йотова бе официален гост на честването на 125-ата годишнина от създаването на Самоковската гимназия „Константин Фотинов“. „Не са много училищата в България с такава славна история. Преди 125 години възрожденци с любов, патриотизъм и мисъл за просвещението на българския народ, превръщат Самоков в център на просвещението. Те не са останали само в книгите, има ги и днес. Съвременните възрожденци са учителите“, изтъкна в приветствието си вицепрезидентът.„Много ви дължи българското общество. Често пъти трудът ви не е оценяван. Признанието не се измерва само с финанси. Трябва друг поглед на обществото към учителското дело“. С тези думи Илияна Йотова се обърна към учителите, като подчерта, че тяхната задача става все по-трудна. „Трябва да се борите с много предизвикателства, докато изграждате личности. Срещу вас са силната конкуренция на интернет, изобилието от информация, фалшивите новини, най-страшното – фалшивите ценности“, заяви Илияна Йотова.Вицепрезидентът посочи, че гимназия „Константин Фотинов“ 125 години ражда не само добри професионалисти и учени хора, но преди всичко истински българи и силни личности с критичен поглед към живота.„Ние, родителите, трябва да бъдем съюзници на българския учител особено сега, когато агресията залива класните стаи, децата ни са все по-отчуждени и общуват помежду си чрез електронните устройства и по-малко с душите си“, изтъкна Илияна Йотова.На учениците вицепрезидентът пожела да бъдат горди българи и никога да не ги напуска възрожденският дух, който още витае по коридорите на гимназията.", "date": "2019.06.15", "title": "Илияна Йотова поздрави Самоковската гимназия „Константин Фотинов“ за 125-годишнината ѝ"}
{"url": "http://www.cross.bg/vidovden-sveti-sluntzeto-1606832.html", "text": "/КРОСС/ Днес е Видовден. Религиозната същност на празника не е добре позната - според народно поверие празникът е в чест на Вида, сестра на двамата светци, наричани градушкари - Вартоломей и Елисей, а според други празникът е посветен на Свети Вит, живял в края на 3 и началото на 4 век.Видовден се чества основно в Сърбия, Чехия и Германия, а в България се празнува най-вече в западните райони на Годечко, Трънско и Брезнишко.Видовден се отбелязва за предпазване от градушки. Поверието гласи, че днес не се работи, за да не се разгневят градушкарите. Според народното вярване градушките идват като възмездие за греховете и това е довело до представата, че на Видовден наяве излизат всички сторени злини. Оттам е и предупреждението: \"Всяка коза за свой крак, но като дойде Видовден, ще видим!\"Според други поверия това е денят на Видьо или Видо – езическо божество между четиримата градушкари – Герман, Вартоломей, Лисе и Видо.Свети Вит е патрон на актьорите, танцьорите, кучетата, болните от епилепсия, пазител на хората от отровни змии, гръмотевици и градушки. Свети Вит е патрон също и на Прага, както и на областта Саксония в Германия. Смята се, че именно саксонските миньори са донесли почитта към светеца в тази част на Балканите.На празника хората стават рано, за да видят как изгрява слънцето. Видовден е свързан с култа към слънцето - затова се смята, че с виждането на изгрева човек ще е здрав и весел.", "date": "2019.06.15", "title": "На Видовден наяве излизат всички сторени злини"}
{"url": "http://www.cross.bg/grazhdanite-marinov-mladen-1606833.html", "text": "/КРОСС/ Има опити за настройване на обществеността срещу действията на полицията и прокуратурата по време на акцията срещу кабелните оператори. Това каза министърът на вътрешните работи Младен Маринов пред журналисти във Варна.Според него е имало обвинения, че вследствие на акцията е спряна доставката на интернет.„Нашите действия са насочени само към апаратурата и техниката, която позволява излъчване на телевизионни програми, без да има необходимия лиценз. По отношение на доставката на интернет това си и решение на самите оператори и гражданите трябва да потърсят тях. Ние, българите, не сме свикнали да ценим авторските права, но това е бъдещето и мисля, че гражданите, когато купуват дадена услуга, трябва да мислят и за това дали тя е законно предоставена. Защото много малко се замисляме за това нещо“, коментира министърът на вътрешните работи. Той добави, че целта на акцията не е била да изненада фирмите, а превенция по отношение на всички тези, които не се насочват към спазване на закона и затова тя ще продължи.Според Младен Маринов пиратството нарушава много сериозно имиджа на страната в световен мащаб и води до сериозни щети на бюджета.„Заради операторите, които не плащат данъци и лицензии, няма постъпления в бюджета, а услугата гражданите си я плащат“, уточни той.", "date": "2019.06.15", "title": "Маринов: Има опити за настройване на обществото срещу действията на полиция и прокуратура"}
{"url": "http://www.cross.bg/notr-vuzstanovyavaneto-katedralata-1606829.html", "text": "/КРОСС/ Френските милиардери, които публично обявиха, че ще дадат стотици милиони за възстановяването на символа на Париж, катедралата \"Нотр Дам\", все още не са платили внесли нито стотинка за възстановяването на паметника, съобщава \"Блумбърг\", позовавайки се на църковни и бизнес служители. Вместо това, главно американски и френски граждани, чрез благотворителни фондации \"Нотр Дам\", стоят зад първите дарения, които плащат сметките и заплатите на 150-те работници, наети от катедралата след пожара от 15 април. Пожарът напълно унищожи покрива на \"Нотр Дам\" и изведе извън списъка на посещаваните културни обекти катедралата. В момента на \"Нотр Дам\" работата продължава денонощно и комитетът разчита на благотворителните фондации, за да финансира първата фаза на реконструкцията.Работниците са изправени пред сериозната задача да изчистят отравянето с олово вследствие на пожара, което бе установено в района на \"Нотр Дам\". Андре Фино, говорител на комитета по възстановяването на \"Нотр Дам\" обяснява, че донорите искат да знаят за какво ще се харчат парите им, като за тази цел трябва да им се предоставят плановете за възстановяването на паметника. До момента са събрани около 9% от обещаните средства за възстановяването на паметника. При това 90 на сто от тях са дошли от САЩ. \"Американците са много щедри към \"Нотр Дам\", паметникът е много обичан в Америка\", коментира Мишел Пико, ръководител на благотворителния фонд \"Приятели на \"Нотр Дам\". Фирмата изпълнител изключва хипотезата, един фас да е причина за пожара Почти 1 млрд. долара бяха обещани от някои от най-богатите семейства и компании във Франция още в първите часове и дни на инцидента, който разтърси Франция. Това предизвика и критики, че обявените дарения са толкова големи, че са израз по-скоро на суетата на донорите, отколкото инспирирани от искрено желание за запазване на културното и църковното наследство на Франция. Френският премиер Едуар Филип обяви международен конкурс за архитекти за възстановяване на кулата на катедралата Нотр Дам след специално заседание на кабинета за реконструкцията на катедралата. Властите нямат оценка за общите разходи за ремонтните дейности. Макрон заяви, че иска катедралата да бъде възстановена след пет години, което бе определено като огромно предизвикателство и историческа отговорност\".", "date": "2019.06.15", "title": "Френските милиардери, които обещаха да дарят за възстановяването на \"Нотр Дам\", не са дали и цент"}
{"url": "http://www.cross.bg/modata-gostyva-na-florentziya-1606835.html", "text": "/КРОСС/ Когато стана ясно, че Карин Ройтфелд се обединява с голямата флорентинска търговска марка за продажби на луксозни брандове – Luisa Via Roma – за да организира модно ревю, знаехме, че шоуто ще надхвърли очакванията ни. Главният повод бе 90-годишнината на Luisa Via Roma. За да гледат на една сцена най-големите модни къщи, гостите отпътуваха за живописната Флоренция. Мястото бе площад „Микеланджело“ (Piazzale Michelangelo), а гореспоменатите гости бяха около четири хиляди. Не, няма грешка в цифрата. По подиума, след започването на ария от Джакомо Пучини,минаха имена като Стела Максуел, Каролина Куркова, Джиджи и Бела Хадид, Ирина Шейк, Алесандра Амброзио и много други звезди на модния свят. Наравно с тях дефилира и дъщерята на Майкъл Джексън – Парис. Това не беше просто ревю, а същински спектакъл, празник на изкуството на модата, което за една вечер сякаш се беше струпало цялото във Флоренция. Вижте най-забележителните визии от вечерта в галерията.", "date": "2019.06.15", "title": "Модата гостува на Флоренция"}
{"url": "http://www.cross.bg/braziliya-minyti-ydar-1606831.html", "text": "/КРОСС/ Домакинът на Копа Америка Бразилия спечели първия си мач в турнира, след като надви с 3:0 Боливия в среща от група А на стадион \"Морумби\" в Сао Пауло. Селесао срещна сериозен отпор от съперника си, като и трите гола паднаха след почивката.Боливия се защитаваше през цялото време и за 90 минути отправи само един точен удар към вратата на Алисон. Те обаче бяха много добре организирани в отбрана.Точни за Бразилия бяха Филипе Коутиньо два пъти и Евертон.Бразилия откри в 50-ата минута от дузпа, която беше отсъдена след намесата на технологията за видеоповторения (VAR). Ричарлисон опита да центрира, но топката срещна ръката на централния защитник Хусион. Реферът Нестор Питана прегледа ситуацията и отсъди дузпа за домакините.От бялата точка Коутиньо не сгреши с точен удар в долния десен ъгъл на вратаря.Само три минути по-късно Бразилия вкара и втори гол, с който уби интригата в срещата. Роберто Фирмино центрира меко към Коутиньо, който беше изпуснат от защитниците и нямаше как да сгреши от близка дистанция. В ситуацията вратарят на Боливия също не се намеси адекватно.Крайният резултат оформи резервата Евертон. Нападателят на \"Фламенго\" се появи от пейката и пет минути преди края реализира с хубав фалцов удар след продължителен рейд отляво.В група А на турнира са още Перу и Венецуела, които още не са играли. В следващия си мач Бразилия се изправя срещу Венецуела на 19 юни.", "date": "2019.06.15", "title": "Бразилия започна с победа на Копа Америка"}
{"url": "http://www.cross.bg/iiotova-festival-festivala-1606837.html", "text": "/КРОСС/ Вицепрезидентът Илияна Йотова откри в София третото издание на Азиатския фестивал „Магията на изтока“. Организатор на фестивала е посолството на Индонезия в България, в партньорство с дипломатическите представителства на още 15 държави от азиатския континент.„Събитията като този фестивал са най-доброто оръжие срещу езика на омразата, срещу всичко, което ни разделя. Хората искат да се опознават, да се докосват до различни култури, да живеят в мир и разбирателство“, посочи Илияна Йотова. Вицепрезидентът Йотова благодари за благородната кауза на фестивала. Той се провежда в партньорство с фондация „За нашите деца“ в подкрепа на уязвими семейства и деца.", "date": "2019.06.15", "title": "Вицепрезидентът откри третия Азиатски фестивал „Магията на изтока“"}
{"url": "http://www.cross.bg/istoriya-izpit-ezik-1606834.html", "text": "/КРОСС/ В 09:00 ч. в 65-та аудитория в Ректората на Софийския университет \"Св. Климент Охридски\" започна изпитът по история на България. Кандидат-студент изтегли вариант 1 на теста и двете теми, по които пишат явилите се на изпита: \"Софроний Врачански - книжовна и политическа дейност\" и \"Българската държава според Санстефанския договор, Берлинския договор и Търновската конституция\". Кандидатите, подали заявление за явяване на изпита, са 804, съобщи пресцентърът на висшето училище.Заместник-ректорът на Софийския университет проф. Ренета Божанкова е приветствала кандидат-студентите и е изразила надежда да работят спокойно и уверено, защото прочетеното, премисленото и наученото ще им помогнат в днешния ден да работят така, че да получат отлични резултати и да станат студенти на СУ в избраната от тях специалност. Деканът на Историческия факултет и председател на изпитната комисия доц. Тодор Попнеделев е пожелал успех на кандидатите. Специалностите, за които кандидат-студентите могат да кандидатстват след успешно положен изпит по история, са: \"Философия\"; \"Социология\"; \"Политология\"; \"Публична администрация\"; \"Културология\"; \"Библиотечно-информационни науки\"; \"Публични информационни системи\"; \"Философия\" /на английски език\"; \"История\"; \"Археология\"; \"Етнология и културна антропология\"; \"История и география\"; \"Архивистика и документалистика\"; \"История и геополитика на Балканите\"; \"История и философия\"; \"Хебраистика\"; \"Педагогика\"; \"Социални дейности\"; \"Неформално образование\"; \"Предучилищна и начална училищна педагогика\"; \"Социална педагогика\"; \"Специална педагогика\"; \"Логопедия\"; \"Физическо възпитание и спорт\". С изпит по история на България и с изпит по български език и литература бъдещите студенти могат да запишат специалността \"Право\", а с изпит по история на България и с изпит по английски, немски, френски, испански, италиански или руски език /по избор/ за специалностите \"Международни отношения\" и \"Регионално развитие и политика\".С успешно издържани изпити по история на България и с изпит по английски, немски, френски, испански език (по избор) бъдещите студенти могат да запишат специалността \"Европеистика\". С успешно положени изпити по история на България и по английски или френски език /по избор/ кандидатите могат да запишат специалността \"История и чужд език\".", "date": "2019.06.15", "title": "Кандидат-студентите в СУ пишат за Софроний Врачански и българската държава при Санстефанския договор"}
{"url": "http://www.cross.bg/transporta-rosen-zhelyazkov-1606836.html", "text": "/КРОСС/ Министърът на транспорта, информационните технологии и съобщенията Росен Желязков и министърът на транспорта и морските въпроси на Черна гора Осман Нуркович ще подпишат двустранна Спогодба за международни автомобилни превози на пътници и товари.Церемонията ще се състои в понеделник, 17 юни 2019 г., от 11:00 часа в заседателната зала на МТИТС.Министърът на транспорта Осман Нуркович е на посещение в страната по покана на министър Росен Желязков. Преди подписването на документа двамата министри ще обсъдят възможностите за разширяване на сътрудничеството между България и Черна гора.Предвижда се министър Росен Желязков да представи пред колегата си Осман Нуркович българската система за провеждане на теоретичните изпити на кандидатите за шофьори. ", "date": "2019.06.15", "title": "България и Черна гора ще подпишат спогодба за автомобилни превози"}
{"url": "http://www.cross.bg/slychi-yasno-nyama-1606830.html", "text": "/КРОСС/ Управителят на Националната здравноосигурителна каса Дечо Дечев сподели пред БНТ за идеята на министъра на здравеопазването Кирил Ананиев за въвеждането на здравни застраховки.\"Категорично ясни са две неща – рано или късно това, което предлага г-н Ананиев ще се случи. Т.е. ще влязат допълнителни осигурители и дейността ще се раздели на базов пакет и на такъв, за който трябва да плащаме едновременно. Това е категорично ясно, другото категорично ясно е, че няма да се случи скоро, поради проста причина, че ситуацията е такава, че която и да е политическа сила разреши това да се случи, тя ще събере негативи. И пределно ясно е, че никой не иска да поема тази тежест. Така че ясно е какво трябва да се случи и е ясно, че няма да се случи\", каза Дечев.Той нарече идеята на Делян Пеевски от ДПС за намаляване на ДДС върху лекарствата нелепа, защото ще намалеят приходите на държавата от данъци, а оттук - и възможностите за финансиране на лечението на хората. .", "date": "2019.06.15", "title": "Дечо Дечев: Ясно е какво трябва да се случи и е ясно, че няма да се случи"}
{"url": "http://www.cross.bg/protzenta-noshtyvki-bili-1606819.html", "text": "/КРОСС/ В България има сравнително най-малък брой къмпинги в паралелно съпоставяне с други балкански страни, част от които дори нямат излаз на море, показват данни от анализ на Евростат за нагласите на европейците да прекарат почивката си на къмпинг.Според Евростат у нас има 9 къмпинга, в които са пренощували около 58 хиляди души. Данните се отнасят за 2017 г., като за сравнение през 2016 г. у нас е имало 11 къмпинга, тоест за година те са намалели с 2 броя.За сравнение - в Хърватия има 726 къмпинга, в Румъния - 680, в Гърция - над 300, в Северна Македония - 12, в Сърбия - 15, в Черна гора - 10 и т.н. Освен това в Хърватия за една година къмпингите са се увеличили с 80, а в Румъния с 50 броя /за периода 2016-2017 г./, показва европейската статистика.Според експерти в туристическия бранш едни от най-актуалните и посещавани български къмпинги са: \"Офшор кемп\", \"Рестарт зона Чепеларе и Пампорово\", \"Градина\", \"Верила\", \"Зора\", \"Велико Търново\", \"Кромидово\", \"Емануил\", къмпинг \"Оазис\" и др. Най-големият ни морски къмпинг \"Градина\" разполага за гостите си с общо 168 места за каравани, 21 места за кемпери и 87 места за палатки.По данни на министерството на туризма страната ни е посрещнала през м.г. 9 273 000 чужди туристи, а приходите от туризма за 2018 г. са били в размер на приблизително 3 млрд. евро.За първите три месеца на тази година НСИ отчита постоянен ръст на посещенията на чужди туристи, съответно - 2 процента за януари, 5,6 процента за февруари и 6 процента за март.Туризмът, заедно със сродните му индустрии, формира около 12 на сто от брутния вътрешен продукт на страната ни и приблизително 11 на сто от цялата заетост, показват данните на родната статистика.През 2017 г. европейците са реализирали общо 397 милиона нощувки в къмпингите на ЕС, което представлява 12 процента от всички нощувки в туристически обекти в ЕС за посочения период. Трите страни с най-голям брой нощувки в къмпинги са били съответно Франция: 31 процента от всички нощувки в къмпингите в ЕС или 123 милиона нощувки, Италия - 14 процента или 56 милиона нощувки и Великобритания - 13 процента или 51 милиона нощувки. Освен това в ЕС официално са били регистрирани 28 400 къмпинга, като близо около две трети от тези къмпинги са били концентрирани само в четири държави-членки: Франция - 28 на сто от всички къмпинги или около 8 800, Великобритания - 17 на сто или 4 800, Германия и Холандия - и двете по 10 процента или по 2 840 къмпинга. Страните в ЕС с най-малък брой къмпинги са: Малта - нула, Лихтенщайн - 1 и Кипър - 2 броя къмпинги.Европейците, които най-малко са предпочитали къмпингите за почивка са били в Лихтенщайн - около 2 800, Кипър - 5 000 и Естония - около 11 000, показва европейската статистика.", "date": "2019.06.15", "title": "Имаме най-малко къмпинги на Балканите"}
{"url": "http://www.cross.bg/evro-taksite-pokachvane-1606824.html", "text": "/КРОСС/ Ново покачване на цените на тол таксите в Гърция ще има от 1 юли - седмица преди предсрочните парламентарни избори. Управляващата лява СИРИЗА подозира политическа игра на опозицията, предава БНР. Частни дружества, които управляват магистрала „Егнатия одос“, покачват цената на тол таксите за всички видове автомобили. Леките коли, които до сега плащаха по 2 евро и 80 цента, преминават на 3 евро такса. За автобусите тя се повищава от 7,10 на 7,50 евро, за тировете - от 11,30 евро на 12 евро.Компанията обяви и нови по-високи цени от януари следващата година. Министърът на транспорта Христос Спирицис направи изявление за едностранно покачване на таксите и то в период на преговори за тяхното намаляване. „Това е политическа игра седмица преди парламентарните избори“, коментират от СИРИЗА.", "date": "2019.06.15", "title": "Ново покачване на тол таксите в Гърция"}
{"url": "http://www.cross.bg/katedralata-notr-pozhar-1606817.html", "text": "/КРОСС/ Два месеца след опустошителния пожар, в събота вечер, в катедралата Нотр Дам ще бъде отслужена литургия, съобщават германският национален ежедневник Die Frankfurter Allgemeine Zeitung.Службата ще води Парижкият архиепископ. От съображения за сигурност се очаква на литургията да бъдат допуснати между 20 и 30 души. Месата ще се състои в параклиса в източния край на световноизвестната парижка катедрала, зад високия олтар. Нотр-Дам е силно повредена от опустошителен пожар в средата на април - покривът е до голяма степен разрушен. Френският президент Еманюел Макрон обеща, че катедралата ще бъде възстановена в рамките на пет години. Епископията обяви, веднага щом е възможно, да построи помещение за молитва в предната част на църквата. Там вярващите ще могат и да се изповядват.", "date": "2019.06.15", "title": "В Нотр Дам ще бъде отслужена първа литургия след пожара"}
{"url": "http://www.cross.bg/trafik-zaradi-bulgaro-grutzkata-1606811.html", "text": "/КРОСС/ Очаква се засилен трафик по пътищата на страната заради топлото време в почивните дни. Гранична полиция предупреди и за повече пътуващи към Гърция и натоварване на българо-гръцката граница.Очаква са струпване на камиони и автомобили на  пункта „Маказа” заради началото на туристическия сезон и заради по-малкия брой служители от гръцка страна.Там  работят само  две от общо  четири трасета. Данните от предходни години сочат, че най-завишена ще е интензивността на потока именно през „Маказа”, тъй като той е най-често използван от румънските граждани. Затова там броят на автомобилите ще се увеличи два пъти, а на пътниците – с три пъти, в сравнение с обичайния трафик.От Гранична полиция съветват пътуващите да използват и другите пунктове на българо-гръцката граница.", "date": "2019.06.15", "title": "Очаква се засилен трафик по пътищата на страната"}
{"url": "http://www.cross.bg/sutrydnichestvo-tazi-aziya-1606825.html", "text": "/КРОСС/ \"Световната търговия се нуждае от възстановяване на доверието между страните, трябва да се намери изход от ситуацията с търговските войни и „боевете без правила“ в международните дела\", заяви президентът на Русия Владимир Путин в изказване на срещата на върха на Съвещанието за взаимодействие и мерки за доверие в Азия (СВМДА), предаде ТАСС.„... В света се разпалват истински търговски войни, за съжаление, фактически боевете се водят без правила, със сплашване и отстраняване на конкурентите чрез непазарни методи. И сега, повече от всякога, са необходими колективни усилия, за да се намери изход от тази ситуация“, каза Путин. По неговите думи, „е необходимо е да се възстанови доверието, да се одобрят норми за справедливо икономическо взаимодействие, като за начало, поне да се извади от търговските и санкционните ограничения социално-хуманитарната сфера“, а именно, стоки от първа необходимост, лекарства и медицинско оборудване. „Мисля, че е трудно да не се съгласим с това“, каза президентът на Руската Федерация. Той отбеляза, че тази тема е била обсъдена на Международния икономически форум в Санкт Петербург (ПМЕФ), който се проведе на 6-8 юни. Путин засегна и развитието на взаимодействието между азиатските страни, отбелязвайки, че този регион сега е двигателят на глобалния растеж. „Руската страна, като координатор на икономическото измерение на Конференцията за взаимодействие и мерки за изграждане на доверие в Азия, отдава особено значение на работата в тази посока“, заяви руският лидер. Той припомни, че по руската инициатива през 2015 г. в рамките на този форум е създаден бизнес съвет с участието на бизнесмени от страните-членки на СВМДА и е подготвен меморандум за сътрудничество между малките и средните предприятия. \"Ние сме за увеличаване на взаимната търговия, отхвърляне на протекционизма, незаконните санкции, политически мотивирани ограничения и бариери и за поемане на всестранни ангажименти за задълбочаване на инвестиционното сътрудничество, разширяване на производственото сътрудничество въз основа на универсални правила на СТО, на принципите на равенство, уважение и зачитане на интересите на другите“, каза Путин. Руският лидер също отбеляза, че все по-голяма подкрепа среща идеята за съчетаване на интеграционните процеси, развиващи се в рамките на Евразийския икономически съюз (ЕАИС), Асоциацията на страните от Югоизточна Азия (АСЕАН) и Шанхайската организация за сътрудничество (ШОС), страните-членки на СВМДА и китайската инициатива \"Един пояс, един път\". „Разбира се, такъв подход е в наш общ интерес“, заключи руският президент.", "date": "2019.06.15", "title": "Путин: Русия се обявява за отказ от търговски войни"}
{"url": "http://www.cross.bg/drygi-deiistviya-yniversiteta-1606821.html", "text": "/КРОСС/ Папа Франциск прикани шефове на петролни компании на среща във Ватикана да оставят настрана краткосрочните си икономически цели, защото светът се нуждае от незабавни действия срещу климатичните промени, предаде ДПА.\"Драги приятели, времето изтича. Не можем да си позволим да отдаваме предимство на краткосрочни икономически цели, нито да си позволим лукса да чакаме други да поемат инициативата. Климатичната криза изисква от нас решителни действия, тук и сега, и Църквата е напълно ангажирана да поеме своя дял\", каза папата на шефовете на петролни компании според откъси от речта му, публикувани от Ватикана. След срещата петролните шефове и други участници излязоха със съвместно изявление, в което се призовава за \"трайни и широкомащабни действия\" и нови технологични решения в борбата сглобалното затопляне.Авторите на декларацията изявяват готовност да подкрепят \"надеждни и икономически смислени режими на оценяване на въглеродните емисии, независимо дали чрез данъци, търговски механизми или други пазарни мерки\". Те обаче добавят, че определянето на цените на въглеродните емисии трябва да е на равнище, което отговаря на \"минимизирането на разходите за уязвимите общности и подкрепата на икономическия растеж\".Според предоставен от Ватикана списък в срещата са участвали изпълнителните директори на \"Роял Дъч Шел\", \"Бритиш Петролиъм\", \"Репсол\", \"Ени\", \"КонокоФилипс\", \"Тотал\", \"ЕксонМобил\" и \"Шеврон\". Срещата на тези лидери на енергийната индустрия с папа Франциск се състоя в края на двудневна конференция под наслов \"Енергийният преход и грижата за общия ни дом\", организирането от Ватикана и университета \"Нотр Дам\". \"Колективно тези лидери ще повлияят на бъдещето на планетата, може би повече от всеки друг на света\", заяви президентът на университета, отец Джон Дженкинс. Аудиенцията при папата се състоя в петък - денят от седмицата, станал синоним на световните протести на млади хора, известни като \"Петъци за бъдещето\", на които младежите отправят искания за мерки срещу глобалното затопляне. Папата косвено спомена тези младежки протести. \"Не бива нашите деца и внуци да плащат цената на безотговорността на нашето поколение. Всъщност, както вече става все по-ясно, младите хора призовават за промяна\", каза той.", "date": "2019.06.15", "title": "Папа Франциск: Трябва да се вземат мерки за климатичните промени тук и сега"}
{"url": "http://www.cross.bg/yankov-partiyata-krasimir-1606828.html", "text": "/КРОСС/ „Няма война в БСП”, това заяви в интервю за предаването „Тази събота” по БТВ Красимир Янков от БСП. „От две седмици БСП е без председател на Националния съвет и утре, заседанието на конгреса, в правомощията на конгреса, на делегатите, тези които представляват партията от цялата страна, е да вземат решение”, допълни той. Янков коментира думите на Стефан Данаилов: „Приличаме на един136-тонен кораб, който 30-40 човека се опитват да го клатят, за да съборят капитана. Ако не дойдем на себе си, това ще се случи, ако се отиде на война, това което гласят опонентите, ще бъде страшно” и отбеляза, че така самият Данаилов вижда нещата. „Мисля, че погледът му, ако беше по-задълбочен, щеше да чуе различните мнения”, обясни Янков и допълни, че тези 30-40 души, които по думите на Данаилов „клатят кораба” той вижда като социалисти, загрижени за партията, които имат мнение и го изразяват, и когато не са съгласни с председателя или ръководството, то ясно казват това. „Утре е заседанието на  конгреса и делегатите ще решат, кой поема партията, в рамките на този мандат на органите, който е до 2020 г.”, посочи Янков. Той смята, че се създава хаос, тъй като се прави опит за натиск от личното обкръжение на Корнелия Нинова, да си оттегли оставката, но тази оставка е факт от две седмици. „И утре, конгресът трябва да реши, как ще продължи партията, кой ще ръководи органите на партията”, заяви Янков. „Защото, ако се прави такъв опит, оставката да се замени с „оставам”, това хвърля дълбока сянка върху партията, като цяло. Остава се с впечатлението, че ръководството и Корнелия Нинова, на всяка цена искат да е на власт в БСП, което компрометира БСП, като цяло, предвещава загуба на местния вот” категорично заяви още Красимир Янков.", "date": "2019.06.15", "title": "Красимир Янков: Няма война в БСП"}
{"url": "http://www.cross.bg/filmi-iliyana-iiotova-1606826.html", "text": "/КРОСС/ В България трябва да има закон, който да регламентира доброволчеството. Това каза в интервю за седмичното обзорно предаване „Метроном“ на Радио „Фокус“ вицепрезидентът Илияна Йотова, патрон на Международния фестивал на червенокръстките и здравни филми, който се провежда във Варна. „Това са хора, които дават всичко от себе си и са на мястото на събитието – земетресение, наводнение, природна катастрофа, в помощ на възрастните, това е нашето всекидневие и час по скоро е добре да има такъв закон. Много хора ми се оплакаха при откриването на фестивала, че когато участват в някакъв природен катаклизъм, както беше наводнението във Варна преди години, след това техните работодателите дори не им отчитат дните като работни. Има и случаи, в които хората са уволнявани и отстранявани от работата, защото не са дошли на работното си място, а са отишли като доброволци да помагат на другите. Това е абсолютно недопустимо, но се използва липсата на закон в това отношение“, обясни вицепрезидентът. 18-ият Международен фестивал на червенокръстките и здравни филми, който бе открит от Илияна Йотова, продължава до 17 юни. Организатори на фестивала са Българският червен кръст и Медицинският университет – Варна. Тази година той се провежда под мотото „Агресия – хуманизъм – кино“. Освен прожекциите на състезаващите се игрални и документални филми от цял свят в програмата на фестивала е включен и Дискусионен форум по темата с участието на проф. Иво Христов, доц. д-р Харалан Александров, Соломон Паси, Татяна Дончева, журналистите Анна Заркова и Емил Спахийски. Вицепрезидентът Илияна Йотова допълни, че интересът към фестивала е сериозен. „Във фестивала участват филми от много страни. Предварителните участници са били 3 000, но до излъчване са допуснати малко повече от 200 филма. Във Варна имаше делегация от 18 страни. Важното в тези филми е, че там, където е трагедията, има героизъм на обикновените хора. Където животът се сблъсква със смъртта на много невинни хора, има изцеление, има оцеляване, възкресение и много човещина. Тези филми трябва да стигнат до колкото се може повече публика от цялата страна. Филмите показват, че не сме загубили човешкото в себе си и това е най-важното“, каза още Илияна Йотова.", "date": "2019.06.15", "title": "Илияна Йотова: В България трябва да има закон, който да регламентира доброволчеството"}
{"url": "http://www.cross.bg/braziliya-stachka-reforma-1606818.html", "text": "/КРОСС/ Обща стачка се проведе в Бразилия срещу пенсионната реформа вчера - деня, в който бе открит футболният турнир Копа Америка, на който страната е домакин, предаде Франс прес.Местни медии съобщиха за демонстрации в близо 200 града във всичките 27 бразилски щата. По данни на синдикатите са стачкували 45 милиона души в 300 града.В резултат на общата стачка в Бразилия бяха блокирани пътища и се стигна до смущения в транспорта.Повечето демонстрации протекоха спокойно. 14 човека обаче бяха задържани за нарушаване на обществения ред в мегаполиса Сао Пауло.Снощи местно време в най-многолюдния бразилски град се игра мачът на откриването на футболния турнир Копа Америка, в който домакините от Бразилия победиха Боливия с 3:0.Това е първата стачка от такъв мащаб в Бразилия, откакто десният президент Жаир Болсонаро встъпи в длъжност в началото на тази година.Администрацията на Болсонаро иска да повиши възрастта за пенсиониране до 65 години за мъжете и до 62 години за жените, както и да увеличи вноските.Пенсионната реформа е ключова част от либералната икономическа политика на екипа на Болсонаро. Министърът на икономиката Пауло Гедес предупреди, че ще се стигне до катастрофа, ако не бъде реформирана системата, дефицитът в която е достигнал 83 милиарда евро (5,5 процента от брутния вътрешен продукт) в края на миналата година, при това на фона на застаряването на населението.", "date": "2019.06.15", "title": "Мегастачка в Бразилия: 45 млн. души на протест срещу пенсионната реформа"}
{"url": "http://www.cross.bg/indiya-vreme-golyama-1606853.html", "text": "/КРОСС/ Когато се кандидатираха за преизбиране индийският премиер Нарендра Моди и неговите министри подчертаха, че по време на тяхното управление Индия се е превърнала в най-бързо растящата голяма икономика, припомня Михир Шарма за Bloomberg.Това никога не е било голямо постижение. В края на краищата Китай бе в значителен спад още преди търговската война със САЩ. Според последните данни обаче Индия вече изостава от Китай – растежът й през първото тримесечие е бил 5,8% спрямо 6,4% за най-многолюдната страна.Това е четвърто поредно тримесечие на забавящ се растеж – последователно от 8% през 7% и 6,6%. На това забавяне може да се гледа като на класическо - от вида, който се предвиждаше от известно време. Индийските статистическите данни постоянно се поставяни под съмнение, но в случая траекторията е ясна.Финансовото министерство на Индия е категорично относно причините за забавянето – частното потребление, инвестициите и износът растат с по-малко от очакваното, като при последните две има проблеми от години.Дълго време икономическите данни бяха подкрепяни от потреблението, но няколко индикатора вече показват известна криза и при него. Продажбите на пътнически автомобили например са намалели със 17% през април – най-големият спад от октомври 2011 г. Големите компании за потребителски стоки предупреждават инвеститорите относно забавящото се търсене.Икономическият спад лесно можеше да бъде предсказан – никоя икономика не може да расте само на базата на потребителското търсене.Междувременно финансов министър стана Нирмала Ситхараман, която дойде от министерството на отбраната. Ситхараман бе реално говорител на партията, докато тя беше в опозиция, и не беше много успешна в управлението.Докато беше министър на търговията експортният растеж на страната бе анемичен. Тя стартира управлението си с преразглеждане на търговските споразумения на страната, като отхвърли всички индийски двустранни инвестиционни договори. Обръщането на Индия към себе си може да се засили по време на сегашното й министерстване.Това би било голяма грешка. Износът и инвестициите пострадаха заради манията за защита на вътрешния пазар и вярата, че компаниите и инвеститорите ще се втурнат към Индия независимо от поведението на правителството.Реалността е, че страната пропиля пет години в изпуснати възможности. Днес компаниите, които искат да напуснат Китай рядко виждат Индия като първия си избор. Всъщност много индийски производители, които искат да останат свързани със световния пазар тихомълком търсят начини за изнасяне на производството си в чужбина.Това се случва въпреки реалните подобрения в инфраструктурата и вътрешната свързаност през последните няколко години. Подходът на Моди от първия му мандат очевидно не е достатъчен, за да стимулира индийския икономически растеж.Той се фокусираше върху строеж на инфраструктура, повишаване на правителствените приходи, увеличение на публичните разходи, защита на индийската индустрия и опит да се отпуснат кредити на изключените от финансовата система.Сега, след като изборите приключиха, правителството най-после призна, че подходът му е довел до най-голямата безработица от 70-те години насам. Все още обаче не е признало своята арогантност като част от проблема.Да, Индия е голяма страна, но производството само за вътрешния й пазар няма да е достатъчно да развие икономиката. Като всяка друга държава, която създаде устойчива средна класа, Индия трябва да произвежда за света.Това означава осигуряване на основните права – ясни, прозрачни и надеждни регулации, система за разрешаване на спорове на световно ниво, и гъвкави пазари на земя и труд. Страната също ще трябва да инвестира в работната си сила – работниците, които фирмите искат да наемат са твърде скъпи в сравнение с тези от икономики като Бангладеш, а останалите не са достатъчно квалифицирани.Основното образование и здравеопазването трябва да са по-качествени, за да може индийската работна сила да е конкурентна. Индия не може да игнорира и търговските споразумения и вътрешните регулации, които ще бъдат необходими за привличането на глобалните вериги на доставки.За съжаление не се вижда Индия да бърза с решаването на тези въпроси, които се знае, че са пречка пред икономиката, още откакто Моди дойде на власт през 2014 г. Правителството обяви, че са били създадени министерски комисии, които да се заемат с икономиката и безработицата. Предшествениците на Моди обаче също опитаха нещо подобно.Без промяна в мирогледа и без малко повече смиреност, няма причина да се надяваме на по-добър късмет.", "date": "2019.06.15", "title": "Защо Индия вече не е най-бързо растящата голяма икономика?"}
{"url": "http://www.cross.bg/dymite-vsushtnost-parite-1606810.html", "text": "/КРОСС/ Мотивите партийните субсидии да не са толкова високи са рационални, като субсидиите се отчитат, но никой всъщност не задавал въпроса как всъщност се харчат парите. Това стана ясно от думите на политолога Димитър Димитров, който гостува в предаването \"Денят ON AIR\". \"Имаме изхабяване на партийната система, хората не виждат смисъл да гласуват\", подчерта пред Bulgaria ON AIR другият участник в дискусията - Светлин Тачев.По думите на Тачев свалянето на субсидията до 1 лев означавало потърпевши да са основно малките партии, те щели да са ощетени от цялата история. \"Тази субсидия е спирачка\", категоричен бе той.Според Димитров партията, която е на власт, имала огромното предимство да има влияние, тя можела да реализира определени  проекти по даден начин. Според анализаторите трябва да има контрол за разходването на парите не отвън, а бюджетите да бъдат публично обговорени. От думите им стана ясно, че не можем да очакваме диалог и постигане на съгласие между Румен Радев и Бойко Борисов в следващите месеци.\"Скандали като \"Апартаментгейт\" имат временен ефект, но не би могло да се сравняват с това, което се случи преди време с КТБ\", подчерта в студиото Димитър Димитров.", "date": "2019.06.15", "title": "Защо никой не задава въпроса как се харчат партийните субсидии?"}
{"url": "http://www.cross.bg/nato-rysiya-shalamanov-1606823.html", "text": "/КРОСС/ Актуалните заплахи за сигурността на страните-членки на НАТО и ЕС преди всичко са свързани с несигурността по южните граници на Алианса, но и в много голяма степен с поведението на такъв сериозен фактор като Русия по отношение на конфликтите в Украйна, Грузия, Молдова. Това заяви в предаването „Нощен хоризонт“ на БНР бившият министър на отбраната Велизар Шаламанов, който 8 години бе директор в Агенцията по комуникация и информация на НАТО. „Именно затова, от една страна, Балтийско и Черно море са важни точки, в които трябва да се търси стабилност и снемане на напрежението. Също така и в Средиземноморието трябва да се търси съвместно с ЕС преодоляване на проблема, свързан с нелегална имиграция и с терористичните заплахи, идващи преди всичко от юг.“ Според Шаламанов има едно голямо предизвикателство и то е най-вече технологично, защото новите технологии могат да доведат до неочаквани промени в начините на противоборство, особено в сферата на ИТ, изкуствения интелект, космическите технологии. „Определено Русия се стреми да се върне в позицията, която имаше СССР по време на Студената война и това създава напрежение - и по отношение на конфликтите, в които Русия е ангажирана, които тя провокира. Ядрените оръжия, новите технологии и използването им в сферата на хибридните заплахи, киберзаплахите също са области, в които с Русия има напрежение, не само с НАТО, ЕС, но и в двустранен план със страни-членки,“ подчерта той. Велизар Шаламанов смята, че напрежението винаги има най-доброто решение на масата на преговорите. Най-добрият инструмент на дипломация, на преговори са способностите, които вдъхват респект, които въздържат опонента от провокации, от амбиции, които не могат да бъдат задоволени. „За мен по отношение на Русия България трябва активно да участва във формирането на позициите, на политиката на ЕС и НАТО. В двустранен план да участва в оценката и в развитието на позициите на нашите стратегически съюзници. За специално отношение не мисля, че можем да постигнем такъв „успех“, просто защото от гледна точка на Русия специалното отношение е това България да има ограничени възможности за избор и да бъде поставена в зависимост. Така, че каквито и да са специални отношения не са от полза за България. От полза за България е да има ясни отношения, които с Русия най-добре се постигат на ниво НАТО-ЕС и специалната роля на България в тези съюзи е важната стъпка, която трябва да постигнем. За това се изисква капацитет - и аналитичен, и дипломатически, и преговорен, и съответно военен капацитет, за да бъдем уважавани в НАТО и ЕС,“ коментира експертът. По думите на Велизар Шаламанов Турция е изключително важен съюзник в НАТО и на масата на консултациите при закрити врата в Алианса може да бъде намерено решение на всеки един въпрос, който представлява проблем в сферата на сигурността или предизвиква загриженост от други страни от НАТО. „Иначе Турция наистина е една от страните в НАТО, която е изправена пред най-сериозни предизвикателства - и в контекста на Близкия изток, и в контекста на интереси, които по един или друг начин я свързват с Русия, и в Черно море, и в Кавказ, и в Средна Азия.“ Велизар Шаламанов определи случая с 16-годишното момче от Пловдив, станало жертва на радикален ислям, като пример за използване на киберпространството за радикализация, за организиране и провеждане на терористични атаки, за хибридни атаки. Противодействието според него е в още по-добро взаимодействие между службите на НАТО и ЕС. „Нито една страна не може да изгради пълния капацитет за реагиране в такива ситуации. Не случайно Израел, без да е член на НАТО и ЕС, търси сътрудничество - и с основни партньори в НАТО и ЕС, и със страните в нашия регион. Капацитетът на Израел, вероятно много по-голям от този на България, е недостатъчен, за да се противопоставят на тези рискове, свързани с използване на киберпространството от терористи.“ Като най-трудната задача на прехода определи Шаламанов модернизацията и превъоръжаването на българската армия, защото става въпрос за 10,15 и повече милиарда лева, които да бъдат похарчени. Твърденията, че тези пари ще „изядат“ средствата за социални политики и пенсии експертът намира за част от информационната война, защото в това няма нищо вярно. „Само искам да припомня, че по времето на комунизма военният бюджет беше 6 до 10% от БВП. Армията беше над 110-120 хиляди, самолетите бяха 200-250, танковете 3-4 хиляди, представете си, ако сега трябваше да поддържаме такава армия, за какво друго щеше да има пари? Самият факт, че в момента никой не чака на опашка за цветен телевизор, не чака години за кола и за апартамент, означава, че промяната, включително и в армията, е довела до много по-високо качество на живота, но така или иначе ние имаме прост ангажимент от 2014 г. - да харчим 2% от БВП за отбрана и от тях 20% за ново въоръжение и техника. Засега това не се случва. Очаквам със сключването на договор за 8 самолета Ф-16 , след това и на другите договори, да изпълним този ангажимент и мога да ви уверя, че това ще доведе до видими положителни резултати не само за армията, а и за цялостната модернизация на страната, защото това ще бъде реалното влизане в XXI век.“ ", "date": "2019.06.15", "title": "Велизар Шаламанов: Модернизацията на армията е най-трудната задача на прехода"}
{"url": "http://www.cross.bg/korneliya-politicheskiyat-izbori-1606822.html", "text": "/КРОСС/ \"Не вярвам, че партийните субсидии ще паднат на 1 лев. Всъщност не ми се иска да вярвам, че ще падне на 1 лев. Искам да направя едно уточнение - не защитавам тезата субсидията да остане 11 лева. Защитавам тезата за разумна партийна субсидия, защото в тази сума не влизат само средствата за политическа дейност, но и средствата, необходими за провеждането на избори\", това заяви политическият анализатор Росен Карадимов в студиото на ''Панорама'' по БНТ. Той допълни, че промените по отношение на размера на субсидиите не се правят заради референдума на Слави Трифонов, а по-скоро заради предстоящия Конгрес на БСП. ,,Премиерът Бойко Борисов направи сериозни заявки за реформи в ГЕРБ. Корнелия Ниновасъщо направи сериозна реформа в БСП и ако тя продължи успешно с нея, в един момент може да забележим, че двете основни политически партии придобиват нов облик, ново лице и тази система започва да функционира по нов начин'', сподели той. ,,Конгресът на БСП в неделя ще препотвърди лидерството на Корнелия Нинова и аз се надявам това да се случи, защото тя е политическият лидер. Освен това тя разполага с огромна подкрепа в рамките на партията. Друга причина е, че предстоят най-важните избори за БСП за последните десет години. А и хората, които ще присъстват на този Конгрес, ще бъдат гръбнакът на партията по организацията на местните структури по време на изборие'', обясни Карадимов. ,,В случай че се стигне до избор на временно изпълняващ длъжността председател на БСП, тогава социалистите ги чака катастрофална загуба на местния вот'', заяви в заключение политическият анализатор. ", "date": "2019.06.15", "title": "Росен Карадимов: Конгресът на БСП в неделя ще препотвърди лидерството на Корнелия Нинова"}
{"url": "http://www.cross.bg/kidman-bashta-maiika-1606820.html", "text": "/КРОСС/ Освен че е красива жена и талантлива актриса, Никол Кидман е и всеотдайна майка. В редица интервюта тя споделя, че двете ѝ дъщери от брака с певеца Кийт Ърбан - Сандър Роуз и Фейт Маргарет (Фейт е по-малката и е износена от сурогатна майка), са нейният стимул. По думите ѝ именно те ѝ дават сили да продължава напред и вдъхновяват кариерата ѝ.Наскоро двете момичета участваха заедно с баща си в новия сезон на сериала \"Големите малки лъжи\", където Кидман блести в една от главните роли.Въпреки факта, че показва колко отдаден родител е, тя често бива обвинявана в неискреност, дори лицемерие. През годините феновете ѝ негодуваха, че звездата говори единствено и само за по-малките си дъщери, като напълно игнорира приемните си деца - 23-годишния Конър и 25-годишната Изабел. Те бяха осиновени по време на брака ѝ с Том Круз.След като актьорската двойка се разведе преди почти 18 години, децата им останаха да живеят с баща си и тогавашната му съпруга Кейти Холмс. В онзи момент отношенията между тях и Кидман охладняха и тя прекъсна всякаква връзка с тях.Днес нещата изглеждат малко по-различно и Никол се опитва да изгради наново разрушилият се с времето мост между нея и Изабел. Тя дори планира да купи и подари дом на бъдещия си внук. За съжаление нещата с Конър все още не вървят и той продължава да отказва да общува с майка си.Едва сега, малко преди 18-годишнината от развода им с Круз, актрисата призна за таената си болка по темата. Тя каза, че никога не изоставяла приемните си деца и не е спирала да мисли за тях. Всъщност те са тези, които са отказвали да комуникират с нея. Причината, която тя посочи е, че и те, подобно на баща си, са станали членове на сциентоложката църква., сподели тя пред списание \"Who\".", "date": "2019.06.15", "title": "След 18 години Никол Кидман обясни защо децата ѝ не говорят с нея"}
{"url": "http://www.cross.bg/partiyata-izbori-mihail-1606815.html", "text": "/КРОСС/ „Овчаров, Дъбов, Гергов създадоха днешното настояще”, това каза в интервю за предаването „Събуди се” членът на НС на БСП Михаил Миков, визирайки избора на Корнелия Нинова за лидер на партията. „Да, категорично, те бяха най-възторжените фенове на днешната ситуация. И то очертава и перспективите пред партията, бъдещето й, което не е особено светло, допълни той. „Тогава, когато партията, не само губи избори, но губи и смисъла, съдържанието на идейното, на политическото, когато вождизмът трайно се настанява, аз не знам дали си спомняте, аз не съм участвал в избори за председател на БСП, аз съм участвал в избори за Националния съвет, а днес г-жа Нинова се титулува като председател на партията, въпреки че не е избирана за това”, заяви социалистът. „Избори се губят и се печелят, но тогава, когато става подмяна на партията, това е риск за бъдещето. Председатели се сменят, идват едни, други, въпросът е, накъде върви партията. И мисля, че това е генералният въпрос. А тези избори са част от индикацията, че посоката е грешна”, каза още Михаил Миков.", "date": "2019.06.15", "title": "Михаил Миков: Овчаров, Дъбов, Гергов създадоха днешното настояще"}
{"url": "http://www.cross.bg/fibri-poveche-hrani-1606814.html", "text": "/КРОСС/ Според едно скорошно проучване в САЩ, 95% от американците не приемат достатъчно фибри за деня. По данни на списание „Lifestyle Medicine“, по-голяма част от населението яде само 16 грама от препоръчителните 25-38 грама.Според д-р Ейми Шапиро, тялото може само да ни покаже, ако не приемаме достатъчно фибри с храната. Ето три признака, по които да познаете, че се нуждаете от повече:При нея са забранени храни като ябълки, банани, боб, както и други варива, но в тях има голямо съдържание на фибри. Те могат да бъдат премахнати от менюто от шест до осем седмици, но не и завинаги, защото храносмилателната система има нужда от тях. Ако спазвате такава диета, приемайте повече зеленчуци, съдържащи фибри. Може и да си позволите поне по 1 път в седмицата варива.Фибрите помагат на храната да се придвижи по-лесно по червата. Ако имате запек в последните няколко дни, то със сигурност трябва да промените начина си на хранене. Когато количеството им се увеличи, подуването и тежестта в стомаха ще изчезнат, а вие ще имате нормални изхождания всяка сутрин.Според нутриционистите при подобен проблем трябва да ядете повече плодове и зеленчуци като броколи, спанак, портокали, круши.Когато приемате храни, в които има малко съдържание на фибри, не може да се заситите за по-дълго и бързо огладнявате. Попаднали в тялото, те се разграждат по-бавно и така дават повече енергия.Това е друг знак, че ви липсват фибри. Вредните храни водят до забавяне на метаболитната система, задържане на вода и трупане на килограми. Ако рязко напълнеете, включете храни, богати на фибри в менюто си. Така ще контролирате и порциите, които приемате.", "date": "2019.06.15", "title": "4 признака, че не ядете достатъчно фибри"}
{"url": "http://www.cross.bg/orfeii-poda-teatur-1606804.html", "text": "/КРОСС/ С гала спектакъл \"Огънят и празникът\" започна международният фестивал „Opera Open“ на Античния театър в Пловдив. Следващото голямо събитие е дългоочакваното гостуване на големия италиански режисьор Стефано Пода с премиерата на операта „Орфей и Евридика“ на Глук тази вечер на сцената на Античния театър. Преди да започне подготовката на спектакъла, за който е ангажиран, Стефано Пода откри голяма конференция на Куадриналето в Прага.  – казва Стефано Пода.Преди да дойде сега в Пловдив, той постави операта „Ариадна и Синята брада“ на Пол Дюка в театъра в Тулуза. Когато започва нов проект, Пода първо дълго слуша музиката, представя си картини, сънува ги и след това започва да работи. Преди две години Стефано Пода направи на Античния театър „Силата на съдбата“ – копродукция с театъра в Парма. Тази година спектакълът ще се представи още веднъж в рамките на фестивала. Получава и ново предложение за нова постановка. От няколко месеца Стефано Пода няколко пъти идва в България, но въпреки непрекъснатите предложения да посети Родопите и други митични места, свързани с Орфей, той отказва. Ролята на Орфей ще изпълни Антонио Джованини, Евридика ще бъде Мария Радоева, Амур Светлана Иванова, ще дирижира Лучано Ди Мартино.", "date": "2019.06.15", "title": "Opera Open на сцената на Античния театър в Пловдив"}
{"url": "http://www.cross.bg/klon-bank-bulgarskiya-1606813.html", "text": "/КРОСС/ Третата по големина гръцка финансова институция Eurobank съобщи, че нейният български клон „Пощенска банка“ приключи придобиването на българския клон на „Пиреос банк“ след получаване на съответните одобрения от регулаторните органи.В резултат на това придобиване делът на „Пощенска банка“ ще надхвърли 10%. Тя ще се изкачи на трето място по обем на кредитите, съобщи Eurobank.„Пиреос банк“ обяви, че е продала 99,98% от българския си клон за 75 милиона евро.При продажбата „Пиреос банк“ беше съветвана от „Медиобанка“.", "date": "2019.06.15", "title": "Гръцката Eurobank придоби българския клон на „Пиреос банк“"}
{"url": "http://www.cross.bg/chavyshogly-tyrtziya-intervyu-1606806.html", "text": "/КРОСС/ Ако Съединените щати предприемат стъпки по налагане на санкции на Турция, Анкара ще предприеме ответни действия. Това заяви турският външен министър Мевлют Чавушоглу в предавано на живо интервю за Анадолската агенция.Турският първи дипломат отново подчерта, че Турция е решителна по въпроса за руските комплекси С-400 и че няма да се откаже от сделката.Чавушоглу отхвърли американските аргументи, че притежаването на руската ПВО-система може да представлява опасност за американските самолети Ф-35, тъй като те летят в близост до радарите на руската противовъздушна система в Норвегия и в Сирия.\"Една страна не може да дава инструкции на друга как да действа. САЩ трябва да се откажат от това поведение\", заяви той в интервю и за телевизия NTV. \"Ако САЩ предприемат стъпки срещу нас, тогава ще бъдем принудени да направим същото\", предупреди Чавушоглу. ", "date": "2019.06.15", "title": "Чавушоглу: Готови сме с ответна реакция, ако САЩ ни наложат санкции"}
{"url": "http://www.cross.bg/temperatyri-slunchevo-raiioni-1606812.html", "text": "/КРОСС/ През предстоящия уикенд . В събота в следобедните часове ще се развие значителна купеста облачност. В много райони ще има краткотрайни превалявания от дъжд, придружен от гръмотевична дейност.Вятърът ще бъде слаб, в източните райони – до умерен, от изток-североизток. Максималните температури ще са между.В неделя над по-голямата част от страната ще е слънчево, но следобед ще се развие ., но ще бъдат краткотрайни. Максималните температури на места ще стигнат до 35 градуса.", "date": "2019.06.15", "title": "Очаква ни слънчев уикенд, но и краткотраен дъжд след обяд"}
{"url": "http://www.cross.bg/himiya-istoriya-produlzhava-1606802.html", "text": "/КРОСС/ С изпити по история на България и по химия продължава втората кандидатстудентска сесия на Софийския университет, съобщи пресцентърът на висшето учебно заведение.Изпитът по история, който започва в 9 ч., включва тест и развиване на тема по даден исторически проблем.Изпитът по химия е от 14 часа и продължава 4 часа и половина.", "date": "2019.06.15", "title": "Кандидатстудентската сесия на СУ продължава с изпити по история и химия"}
{"url": "http://www.cross.bg/dyshi-tyrtziya-armiya-1606801.html", "text": "/КРОСС/ На 15.06.1877 г. руската армия форсира успешно Дунава при Свищов и се разделя на три отряда – Източен, под командването на княз Александър Александрович, от около 70 хил. души – насочени срещу укрепения четириъгълник Русе, Силистра, Шумен и Варна; Западен отряд от около 35 хил. души, под командването на ген. Криденер, тръгва към Видинската крепост, и Преден отряд с численост 12 хил. души, начело с ген. Гурко – за Търново, Балкана, Пловдив и Одрин. Тук е и Българското опълчение.Преди това е Априлското въстание. През юни 1876 г. Сърбия и Черна гора воюват неуспешно с Турция, включват се хиляди български и руски доброволци. В края на 1876 г. се свиква Цариградската конференция на Великите сили, която решава на България да бъде дадена автономия, като тя бъде разделена на две области, включващи българските етническите територии.Турция не зачита решенията на конференцията и Русия отговаря с ултиматум и започва мобилизация, като същевременно преговоря с Англия, Австро-Унгария и Германия и сключва военни спогодби.На 12.04.1877 г. император Александър ІІ обявява война на Турция. Военните действия се водят на два фронта – Кавказки и Дунавски. В Дунавската армия се включва и Българското опълчение, нараснало от 6 на 12 дружини с около 10 хил. души със Самарското знаме и под командването на ген. Столетов.На 15.06.1877 г. руската армия форсира успешно Дунава при Свищов.В хода на войната се очертават три етапа: Първият – от форсирането на р. Дунав до края на м. юли 1877 г. Вторият– от боевете при Стара Загора до падането на Плевен. През този период се провеждат най-мащабните операции, които решават изхода на войната. Третият етап е от превземането на Плевен на 11.12.1877 г. до подписване на Одринското примирие – 19.01.1878 г.През първия етап забележителни събития са освобождаването на старата столица Търново на 25.06.1877 г., овладяването на Шипченския проход и боевете за Стара Загора. Ключов момент са боевете на връх Шипка, пазен от 6500 души руси и български опълченци. Проявявайки невиждан героизъм и саможертва, на 9, 10 и 11 август 1877 г. защитниците успяват да спрат и отблъснат атаките на 30-хилядната турска армия. В най-критичния момент идва помощ от ген. Радецки.На 11.12.1877 г. Осман паша в Плевен капитулира и се предава. На 28.12.1877 г. е освободена София, на 04.01.1878 г. – Пловдив., на 08.01.1878 г. – Одрин.Турското правителство иска примирие, подписано на 19.01.1878 г. в Одрин. Един месец по-късно на 19 февруари (03 март) 1878 г. е подписан и Санстефанския прелиминарен договор, който фактически слага край на войната. Турция приема Българско княжество с граници – според решенията на Цариградската конференция, включващи етническите територии на българската нация. Но Великите сили налагат свикването на международна конференция.На Берлинския конгрес, проведен на 01 (13) юни 1878 г. България е жестоко разпокъсана. Създава се трибутарно Княжество, включващо Северна България и Софийски санджак. На юг от Стара планина се образува автономна провинция Източна Румелия под властта на султана, а Източна Тракия, Беломорието и Македония се връщат на Турция. С тези решения Берлинският диктат предопределя неразрешими противоречия, войни и кръвопролития на Балканите.", "date": "2019.06.15", "title": "15 юни 1877 г. Руската армия преминава р. Дунав"}
{"url": "http://www.cross.bg/partiya-pravitelstvo-koalitziya-1606805.html", "text": "/КРОСС/ Демократическата партия в Молдова обяви, че напуска правителството и сдава властта на нова коалиция, която получи подкрепата на САЩ, ЕС и Русия, предаде АФП.В продължение на почти седмица кабинетът на премиера Павел Филип отказваше да го стори с мотива, че новата управляваща коалиция е просрочила законовия срок.Бедната бивша съветска република, намираща се между Румъния и Украйна, е в политическа криза от февруари, когато изборите не излъчиха ясен победител.В края на миналата седмица парламентът одобри правителство, договорено от изненадваща коалиция – проевропейската партия АКУМ и проруската Социалистическа партия. Целта им бе за свалят от власт Демократическата партия, водена от олигарха Владимир Плахотнюк.Но Конституционният съд обяви, че срокът за формиране на правителство е просрочен, като отстрани от длъжност проруския президент Игор Додон, а назначеният временно на поста Павел Филип подписа указ за разпускане на парламента и предсрочни избори през септември.Последваха дни на двувластие и взаимни обвинения в узурпиране на властта. Като в този период Русия, членки на ЕС и САЩ подкрепиха новото правителство.„Имам послание за целия свят. Молдова е най-накрая свободна“, обяви премиерът и лидер на АКУМ Мая Санду.Часове по-рано премиерът Павел Филип и вторият човек в Демократическата партия Владимир Чеботари обявиха, че правителството им ще подаде оставка.Междувременно президентът Игор Додон анулира указа за разпускане на парламента и предсрочни избори.", "date": "2019.06.15", "title": "Старото правителство на Молдова отстъпи властта на ново"}
{"url": "http://www.cross.bg/chasa-tryd-monitor-1606799.html", "text": "/КРОСС/  - Папатаци докарали у нас смъртоносната треска „Тоскана\" - Матурите вход в 38 университета - ВСС ще „пуска\" разследванията срещу \"тримата големи\" - Влакът със 160 км в час до Бургас през 2023 г. - 50 евро за монокини на плажа в Гърция - 1000 полицаи вардят плажа, идат и вносни - Запорират партии, ако не възстановят надвзети субсидии - „Позитано\" в акция „Спасяването на Нинова\" - мисли как да оттегли оставката и - Идея: министър или тройка от ВСС ще искат разследване срещу тримата големи в съдебната власт - Ръстът на цените спря през май, инфлацията е едва 0,1 % - Цените на горивата ще се записват на касовите бележки от 1 октомври - Всяка втора ЕТ фирма е без наети работници - Пирати оставиха 7 града без кабелна - Зрелостниците все по-неграмотни - Милена Драгийска, главен изпълнителен директор на „Лидл България\":Служителите в магазините ни ще имат трети официален почивен ден - Атанас Добрев, главен изпълнителен директор на „Виваком\":Колкото по-бързо се развие 5G толкова по-бързо ще се ускори растежът и ще се вдигнат заплатите - Ана Джонсън, Associated Press: Доверието е най-важната валута в журналистиката - Актьорът Камен Воденичаров: Пожарникари спасиха спектакъла ни в Банско - Знаменитата треньорка Нешка Робева пред Труд: Като дотегнахме с победите си на света, той се обедини срещу нас - Летница, Божурище, Аксаково - шампиони по скок на заетост - Расизъм в антирасизма - И лев не бих ви дал - Върховенството на закона не е инструмент за справедливост - Диплома с пет звезди - Финансовото танго се разтурва- Лицемерието като държавна политика- Какво се случва в „Да, България\"? ", "date": "2019.06.15", "title": "Преглед на печата за 15 юни"}
{"url": "http://www.cross.bg/prandi-silvano-nashite-1606800.html", "text": "/КРОСС/ Селекционерът на националния ни отбор по волейбол за мъже Силвано Пранди бе доволен от успеха на нашите срещу състава на Австралия с 3:2 гейма от турнира Лига на нациите.“Според мен ни помогна това, саможертвата на нашите играчи, които успяха да се върнат в трудни ситуации. Които ние си създадохме сами…Непримиримостта ни помогна много. Желанието на всеки да се раздава и да търси точката. Честно да ви кажа. Не мисля за класирането. Мисля за всеки мач, който ни предстои. За мен не е стоял въпрос дали ще останем в Лигата в след този мач”, добави Силвано Пранди.", "date": "2019.06.15", "title": "Силвано Пранди: Саможертвата донесе победата"}
{"url": "http://www.cross.bg/protest-priroda-sred-1606808.html", "text": "/КРОСС/ Около 100 души блокираха и снощи Орлов мост в знак на протест срещу застрояването на Черноморието и последните законови промени, с които се въведоха ограничения срещу дивото къмпингуване. Мостът бе блокиран около 19.00 ч., а движението - пренасочено. Участниците в проявата, сред които и родители с деца, обявиха, че планират голям протест, в който се очаква да има представители на организациите на къмпингуващите. \"Искаме природа, не искаме бетон\", бе сред най-разпространените плакати на участниците в протеста. Представители на коалиция \"За да остане природа в България\" обявиха, че ще поискат от държавния глава да наложи вето на променения Закон за устройството на Черноморското крайбрежие.", "date": "2019.06.15", "title": "Пак блокираха Орлов мост заради застрояването на Черноморието  "}
{"url": "http://www.cross.bg/syperdzhet-doklada-mulniya-1606807.html", "text": "/КРОСС/ Катастрофата на 5 май на руския пътнически самолет „Сухой Суперджет 100“, при която загинаха 41 души, е причинена от мълния, която е извела от строя системата на автопилота, се казва в предварителен доклад на разследващите органи.Според доклада самолетът е направил заход за кацане на московското летище  „Шереметиево“с прекалено висока скорост, след като бил ударен от мълния, се посочва в документът, разпространен от руските информационни агенции и цитиран от Ройтерс Екипажът е решил да приземи самолета, въпреки че автоматичната система е препоръчала да се направи втори заход за кацане, се казва в доклада. Въпреки това в изводите на доклада не се посочва пилотска грешка като причина за катастрофата, отбелязват руските агенции.При катастрофата на 5 май на руския пътнически самолет „Сухой Суперджет 100“ на авиокомпанията „Аерофлот“ загинаха 41 души от общо 78 на борда.", "date": "2019.06.15", "title": "Мълния е повредила автопилота на катастрофиралия руски Суперджет"}
{"url": "http://www.cross.bg/zafirov-ninova-atanas-1606809.html", "text": "/КРОСС/ „Време е за консолидацията на БСП и да се подготвим за местните избори“, това заяви пред БСТВ Атанас Зафиров, член на ИБ на БСП.По думите му в дневния ред на Конгреса е заложено констатиране на оставката на председателя и стартиране на процедурата по пряк избор.Той изрази съгласие с думите на зам.-председателя на БСП Стефан Данаилов , че не е важно с кого, а какво очаква партията.„Не са случайни всички декларации и позиции от почти всички структури на партията, в които се призовава за мъдрост, за единение и Корнелия Нинова да не подава своята оставка. Според мнението на нашите другари тя не носи отговорност за загубата на тези избори“, подчерта Зафиров.Той допълни, че Общинският съвет на БСП-Бургас, с пълно единодушие и само с 2 въздържалисе са приели също декларация, в която се казва, че сега не е време за оставка и не Корнелия Нинова е човекът, който трябва да носи отговорността.Зафиров сподели, че е получил и писмо от социалистка на 82 години, която го моли да представи мнението й на Конгреса: „Делегатите на Конгреса трябва да гласуват да остане Корнелия Нинова и да се стегнем, за да може да победи БСП наесен на местните избори“. „Конгресът трябва да стартира процеса по подготовката БСП за предстоящите местни избори.Това е най-важната задача пред БСП“, обобщи Атанас Зафиров.Той подчерта, че резултатите на последните избори са показали, че БСП връща позициите си в големите градове и в няколко областни града печели.„Това е предпоставка за победа наесен“, категоричен бе той. По думите му има координирана мащабна атака срещу БСП, която е концентрирана върху Корнелия Нинова като неин председател. Според него целта е БСП да бъде обезсилена и да бъде превърната в удобна и послушна опозиция. „Големият грях на БСП и на Нинова в частност, е че тя не се съгласи партията да е присъдружна на ГЕРБ. Ако това ръководство на партията бъде сменено, само след няколко месеца нещата ще се върнат към статуквото и БСП няма да бъде същата“, коментира той.Попитан за партийните субсидии, Зафиров отговори, че всички партии, включително и ГЕРБ, казват, че това е популизъм.„Демокрацията предполага партиите да бъдат независими от всякакви олигархични кръгове и такова отнемане на субсидии няма никъде в Европа. Ние в момента правим обратното – хвърляме партиите в лапите на олигарсите. Няма как да очакваме добър резултат от това. Всичко го разбират, но в момента се прави на инат и напук. Това е и част от сценария за смяна за ръководството на БСП“, заключи Атанас Зафиров.", "date": "2019.06.15", "title": "Атанас Зафиров: Време е за консолидацията на БСП и да се подготвим за местните избори"}
{"url": "http://www.cross.bg/angelov-boris-govori-1606803.html", "text": "/КРОСС/ „Статистиката показва, че човек си гледа телефона 160 пъти на ден поне, средно. Това създава психологически проблеми, в някои случаи и психиатрични“, това посочи пред БНР Борис Ангелов, председател на Сдружение „Екопрограма“ и един от организаторите на днешния форум по проекта „Спортът е свобода“ с тревожна тема за опасните зависимости.„Миналата година направихме кампания, която се наричаше „Няма добра дрога“. Тази година решихме да разширим темата с много други зависимости, за които по-малко се говори. Най-актуалната зависимост е тази от интернет, от социалните мрежи и от дигиталните устройства. Зависимостта от храна /емоционалното хранене/ също – в България това изобщо не се изследва. То обхваща много хора и обикновено се отключва от ниска самооценка, от отчаяние по някаква тема и се достига до съзнателно преяждане, особено с вредни храни. Оттам се стига до ударно отслабване, булимия, анорексия и т.н.“, обясни Ангелов в предаването „Преди всички“.Според Борис Ангелов това са теми, по които много малко се говори и това е голям минус за българското образование:„От много години се говори за т.нар. „гражданско образование“, но почти нищо не се прави и няма видими резултати“.Над 60% от фалшивите новини са свързани със здравето, подчерта още Борис Ангелов и добави, че именно към това трябва да се наблегне при учениците – да могат да разпознават информацията.", "date": "2019.06.15", "title": "Зависимостта към телефона може да доведе до психични проблеми"}
{"url": "http://www.cross.bg/yankov-ninova-smyata-1606791.html", "text": "/КРОСС/ Депутатът Красимир Янков, член на Националния съвет на БСП, издигна  официално кандидатурата си за председател на партията.\"БСП не се нуждае от спасител, а от ръководител. БСП има нужда от диалог, от спад на напрежението, от това да си подадем ръка и да поставим цели, с които да увлечем хилядите социалисти\", заяви той  в предаването ''Още от деня'' по БНТ.\"Преди 2 седмици Нинова подаде оставка и това предизвика хората да търсят алтернатива за председател на Националния съвет. До този момент съм имал виждания как трябва да работи БСП. Вътре в партията трябва да се направят много компромиси и никакви компромиси навън\", смята той.\"Не трябва да има възможности за задкулисия, да бъдат зазидани \"странични и задни входове\", каза още Янков, но отказа да каже конкретно дали досегашното ръководство е ползвало \"задкулисни\" ходове.Янков нарече \"обвинение от страна на Корнелия Нинова\" твърдението, че той е от групата в БСП, която е за \"по-топли връзки\" с ГЕРБ.\"Това послужи за вменяване на вина, на \"вътрешна опозиция\", добави той.\"Нинова има стил и метод на работа непознат досега, ние досега не сме имали пленум за политики, ръководството отказваше да обсъждаме политики\", заяви той.\"Дори знакови фигури като Румен Овчаров признават, че стилът на работа на Нинова е проблем. Моят призив е да спрем с личните квалификации\", каза Янков по повод подкрепата за Нинова от Стефан Данаилов, който персонално го обвинява в лични причини за конфронтация.,,Не приемам термина ''вътрешна опозиция''. В БСП няма опозиция, а хора, които изразяват своето мнение и несъгласие, а такива хора не могат да бъдат опозиция'', уточни Янков. ,,Наложително е вътре в партията да има диалог, тъй като всички са загрижени за бъдещето на БСП. Що се касае за процесите навън, крайно време е лидерът на БСП да влезе през централния вход, а не да има задкулисие. Тоест трябва да бъдат зазидани всякакви задни и странични входове, отваряни през годините'', подчерта още той. ,,Мисля, че свиканият Конгрес ще бъде последният ден, в който ще има разминаване на мненията. След това новият председател трябва да организира новото ръководство, което да се ползва с кредит на доверие и да се започва подготовката за местните избори. Смятам, че в рамките на десет дни всичко това трябва да бъде завършено, за да можем да използваме капацитета на партията и да предоложим алтернативи за местната власт'', добави кандидатът за председателстото място при социалистите. На въпрос дали има вероятност БСП да се разцепи Янков категорично заяви, че това няма как да се случи, припомняйки случая преди години с АБВ. ,,Президентът още преди шест месеца ни припозна като алтернатива. Да, той е загрижен, но това не е негова грижа отсега'', заяви в заключение Красимир Янков.Варненският социалист е един от критиците на Нинова. Той смята, че  грешката в предизборната им кампания е била, че е фокусирала дебатите си върху вътрешната политика, а не върху бъдещето на Европа. Според него, ГЕРБ има по-висок резултат на изборите не защото са по-силната партия, а заради слабостта на БСП и грешката им в предизборната кампания.Янков е убеден, че Нинова трябва да понесе политическа отговорност и смята, че не е имало друг вариант освен оставката й и че дори тя е закъсняла. Янков е на мнение, че процедурата за избиране на лидер на партията на БСП е ясна - чрез предложения от хората, а не самопредлагане.\"БСП не може да бъде лидерска партия, колективното начало трябва да бъде възстановено\", смята депутатът., който ще представи на конгреса политическия доклад за резултатитте на БСП в евровота.И двамата участваха в лидерската битка през 2016 година, когато Корнелия Нинова спечели срещу Михаил Миков.", "date": "2019.06.15", "title": "Красимир Янков издигна кандидатурата си за председател на БСП"}
{"url": "http://www.cross.bg/kurlezhut-povishavane-nyama-1606793.html", "text": "/КРОСС/ Бум на ухапванията от кърлежи след дъждовете и затоплянето на времето. Специалистите поинфекциозни болести регистрират и пациенти, заразени с лаймска болест, посочва .Ухапване от кърлеж води Илиан Камбуров и малката му дъщеричка Анна в Националния център по заразни и паразитни болести. „Извеждах я пред блока, след това се прибрахме, сложих я да спи и като се събуди видях, че има зачервено. Беше много малък, казаха, че е ларва”, каза той.Лабораторните изследвания показват, че кърлежът не е бил заразен и бащата на Анна си отдъхва. Той и съседите му обаче остават нащрек. „Ние там, където живеем, се организирахме, платихме си и напръскаха. Явно, че е някакъв бум в момента”, добави Камбуров. Една от причините за бума на кърлежи през този сезон са дъждовете и сравнително високите зимни температури.„Ние нямаме повишаване на заболеваемостта, но има повишаване на ухапванията - нямаме повишаване на заболяванията от лаймска болест за територията на София”, заяви Цезарина Илиева, началник на отдел \"Паразитология и ДДД\"  в СРЗИ.Медиците успокояват, че дори кърлежът да се окаже инфектиран, не трябва да се изпада в паника. „Един такъв положителен резултат все още не поставя диагноза, защото не знаем колко време е престоял кърлежът, дали е изваден, специалистът ще каже. Ако е по-малък периодът от време няма проблем, но ако е престоял по-дълго трябва, да сме с повишено внимание”, съобщи гл. ас. Магдалена Баймакова от Клиника по инфекциозни болести на ВМА.От Столичната община уверяват, че обработката на тревните площи продължава. „Столична община възложи допълнителни обработки на централните паркове и градини. Имало е сигнали от граждани и пращаме екипи”, каза Милена Васева. При ухапване се препоръчва кърлежът да бъде изваден от медицинския специалист. А ако няма такава възможност то поне да носим в себе си пинсета, спирт и ръкавици.", "date": "2019.06.15", "title": "Бум на ухапванията от кърлежи"}
{"url": "http://www.cross.bg/chasa-provede-zapochne-1606789.html", "text": "/КРОСС/ От 06.00 часа на паркинга пред Резиденция Бояна, пред Базата на БФС ще започне състезанието за колоездачи „Обиколката на Витоша\". Стартът на супер маратона за скороходци е в 23.59 часа. Офиц иалните награждавания са в събота и в неделя от 16 ч. в зоната на старт/финала.От 09.00 часа ще започне изпитът по история на България от втората кандидатстудентска сесия на Софийския университет за учебната 2019/2020 г. От 14.00 часа започва изпитът по химия.От 09.00 часа Белоградчишки епископ Поликарп ще отслужи Заупокойна света Литургия в храма на Софийските централни гробища.От 09.00 часа в Големия салон на БАН ще започне симпозиум на тема „Деменции- state of art. Диагностика, лечение, грижи\".От 09.45 часа в многофункционален спортен комплекс \"Спортна София 2000\" в \"Зона Б-5\" кметът на район \"Възраждане\" Савина Савова ще открие Втория детски футболен турнир за Купа „Възраждане\" за деца родени през 2009 г.От 10.00 часа във ВТУ „Тодор Каблешков\" председателят на Държавната агенция \"Безопасност на движението по пътищата\" Малина Крумова ще участва в откриването на второто издание на „Мото училище за безопасност\".От 10.00 часа в столичния парк „Борисова градия\" - сцена „Лятна естрада\" ще се проведе третото издание на фестивала на азиатската култура „Магията на Изтока\".От 10.00 часа с вход свободен и многобройни атракции в Националния военноисторически музей (НВИМ) ще се проведе Ден на бащата, посветен на специалната връзка между таткото и детето.От 17.00 часа двете национални програми на Българското национално радио „Хоризонт\" и „Христо Ботев\" ще представят кампанията на БНР „Избери живота\" на Радио парк фест 2019.От 17.30 часа в зала \"клуб 1\" на НДК ще се състои юбилейна конференция и коктейл „20 години кохлеарна имплантация в България - надежда, превърната в реалност\".От 10.00 часа ще се състои началото на летен сезон 2019 в Боровец.От 09.30 часа в амфитеатъра под Пантеона в Морската градина министър Младен Маринов ще присъства на 10-ия юбилеен концерт „С обич за децата, в памет на бащите герои\".От 09.30 часа на Амфитеатъра под Пантеона в Морската градина ще се проведе 10-то юбилейно издание на кампанията „С обич за децата, в памет на бащите герои\". Инициативата е в подкрепа на децата и семействата на загинали и пострадали при изпълнение на служебния си дълг полицаи и пожарникари от Областните структури на МВР.От 09.30 часа с вход свободен и много атракции ще се проведе Денят на бащата в Парк-музей на бойната дружба - 1444 г. „Владислав Варненчик\".От 10.30 часа в Дома за медико-социални грижи за деца - Варна (ДМСГД - Варна) ще се проведе 19-ата традиционна среща на осиновените деца и техните осиновители под наслов „Аз и моето семейство\".От 11.00 часа в кв. „Аспарухово\" започва традиционният събор „Аспарухово пее и танцува\".От 11.00 часа заместник-министърът на регионалното развитие и благоустройството Деница Николова ще присъства на откриването на обновената сграда на СУ „Пейо Кр. Яворов\" в жк. „Владислав Варненчик\". От 12.00 часа тя ще се включи в откриването на модернизираната ул. „Цар Симеон І\".От 11.30 часа ловци от Сдружение „Ловно-рибарско дружество\" - Варна ще поднесат венци пред паметниците на Васил Левски и Христо Ботев в Морската градина.От 12.30 часа в спортна зала \"Фестивална\" кметът на Община Видин Огнян Ценков ще открие международния турнир по баскетбол за юноши за купата на \"Дунав мост Видин-Калафат\" АД, който се организира във връзка с 6- годишнината от откриването на моста.От 19.00 часа в местността Гарваница край село Горско Сливово ще започне петото издание на фестивала „Под звездите на деветашкото плато\".От 18.00 часа от паркинга пред Община Момчилград ще стартира традиционен колопоход с маршрут от Момчилград до Татул. От 20.30 часа край село Татул ще започне 13-ото издание на рок фестивала „Нощта на Орфей\".От 10.00 часа на площад \"Жеравица\", Градска градина, ще се проведе Алея на изкуствата и занаятите.От 16.30 часа в ректората на НУ „Патриарх Евтимий\", Сдружение Менса България ще проведе тест за интелигентност.От 10.00 часа в Заседателна зала Ректорат към Стопанска академия „Д. А. Ценов\" ще започне панорама на образованието.От 10.00 часа на Амфитеатъра пред Родопски драматичен театър „Николай Хайтов\" ще бъде открит Шестия национален фолклорен фестивал за хора с увреждания.От 14.30 часа в Конферентна зала 1 на хотел „Верея\" ще се проведе пресконференция по повод провеждането на XXVІІІ Конвент на Ордена на рицарите тамплиери на Йерусалим, Велик Приорат България. Тържественият ритуал с инвеститурата (прием) на нови Рицари и Дами във Велик Приорат България ще започне в 16.30 часа в зала „Тера Зали\", Промишлена зона Изток, Стара Загора зад Спортната зала ДЗУ.От 10.00 часа ще се състои Национален събор на българския фолклор и българските традиционни ястия в с. Пряпорец.От 18.00 часа в парк „Студентски\" ще се състои втората вечер от третото издание на фестивала „Шумен рок\". ", "date": "2019.06.15", "title": "Предстоящи събития в страната на 15 юни"}
{"url": "http://www.cross.bg/vestager-kandidat-vodesht-1606794.html", "text": "/КРОСС/ \"Евродепутатът от Европейската народна партия от досегашния парламент Елмар Брок заяви, че не признава кандидатката на новата либерална  група „Обновете Европа“ Маргрете Вестагер за неин водещ кандидат\", това предаде кореспондентът на БНР в Брюксел Ангелина Пискова. Германският политик  мотивира тезата си така: „Ако госпожа Вестагер се бе кандидатирала за шпиценкандидат, тя щеше и да бъде такава. Но ние искаме кандидатите да отидат при хората, а не да излизат пред тях, след като хората вече са си казали думата. В това е основната разлика“. Либералната група – по-рано АЛДЕ, а сега „Обновете Европа“, е против системата „водещ  кандидат“ и вместо това предложи няколко претендента за поста преди евроизборите.Еврокомисарят за конкуренцията Вестагер се появи на дебатите с останалите водещи кандидати непосредствено преди и след изборите за  Европейски парламент. Според Брок до последния момент е имало неяснота кой е реалният кандидат на либералите за председател на Европейската комисия - Вестагер или лидерът на групата Ги Верхофстат.Брок и френският му колега Ален Ламасур дадоха брифинг пред журналисти, на който защитиха процедурата за водещ кандидат седмица преди заседанието на Европейския съвет следващата седмица. На него се очаква да бъде взето решение за фигурите, които ще поемат важни постове в ЕС, включително и председател на следващата Еврокомисия.На въпрос на „Хоризонт“ не е ли странно един френски евродепутат да работи срещу собствения си президент, Ламасур отговори: „Не, защото не знам позицията на френския президент. Той направи интерпретация на прочита на договорите, но не е казал кой иска да е начело на Комисията. Хвалил е доста хора, и Мишел Барние сред тях, но не само него. Това, което сега искаме да напомним е, че договорът от Лисабон задейства парламентарна система. При нея държавните и правителствени ръководители трябва да предложат име на ръководителя на изпълнителната власт за гласуване в Европейския  парламент, но те трябва да държат сметка за резултата от изборите“. Френският президент Еманюел Макрон е против системата за шпиценкандидат, а според медийни публикации, той подкрепя за високия пост главния преговарящ по Брекзит Мишел Барние. Последният правеше обиколки в  редица страни членки по време на предизборната кампания, без да огласява публично срещите си. ", "date": "2019.06.15", "title": "ЕНП не признава Вестагер за водещ кандидат за шеф на Еврокомисията"}
{"url": "http://www.cross.bg/rodeni-na-yuni-1606790.html", "text": "/КРОСС/ , пианистка;, олимпийски шампион по вдигане на тежести;, актьор;, актриса;, бивш директор на Националната служба за охрана;, европейски шампион в скока на дължина;, политолог; ", "date": "2019.06.15", "title": "Родени на 15 юни"}
{"url": "http://www.cross.bg/zadyshnitza-pamet-pokoiinitzi-1606792.html", "text": "/КРОСС/ Днес е Черешова задушница, която се отбелязва в съботния ден преди големия християнски празник Петдесетница.Тази събота е ден, в памет на всички починали православни християни, наричан още Спасовска задушница. Свързан е с поверието за прибирането на душите на всички покойници, които са били на свобода след Велики четвъртък.За една календарна година обикновено задушниците са преди Месни Заговезни, след Спасовден, около Димитровден и Архангеловден. На тези поминални дни близките на починалите посещават гроба, преливат го с вино, прекадяват го с тамян и след това раздават на присъстващите жито и храна за \"Бог да прости мъртвите души\". Православната църква е установила на Задушница в храмовете да се правят заупокойни литургии в памет на починалите християни.Днес чрез богослужението в църквата измолваме прошка от Бога за нашите покойници. В тяхна памет, наред с молитвите, от нас се изискват и дела на благотворителност.Благотворителен характер имат и общите трапези, които вярващите правят на Черешова задушница. Приготвят се жито, хляб, вино, плодове и други храни, които се раздават. Житото символизира възкресението, а хлябът - Исус Христос. ", "date": "2019.06.15", "title": "Черешова задушница е!"}
{"url": "http://www.cross.bg/trump-tankera-pregovori-1606796.html", "text": "/КРОСС/ Президентът на САЩ Доналд Тръмп и японският премиер Шиндзо Абе са обсъдили в телефонен разговор нападенията над двата петролни танкера в Оманския залив, съобщава Ройтерс.Тръмп е благодарил на Абе за усилията му да улесни преговори между САЩ и Иран, съобщи Белият дом, цитиран от Ройтерс.Тръмп и Абе са обсъдили и двустранните търговски преговори и предстоящото посещение на Тръмп в Япония за срещата на върха на Г-20.Генералният секретар на ООН Антониу Гутериш заяви, че трябва да се установи истината за нападенията над двата танкера и добави, че световната организация осъжда тези атаки.Ръководителят на Арабската лига Ахмед Абул Гаит прикани Иран да промени линията си на поведение, след като САЩ обвиниха Техеран за атаките.", "date": "2019.06.15", "title": "Тръмп и Абе обсъдиха нападенията в Оманския залив"}
{"url": "http://www.cross.bg/aziya-bulgariya-koreya-1606798.html", "text": "/КРОСС/ Митични същества, зрелищни изпълнения и пищни костюми от всички кътчета на Азия пристигат в България на 15-и юни за третото издание на фестивала на азиатската култура \"Магията на Изтока\", иницииран от посолство на Индонезия в България, в партньорство с още 15 дипломатически мисии от Азия у нас.Както всяка година, така и тази, фестивалът се обявява в подкрепа на благородна кауза в партньорство с фондация \"За нашите деца\". Билети за благотворителната томбола ще се продават на цената от 5 лв., освен в деня на събитието, така и седмици по-рано, в търговската мрежа на Eventim в цялата страна и онлайн.Всички закупили билети участват в томбола за над 50 награди, най-голямата, от които, двупосочен билет за двама до избрана дестинация в Азия, щедро предоставени от Turkish Airlines, дългогодишен партньор на каузата. А събраните средствата от събитието фондация \"За нашите деца\" ще инвестира в подкрепа на уязвими семейства в риск от раздяла и ще спаси от изоставяне поне 15 деца в ранна възраст.Специални гости - майстори на танца, музиката, театъра и бойните изкуства пристигат от всички кътчета на Азия за дългата над десетчасова програма на сцена в столичния парк \"Борисова градина\" на 15-ти юни. Феноменът на древния индийски \"танц с очи\" Катакали открива фестивалния ден с нажежаващо изпълнение, разказващо митични притчи и религиозни епоси, единствено чрез мимики, жестове и израза на лицето и тялото, декорирано с пищни орнаменти и костюм. Твърди се, че един \"майстор Катакали\" се подготвя десетки години преди първото си излизане на сцена, а самото приготовление в костюм и грим отнема повече от четири часа.Митът за Баронг-Рангда, вечната борба между доброто и злото, произлизащ от древните корени на балийската митология, ще бъде представен на сцена от артисти от Индонезия и България, носещи обемни костюми от естествена козина, маски, изработени от свещено дърво, множество украшения от огледала, рефлектиращи светлината, седеф, скъпоценни камъни и ръчно изработена телешка кожа с традиционни орнаменти. \"Китайски дракон\" ще предхожда гостите на фестивала, въвеждайки ги в екзотиката на азиатския континент.Бойните изкуства от изтока, съчетаващи дисциплина, дух и майсторство ще бъдат представени от \"самурайската школа\" по кендо - древното японско изкуство по фехтоване, демонстрации по айкидо; корейско таекуондо; тай чи от Китай и тайландски бокс Муай-Тай и Бурай-Тай.Посетителите на фестивала, провеждащ се на 15-ти юни в \"Борисовата градина\" ще могат да се запознаят отблизо и с традиционна мода от Виетнам, представяща уникални произведения от различни тъкани и цветове на традиционното виетнамско дамско облекло Ао зай. \"Танц с ветрила\", \"Танц с шапки\" и \"Ангелски танц\" за плодородие ще бъдат изпълнени още от Виетнам. Република Корея завладява с ритъм, дух и изящество чрез корейската фолклорна трупа, единствена на Балканите, изпълняваща в този жанр - \"Со Йънг Самулнори\", които ще ни потопят в традициите на страната, свързани с ритуалите за плодородие и благодат. Смята се, че всеки от инструментите, с които се изпълнява музиката, въплъщава в себе си идеята за определено природно явление: джанггу (барабан във формата на пясъчен часовник) напомня дъжда, куенггуари (по-малък гонг) - гръмотевицата, джинг (по-голям гонг) - шума на вятъра, а бук (цилиндричен барабан) - звуците на облаците. Република Корея предлага програма и за феновете на нашумелия корейски музикален стил - к-поп със събиращите многобройна публика танцови състави \"Cypher\" и \"Toxic\", като последните са сред финалистите на Световния фестивал по К-поп в Република Корея през 2018 г.И още, филипински национални песни, изпълнявани от деца, националната палестинска танцова трупа \"Алкаумия\" ще спечели отново публиката с енергия и ритъм, музика от Бангладеш, съвременна интерпретация на виетнамски фолклор от танцова формация \"Sofistic Jivo\" и още много, много изпълнения и представяния на сцена очакват посетителите на тазгодишното издание на фестивала на азиатската култура \"Магията на Изтока\".Фестивалът \"Магията на изтока\" се осъществява и тази година в партньорство с Държавен културен институт към Министерството на външните работи, Министерство на туризма, Министерство на културата и Столична община; както и благодарение на партньорите IPS, Bohemia, Poseidon, Devin, Бонанза Бачорски; изложителите: Манджа Ван, Моменто, Чили Хилс, Сокони, Тако Фуудс, Мутай, Анагам Био, Бомбай Къри, Веге работилница Дока Дауджи, Витошко Лале и всички дарители на награди за благотворителната томбола: Turkish Airlines, Кемпински Хотел Гранд Арена Банско, SailWithMe, Restaurant Eisha, KWIAT, InGlobo, Este SPA, Маtzalo, Victoria Spa, 13grams, GOOD BOX, Бирария Palivec, KREO, Royal Thai, Yati Cooking, Indomie.Културното събитие е инициирано от посолство на Индонезия в България, и се осъществява съвместно с Бангладеш, Виетнам, Емирство Кувейт, Индия, Ирак, Иран, Китай, Обединени Арабски Емирства, Пакистан, Палестина, Република Корея, Саудитска Арабия, Тайланд, Филипини и Япония.", "date": "2019.06.15", "title": "Митични същества, зрелищни танци и пищни костюми от Азия завладяват София"}
{"url": "http://www.cross.bg/sybsidii-nadvzetite-daritkova-1606797.html", "text": "/КРОСС/ Няма да има щета за бюджета от надвзетите субсидии. Това каза пред журналисти в парламента председателят на ПГ на ГЕРБ д-р Даниела Дариткова във връзка с връщането на надвзетите субсидии.На въпрос защо сега се връщат надвзетите субсидии, д-р Дариткова отговори, че на този въпрос многократно са давани отговори. \"Решението е взето, законът е гласуван. Няма да има щета за бюджета по никакъв начин от тази техническа грешка\", каза още председателят на ПГ на ГЕРБ.", "date": "2019.06.15", "title": "Дариткова: Няма да има щета за бюджета от надвзетите субсидии"}
{"url": "http://www.cross.bg/delon-bolnitza--1606795.html", "text": "/КРОСС/ Хоспитализираха известния френски актьор Ален Делон, предаде BFM TV.Той е настанен в американска болница в Ньой сюр Сен, Северна Франция.Според местни медии Делон е получил инсулт.Делон е на 83 г.Френският актьор, режисьор, сценарист и секс символ на няколко поколения придобива популярност с ролите си във филмите \"Роко и неговите братя\" (1960), \"Под яркото слънце\" (1960), \"Самураят\" (1967) и \"Двама мъже в града\" (1973).", "date": "2019.06.15", "title": "Приеха в болница Ален Делон"}
{"url": "http://www.cross.bg/izrael-ychastie-georgi-1606782.html", "text": "/КРОСС/  - В Англия е подписана Магна харта, ограничаваща правата на монарха за сметка на правата на аристокрацията и църквата. - Българският цар Михаил II Асен сключва договор с Дубровник, насочен срещу сръбския крал Стефан Урош I. - Състои се Битката на Косово поле (стар стил), при която Османската империя побеждава обединените сили на сърби и босненци. - Папа Лъв X отлъчва от църквата Мартин Лутер за ерес. - В Цариград избухва Бунт на еничарите с участие на около 20 000 наемници, който е против решението на султан Махмуд II да модернизира армията и да създаде редовна турска войска.- Арканзас става 25-я щат на САЩ. - Изигран е първият мач по Австралийски футбол. - Излиза първият брой на вестник Гайда, редактор на който е Петко Славейков.- В резултат на цунами в Япония загиват около 28 000 души.. - В Хага започва Втората световна мирна конференция с участие на представители на 44 държави. - Основана е корпорацията Tabulating Computing Recording Corporation (IBM). - В София е създаден Съюз на славянските дружества. - Край село Ганчево (днес Партизани обл. Варна ок.Провадия) са разстреляни без съд и присъда 18 антифашисти сред които Димитър Чивгънов.- В Базел, Швейцария, е учреден европейският футболен съюз УЕФА. - По време на вътрешната премиера на пиесата на Георги Марков „Аз бях той\" (режисьор Методи Андонов) в Сатиричния театър представлението е спряно и забранено; по-късно на същия ден Георги Марков напуска страната, за да избегне преследване. - 7 (33) Народно събрание преизбира Тодор Живков за председател на Държавния съвет и държавен глава; Станко Тодоров за министър-председател на България и Владимир Бонев за Председател на Народното събрание. - В Испания са проведени първите демократични избори след 41 години тоталитарно управление.- Спускаемият модул на съветския космически апарат Вега-2 изследва атмосферата и повърхността на Венера.- В Пакистан е приет за върховен закон Шериата, което на практика означава, че държавата става ислямска република. - Израел и Ватикана установяват дипломатически отношения след дългогодишните претенции на Израел за безразличието на католическата църква по време на Холокоста.. - Китай, Русия, Казахстан, Киргизстан, Таджикистан и Узбекистан създават Шанхайска организация за сътрудичество. - Сърбия признава независимостта на Черна гора. ", "date": "2019.06.15", "title": "15 юни в историята"}
{"url": "http://www.cross.bg/tema-stefan-zhivo-1606788.html", "text": "/КРОСС/  България в капана на ИДИЛ - коментар на Цветлин Йовчев, бивш вътрешен министър и шеф на ДАНС; Ще пресече ли НЗОК източването на парите за здраве - говори д-р Дечо Дечев; Историческият ремонт на \"Граф Игнатиев\" - спорят общинските съветници Силвия Христова от ГЕРБ, Борис Цветков от БСП и Стефан Марков от РБ; Елин Топузаков - диагноза на националния отбор по футбол; Жени Калканджиева в съботното утро; На живо: БНР парк фест; Интервю с продължение - Матей Стоянов; На живо: фестивалът \"Опера опън\" в Пловдив; Внимание! Опасни сгради. Чия е отговорността? Забранени вещества в добавки за отслабване. Кои са те и защо ги доставят с етикет „Детски играчки\"? Ванга - човек и феномен. Неразказани истории в нов филм за петричката пророчица; В „Говори с Ива\" - Владимир, синът на Стефан Данаилов; ", "date": "2019.06.15", "title": "Теми и гости в сутрешните блокове на телевизиите на 15 юни "}
{"url": "http://www.cross.bg/ymniya-ymniyat-chovek-1606779.html", "text": "/КРОСС/ \"Умният човек ще се съгласи с умния, глупавият обикновено не се съгласява нито с умните, нито с глупавите.\"Аристотел", "date": "2019.06.15", "title": "Умният човек ще се съгласи с умния"}
{"url": "http://www.cross.bg/amos-samariya-amasiya-1606780.html", "text": "/КРОСС/ Амос е първият пророк-писател, най-важна след Мойсей фигура в Стария Завет. Откровението, което получава, бележи преломен момент в историята на Израел. В него съвсем ясно е изобличено двуверието, националното превъзнасяне и суеверно-магическото разбиране на обредите. Ролята на боговдъхновените речи на Амос за цялото по-нататъшно пророческо движение не може да се подлага на съмнение. Духът и стилът им се отразяват на почти всички пророци, живели след него.Амос не принадлежи към \"царските\" ясновидци, свързани с определени светилища, не е и популярен вожд като тези, които се борят с пороците на обществото с политически методи (като Ахия или Елисей). Той може да бъде наречен \"човек от народа\", тъй като основното му занимание е да развъжда овце и да се грижи за плодни дръвчета. Юдей по произход, Амос живее на края на пустинята край гр. Фекоя (днес село Фекуи), разположен на няколко километра южно от Витлеем, но краткото му пророческо служене протича в Северното царство, където е изпратен от Бог против собстената му воля. Божият дух превръща пастира в Небесен вестител.Амос идва в Северното царство около 760 г. пр.Хр., в навечерието на голямата катастрофа в целия Близък Изток. Набралата сили асирийска военна държава само чака момент, за да започне грабителски походи. А по това време в Самария цари пълно безгрижие. Управлението на Йеровоам ІІ (786-746), белязано с успехи и победи, внушава на хората мисълта за Божата милост. Всички чакат \"Деня на Повелителя\", когато с помощ отгоре Божият народ ще победи своите врагове. Пищният култ в светилищата в Самария, Ветил и Дана се смята за висша проява на благочестие.В същото време нравственото равнище на народа стремително пада. Нарастването на богатствата, имущественото разделение и безправното положение на селяните - всичко това е обратната страна на политическите успехи. Заветът на Мойсей за неразделността на любовта към Бога и ближния е почти забравен. И Амос не може да не види това.От книгата му става явно, че е надарен поет и много образован човек, независимо че принадлежи към селското съсловие. И все пак едва ли би се осмелил да предизвика властниците и целия народ, ако не е покоряващият Божи глас, който прозвучава в душата му.Като се появява във Ветилския храм, Амос предрича пред всички неговата гибел и края на царската династия. Старшият свещеник Амасия донася за това на царя и на Амос е наредено да напусне Витил:На това Амос възразява:От Ветил Амос отива в столицата на Северното царство - Самария. За по-нататъшната му съдба не е известно нищо. Може би, изгонен от Самария, се е върнал в родината си и е записал словесното откровение на Повелителя.Паметта на пророк Амос Православната църква чества на 15 юни. ", "date": "2019.06.15", "title": "Св. пророк Амос"}
{"url": "http://www.cross.bg/kompaniyata-sguvaem-sega-1606816.html", "text": "/КРОСС/ Huawei проявява предпазливост в надпреварата да пусне първия наистина функционален сгъваем смартфон след нашумелия дефект на Samsung Galaxy Fold през април. Говорител на компанията сподели пред CNBC, че умишлено темпото е забавено, за да се изчистят всички възможни дефекти.Huawei Mate X бе представен на Световния конгрес за мобилни технологии (MWC) в Барселона през март, като тогава прогнозите бяха, че апаратът ще излезе в продажба през юни. Отлагането вече е факт и намерението на компанията сега е да предложи своето иновативно решение идния септември., споделя говорителят.Мненията в публичното пространство са разнопосочни. Едни анализатори смятат, че размерите на нов сгъваем телефон са по-големи от нуждите на потребителите, докато други отчитат осезаемата нужда от по-голяма мултимедия в дланта на модерния човек. Сигурното за сега е, че рано или късно ще видим първите смартфони от това ново поколение, а крайната оценка ще оставим на самите пазари.", "date": "2019.06.15", "title": "Китайската компания се е поучила от грешката на Samsung"}
