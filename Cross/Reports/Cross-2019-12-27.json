{"url": "http://www.cross.bg/godini-shtastie-kraya-1621331.html", "text": "/КРОСС/  Общият оптимизъм за непосредственото бъдеще у нас е по-висок спрямо предходни години. В последните няколко години може би донякъде укрепва и усещането за лично щастие, но остава много по-слабо. На фона на света, България е близо до средните стойности на оптимизъм, но когато става дума за лично щастие, продължаваме да сме в долната част на класацията.Това са обобщените данни от традиционното изследване на световната асоциация „Галъп интернешънъл\", наречено „В края на годината\". Тази година то е проведено в 46 страни по света, сред които и България.Данните от него показват, че сме по-големи оптимисти от средния гражданин на Европейския съюз, но сме много по-нещастни. Докато общият оптимизъм зависи повече от конкретната ситуация в страната и е динамичен, усещането за лично щастие в годините не се променя особено.В края на 2019 г. 32% от българите очакват 2020 г. да е по-добра от 2019 г. 22% - по-лоша, а 34% - същата. 12% не могат да отговорят. Така нетната стойност на оптимизма у нас (дялове на оптимисти минус дялове на песимисти) е 10 (32% минус 22%). През миналата година тази оценка беше отрицателна: -8. Преди две години беше 3. В края на 2016 г. пък беше -5, а в края на 2015 г. беше -1. Така очакванията сега всъщност се оказват най-оптимистичните на фона на последните няколко години. Вероятното обяснение е известната икономическа стабилизация и политическа предвидимост.България е близо до световната средна нетна стойност в индекса на надеждата от 13. На фона на страните от ЕС България стои по-оптимистично, но на фона на европейските страни извън ЕС - ние сме по-големи песимисти. И през тази година ЕС изглежда сравнително унило, в сравнение, например с развиващия се свят. И тук проличава, че не конкретното благосъстояние в една страна, а перспективите, както и актуалната политическа ситуация, са важният фактор.В края на 2019 г. 45% у нас декларират, че са щастливи или много щастливи, а 10% са нещастни или много нещастни. 40% са в „средата\" между щастие и нещастие, а останалите не могат да определят. Така нетната стойност на щастие минус нещастие е 35. В предходните години тази стойност се движеше така: 36 (преди две години), 33 (преди три години), 30 (преди четири), 16 (преди пет години). В последните години може би усещането за лично щастие плавно укрепва, но остава далеч от световната средна нетна стойност в индекса на щастието - която сега е 48 и в последните години се колебае около тези нива. Българите са по-нещастни и от средния европеец. ", "date": "2019.12.27", "title": "Българинът все по-голям оптимист, но остава нещастен "}
{"url": "http://www.cross.bg/toplite-zimi-otklyuchvat-depresii-1621322.html", "text": "/КРОСС/  Ненормално топлото време през зимата не носи повече настроение на хората, а напротив - често води до усещане за потиснатост и дори депресия. Учените търсят обяснението на този факт в обстоятелството, че въпреки високите за сезона температури, липсата на слънце се отразява негативно на човешката психика. Мрачното небе разваля настроението много повече от непроходимите снежни преспи.Освен това през зимните месеци тялото страда от недостиг на „хормоните на щастието\" - серотонин, допамин и норадреналин.Експерти изтъкват още, че краят на коледния сезон допълнително е повод за отключване на депресивни състояния. Те съветва по празниците да се храним умерено, да намалим кофеина, да се движим повече. ", "date": "2019.12.27", "title": "Топлите зими отключват депресии "}
{"url": "http://www.cross.bg/hanks-gurtziya-pochetno-1621323.html", "text": "/КРОСС/  Гръцкият президент Прокопис Павлопулос е подписал днес указ, с който предоставя почетно гръцко гражданство на прочутия холивудски актьор и почитател на Гърция Том Ханкс, съобщава \"Катимерини\", като се позовава на АНА-МПА.Съпругата на Ханкс Рита Уилсън има корени от Гърция. Майка й е гъркиня с произход от днешна Албания, а баща й е българин мохамеданин, роден в Северна Гърция.От много години Ханкс прекарва лятната си почивка на гръцкия остров Андипарос. ", "date": "2019.12.27", "title": "Том Ханкс получи почетно гръцко гражданство "}
{"url": "http://www.cross.bg/brad-dzhenifur-anistun-1621333.html", "text": "/КРОСС/  Холивудските звезди Брад Пит и Дженифър Анистън са възобновили отношенията си, съобщават чуждите медии, като се позовават на отлично информиран източник, близък до актьора и разкрил новината пред US Weekly.Твърди се, че по време на партито по случай Рождество, което организирала Дженифър за звездна компания от приятели, сред поканените гости бил и Брад.На гости при Анистън за Коледа дошли още Том Ханкс със съпругата си Рита Уилсън, Кейт Хъдсън и много други звезди. \"Те се разбраха да не ровят в миналото, а да гледат само напред. Джен помоли Пит да не се опитва да анализира брака им и да търси причината, заради която той реши да отиде при Джоли. Според Дженифър, това е деструктивен подход, който сега няма да им помогне. Те се разбраха да си кажат всичко за развода веднъж завинаги и да си простят взаимно\", разказва още източникът, цитиран от US Weekly.Брад и Дженифър бяха женени от 2000 г., но пет години по-късно актрисата прекрати отношенията им заради увлечението на мъжа й по Анджелина Джоли. Преди три години Брад се раздели и с Джоли, отново по желание на половинката си. ", "date": "2019.12.27", "title": "Брад Пит и Дженифър Анистън отново заедно "}
{"url": "http://www.cross.bg/gradinarstvo-semena-yred-1621342.html", "text": "/КРОСС/  LG Electronics (LG) ще представи уред за градинарство в закрити помещения на CES® 2020 - първата крачка към все по-популярното движение за градини на закрито. Революционният вграден уред за вътрешно градинарство LG тип колона използва усъвършенстван контрол на светлината, температурата и водата, удобни пакети за семена и приложение за наблюдение на растежа, за да помогне на потребителите да отгледат богати на хранителни вещества и аромати зеленини в комфорта на собствения си дом.Вграденият уред за градинарство на LG позволява дори на пълния новобранец да изживее забавлението и радостта от това да се докосне до магията на градинарството. Създаден за милионите потребители по цял свят, които искат да имат спокойствието, че знаят какво точно има в храната им и откъде идва, иновативният уред за градинарство на закрито култивира свежи, пресни билки и зеленчуци през цялата година, идеален за жители на града или всеки, който се иска да води по-здравословен и по-зелен начин на живот.Използвайки гъвкави модули, уредът пресъздава условия като на открито, сравнявайки температурата в изолирания шкаф с времето навън. LED светлините, изкуствената циркулация на въздуха и марления дренаж за бързо напояване трансформират семената в съставки за вкусни рецепти и ястия. Усъвършенстваната система за градинарство може да побере до 24 пакета със семена, достатъчни за четиричленно семейство да се наслади на здравословните ползи и кулинарни изкушения на широка гама от домашни хранителни продукти.Лидерството и знанието на LG в областта на технологиите ясно се демонстрира в култиватора за градинарство на закрито. Ключов компонент на автоматизираното градинарско решение е технология за водоснабдяване на LG, която не е циркулираща. Тя равномерно разпределя точното количество вода, което всеки  пакет семена изисква. Тази основна технология предотвратява неприятните миризми за по-чиста среда, където могат да растат безопасно билки и зеленчукови листа. Придружаващото приложение LG ThinQ помага на потребителите да управляват и наблюдават своите растения, предлагайки полезни насоки на всяка стъпка по пътя, за да се гарантира успешна реколта всеки път. Всички опаковки, съдържащи семена, торфен мъх и тор, са предназначени за незабавно засаждане. Първоначалните пакети включват 20 различни сорта, включително различни видове маруля, рукола, цикория и босилек.„С нарастващия брой потребители в наши дни, които водят вегетариански и веган начин на живот, за нас беше важно да допринесем за тази тенденция\", каза Сонг Да-хюн, президент на компанията LG Electronics Home Appliance & Air Solution. „Първото ни решение за градинарство на закрито ще служи като образец за LG в домашните уреди. То предлага начин на потребителите да се хранят добре, като същевременно осигурява радостта от отглеждането на собствена храна, в съответствие с целта на LG за по-добър живот.\"Първият домашен култиватор на LG за градинарство ще бъде представен по време на CES 2020 от 7 до 10 януари на щанд № 11100 в централната зала на конгресния център в Лас Вегас. Следете всички новини и съобщения на CES на LG в социалните мрежи, използвайки #LGCES2020. ", "date": "2019.12.27", "title": "LG създава първата вътрешна градина за отглеждане на зеленчуци"}
{"url": "http://www.cross.bg/tazi-zhena-iznasilena-1621334.html", "text": "/КРОСС/  Жена е била изнасилена тази нощ в широкия център на София. Извършителят е задържан от полицията, съобщиха от МВР.Жестокото престъпление е извършено на улица \"Опълченска\" около час след полунощ на 26 декември. Жертвата е открита да лежи в безпомощно състояние пред жилищна кооперация. Тя е откарана за преглед в болнично заведение.По случая е започнало разследване. ", "date": "2019.12.27", "title": "Жена беше зверски изнасилена в центъра на София тази нощ "}
{"url": "http://www.cross.bg/obmen-dokymenti-slyzhba-1621319.html", "text": "/КРОСС/  Националната служба за охрана преустановява обмена на документи на хартиен носител във вътрешния документооборот на институцията. Мярката има за цел да повиши ефективността на административния обмен, драстично да ограничи разходите за консумативи и канцеларски материали, както и да повиши компетентността на служителите на НСО за работа в цифрова среда, съобщиха от службата.На близо 40 000 преписки и стотици хиляди страници възлиза средногодишният вътрешен документооборот на НСО. От началото на 2020 година съставът на охранителната служба ще обменя документи изцяло в електронна среда чрез системата „Акстър Офис\".От ноември 2018 г. Националната служба за охрана вече обменя документи с други административни структури в съответствие с единния технически протокол, утвърден от председателя на Държавната агенция „Електронно управление\" (ДАЕУ) и чрез Средата за електронен обмен на съобщения, поддържана и развивана от ДАЕУ.С преустановяването на вътрешния хартиен обмен НСО е една от първите структури в сектор „Сигурност\", която преминава към изцяло цифров обмен на документи. Стъпката е и в синхрон с разпоредбите за електронния обмен на документи в Наредбата за общите изисквания към информационните системи, регистрите и електронните административни услуги ", "date": "2019.12.27", "title": "НСО преминава към изцяло дигитален обмен на документи "}
{"url": "http://www.cross.bg/evro-sloveniya-pomosht-1621318.html", "text": "/КРОСС/  Безработните в Словения ще получават държавна помощ в размер на 530 евро на месец.В Словения влизат в сила новите правила за финансова помощ за безработни, които ще увеличат обезщетението, получавано от тази категория граждани. Досега безработните получаваха помощ от 350 евро, като новият закон я увеличава до 530 евро на месец.Според законовите промени, сега чужденци, които пребивават постоянно в Словения и не са граждани на държава членка на Европейския съюз, ще трябва да представят сертификат за основно владеене на словенския език, т.е. ниво „А1\", за да бъдат регистрирани в регистъра на безработните.Лицата, които са граждани на държава членка на ЕС, ще трябва да посещават курс по словенски език и да кандидатстват лично за обяви за работа. Според Министерството на труда основната цел на новия закон е да подобри социалния статус на гражданите, които не могат да си намерят работа. ", "date": "2019.12.27", "title": "Безработните в Словения ще получават по 530 евро месечно "}
{"url": "http://www.cross.bg/dekemvri-elektroenergiya-spryamo-1621326.html", "text": " /КРОСС/  Оперативните данни на EVN България показват, че в периода 24 декември - 26 декември 2019 г. клиентите на дружеството са консумирали общо 77 675 MWh (мегаватчаса) електроенергия. Тези стойности са по-ниски спрямо общото потребление през тези дни на 2018 г., когато са консумирани общо 85 044 MWh. Върховият товар по електроразпределителната мрежа през посочените дни е регистриран на 24 декември 2019 г., когато е бил 1 433 MW (мегавата). Върховият товар за този период на 2018 г. е регистриран също на 24 декември и е бил 1 525 MW (мегавата).Посочените диспечерски данни не могат да се отнесат автоматично към всеки отделен случай, тъй като консумацията при всеки клиент е индивидуална. ЕVN България напомня, че традиционно месец декември се характеризира с повишена консумация на електроенергия спрямо ноември. Тази тенденция е по-изразена по време на коледните и новогодишни празнични и почивни дни.Компанията информира отново, че през зимата важно значение за консумацията на електроенергия и от там за размера на фактурите имат редица фактори:индивидуален режим и интензивност на потребление при всеки клиент/всяко домакинствоизползва ли се в имота електроенергия за отоплениевъншна температура: понижението на външната температура с 1 °C увеличава потреблението на енергия за отопление с около 10%брой помещения в жилището, които се отопляватсъстояние на жилищната сграда/имот - налице ли са енергийноефективни меркивид и брой на използваните електроуреди и техният клас на енергийна ефективност. ", "date": "2019.12.27", "title": "Ползвали сме по-малко ток по Коледа в сравнение с 2018 г."}
{"url": "http://www.cross.bg/heroin-anhidrid-proizvodstvo-1621325.html", "text": "/КРОСС/  Митнически служители от Главна дирекция „Митническо разузнаване и разследване\" задържаха 8000 литра оцетен анхидрид - прекурсор за производство на хероин, съобщиха от пресцентъра на Агенция \"Митници\".От подобно количество оцетен анхидрид може да се произведе над 3 тона хероин. Прекурсорът е открит при митническа проверка на влизащ в страната товарен автомобил, в района на ГКПП \"Дунав мост\"-Видин, навръх Бъдни вечер.По случая е образувано досъдебно производство, което се провежда от разследващ митнически инспектор под надзора на Окръжна прокуратура. Около 19:10 часа, на 24 декември, при влизане в страната на ТИР Терминал - Видин, е извършена митническа проверка на товарен автомобил - влекач и хладилно ремарке.Водачът е заявил, че превозва вода, предоставил карнет, международна товарителница и фактура, в която било описано, че превозва осмозна вода. В превозното средство са открити при проверката осем ПВЦ кубове, всеки с маркирана вместимост от по хиляда литра, съдържащи безцветна прозрачна течност с остра задушлива миризма на оцет.От изготвената експертна справка е видно, че въпросното вещество е оцетен анхидрид, представляващ прекурсор за производство на наркотични вещества. С постановление на наблюдаващ прокурор в Окръжна прокуратура-Видин за срок до 72 часа е задържан мъж, гражданин на Иран, по обвинение за извършеното от него престъпление.От събраните до момента доказателства може да се направи обосновано предположение, че обвиняемият е извършил  престъплението, в което е обвинен. Мъжът няма постоянен адрес в страната. Налице е реална опасност той да се укрие или да извърши друго престъпление.За престъплението се предвижда наказание от две до десет години „лишаване от свобода\" и глоба от петдесет хиляди до сто хиляди лева. Предстои прокуратурата да внесе в съда искане за определяне на мярка за неотклонение „задържане под стража\" спрямо обвиняемия чужд гражданин. ", "date": "2019.12.27", "title": "Задържаха иракчанин, превозвал 8 тона прекурсор за хероин"}
{"url": "http://www.cross.bg/velikobritaniya-sdelka-vreme-1621321.html", "text": "/КРОСС/  Председателят на Европейската комисия (ЕК) Урсула фон дер Лайен изрази \"сериозна загриженост\" дали след Брекзит съюзът ще може да сключи търговска сделка с Великобритания в рамките на срока до края на 2020 г.Великобритания трябва да напусне Европейския съюз на 31 януари, но ще остане в преходен режим до края на следващата година, докато преговарящите обсъждат бъдещите търговски връзки.\"Много съм притеснена предвид малкото време, с което разполагаме\", каза Фон дер Лайен пред френския вестник „Ехо\".\"Не става въпрос само за договаряне на сделка за свободна търговия, но и за много други теми. Струва ми се, че и от двете страни трябва да се запитаме сериозно дали всички тези преговори са осъществими за толкова кратко време\", каза тя. \"Считам, че би било разумно да се преразгледат нещата в средата на годината, за да се види дали е необходимо удължаване\".Съгласно споразумението за оттегляне, което премиерът Борис Джонсън договори с Европа, но все още не е прокарал в парламента, Обединеното кралство може да поиска удължаване с една или две години. Но Джонсън, който спечели удобно мнозинство на парламентарните избори във Великобритания този месец, настоява, че няма да е необходимо повече време и подготвя законодателство, което да забрани подобен ход. В този случай преговарящите ще имат само 11 месеца, за да сключат търговско споразумение - задача, за която двете страни предупредиха, е изключително амбициозна. И ако 2020 г. приключи без сключена сделка, Великобритания ще прекрати връзките си с огромния единен пазар на ЕС, без да има последващи сделки за защита на работните места и търговията и от двете страни.Главният преговарящ за Брекзит на ЕС Мишел Барние каза по-рано тази седмица, че изготвянето и ратифицирането на сделката след Brexit до следващата година е „огромно предизвикателство, но ние ще дадем всичко от себе си\". ", "date": "2019.12.27", "title": "Европейският съюз може да поиска удължаване на преходния период след Брекзит "}
{"url": "http://www.cross.bg/asenovgrad-asenova-krepost-1621328.html", "text": "/КРОСС/  Междуведомствената комисия за възстановяване и подпомагане към Министерски съвет отпусна 460 000 лева на община Асеновград за укрепване на свлачището по пътя за НПК Асенова крепост. Свлечената земна маса завлече със себе си и част от пътната настилка. Това се случи преди около година, а дължината на участъка е около 100 метра. Следващите стъпки, които община Асеновград ще предприеме, са пристъпване към законовата процедура за проектиране, избор на изпълнител и реална работа по изпълнение на проекта, при благоприятни климатични условия. \"Ще се постараем в максимално кратки срокове да преминем през всички процедури, за да може да се подобри комуникацията с НПК Асенова крепост и трите села Лясково, Яврово и Добралък. Благодаря на правителството, че отреагира максимално бързо! Извиняваме се на асеновградчани и гостите на града, че ще бъде причинено временно неудобство до приключване на строително-ремонтните дейности\", каза кметът на Асеновград доктор Христо Грудев. Припомняме, че общинска администрация закупи светофарна уредба, чиято цел е да осигури пропускателен режим на движението в двете посоки.", "date": "2019.12.27", "title": "Отпуснати са 460 000 лв. за свлачището под НПК Асенова крепост"}
{"url": "http://www.cross.bg/hemys-godina-leva-1621327.html", "text": "/КРОСС/  През 2019 г. има напредък по всички стратегически пътни проекти - магистралите „Хемус\", „Струма\", „Европа\" и скоростния път Видин -Ботевград.  Това съобщи министърът на регионалното развитие и благоустройството Петя Аврамова в отчет за работата на министерството.Министърът отбеляза, че през октомври бяха пуснати предсрочно за движение 9,3 км от „Хемус\". Работи се активно и в източната част на магистралата - в участъка от п.в. „Белокопитово\" до „Буховци\".През тази година започна и изграждането на нови 134 км от „Хемус\", като през този месец правителството доказа, че довършването на магистралата е топ приоритет и пое финансов ангажимент за изграждане на оставащите близо 89 км от трасето. Така 223 км ще се изграждат от държавното дружество „Автомагистрали\". „Хемус\" ще е готова през 2023 г.От другия приоритетен проект - АМ „Струма\", бяха пуснати предсрочно 6,5 км в участъка от Благоевград до Крупник, което позволи автомобилният трафик да бъде изведен от Благоевград.По няколко ключови пътни проекта започна работа през тази година. Строи се магистрала „Европа\" от Драгоман до Сливница, предстои началото на строителството в другия лот - от ГКПП „Калотина\" до Драгоман. Вече е в процес на изграждане и пътят Видин-Ботевград, който е ключов за развитието на Северозападна България.На финалната права е и обходът на Габрово, който е тясно свързан с тунела под Шипка. Реализацията и на този проект стартира през 2019 година, като бе обявена процедура за набиране на оферти за строителство на съоръжението.  Вече се строи най-дългият тунел в България - „Железница\", както и  участъците преди и след него.Много активно се работи и по проекта за Околовръстния път на София - от „Младост\" до Цариградско шосе.Паралелно с това през 2019 година със средства от ОПРР 2014-2020 бяха рехабилитирани 21 отсечки от пътища втори и трети клас. До този момент над 343 км са обновени, а стойността на ремонтите е 295 милиона лева. Сред тях са 21 км от пътя Кричим-Михалково-Смолян, 15 км от пътя Чирпан-Симеоновград, 30 км между Плевен и Ловеч, 21 км през прохода Петрохан, 10 км от Пловдив до Асеновград и 17,4 км от Враца към пещера Леденика.Също през 2019 година са ремонтирани 10 големи съоръжения на автомагистралите „Тракия и „Хемус\". Това са 5 виадукта на АМ „Тракия\", 4 виадукта на АМ „Хемус\" и тръбата за София на тунел „Витиня\" на АМ „Хемус\". Стойността на вложените средства от републиканския бюджет е близо 65,3 млн. лв.По график върви работата по въвеждане на тол системата. Вече успешно функционира първата й компонента - електронната винетка. В момента е в ход тестването на бордовите устройства от превозвачите. Определени са и тол тарифите и по изчисления на Световната банка отражението им върху цените на хранителните стоки от първа необходимост ще е минимално. Крайният срок за въвеждането на тол системата в търговска експлоатация е 1 март, но амбицията е това да се случи по-рано.Изключително добри са резултатите в изпълнението на ОПРР 2014-2020 г. Към края на ноември са договорени 2,6 млрд. лв. или 86% от бюджета на програмата. Към бенефициентите са разплатени 1,5 млрд. лева. Обновени или спасени от разруха в градовете са улици, паркове и площади, културни и исторически паметници, социална и образователна инфраструктура. 108 милиона лева от програмата се пренасочват към приоритетни проекти в областта на здравеопазването, образованието, енергийната ефективност и пътищата. Например с 20 млн. лева ще се купи медицински хеликоптер.Продължава изпълнението на Националната програма за енергийна ефективност на многофамилни жилищни сгради. До момента са обновени над 1800 от общо 2022 сгради със сключени договори за целево финансиране. Още почти 100 са в строителство, а по над 90 други текат подготвителни дейности.По отношение на водния сектор като успех може да бъде отчетено пускането в  експлоатация на язовир „Пловдивци\", който ще снабдява Мадан и Рудозем. Това е първият язовир за питейни нужди, построен в България през последните 30 години.Предизвикателствата пред ВиК отрасъла ще са много и през следващата година. ВиК дружествата ще управляват огромни инвестиции - водни цикли по ОПОС 2014-2020. Към момента всички 14 ВиК дружества, които са бенефициенти по програмата,  са подали проектни предложения в определения срок и 11 от тях вече имат сключени договори за финансиране.ВиК Перник също ще управлява проект за 106 млн. лв. за  реконструкции в мрежата и подобряване на  качеството на услугата. За съжаление, в предишния програмен период беше изпусната възможността да бъдат извършени такива инвестиции, което е една от причините за настъпилата водна криза. Правителството осигури за спешни мерки близо 5 милиона лева, с които ще бъдат реализирани мерки за справяне с настъпилото бедствено положение.Пълният текст на отчета за дейността на Министерството на регионалното развитие и благоустройството през 2019 година може да бъде намерен. ", "date": "2019.12.27", "title": "Изпращаме 2019 г. с нови участъци от \"Струма\" и \"Хемус\""}
{"url": "http://www.cross.bg/obychenie-lekari-meditzina-1621329.html", "text": "/КРОСС/  Министерският съвет взе решение за определяне на „Университетска многопрофилна болница за активно лечение Софиямед\" ООД - София за университетска болница.Съгласно чл. 9, ал. 3 от Закона за лечебните заведения университетските болници са многопрофилни или специализирани, определени от Министерския съвет. В тях се осъществяват дейности по всяко от следните направления: клинично обучение на студенти и докторанти по медицина и/или дентална медицина и/или фармация; клинично обучение на студенти по специалности от професионално направление „Здравни грижи\"; следдипломно обучение на лекари, лекари по дентална медицина, фармацевти, специалисти по здравни грижи.Министерският съвет по предложение на министъра на здравеопазването определя кои от лечебните заведения или техни клиники или отделения, получили „много добра\" или „отлична\" акредитационна оценка за дейностите по клинично обучение на студенти и докторанти и следдипломно обучение на лекари, лекари по дентална медицина, фармацевти и специалисти по здравни грижи, придобиват правата на университетски болници/клиники или отделения за срока на акредитационната оценка. Предложението на министъра на здравеопазването се прави въз основа на мотивирано искане от съответния ректор на висшето училище, съгласувано с ръководителя на лечебното заведение. С друго правителствено решение се изменя РМС № 266 от 2019 г. за даване на съгласие за извършване на парична вноска в капитала на Многопрофилна болница за активно лечение „Св. Пантелеймон\" - Ямбол АД, гр. Ямбол. Приемането на решението е свързано с промяна на сроковете за поетапно увеличаване на капитала на търговското дружество от 2019 - 2021 г. на 2020 - 2022 г.", "date": "2019.12.27", "title": "УМБАЛ Софиямед е определена за университетска болница"}
{"url": "http://www.cross.bg/remont-razmer-suvet-1621330.html", "text": "/КРОСС/  Министерският съвет одобри допълнителни разходи/трансфери в общ размер 48,7 млн. лв. по бюджетите на редица общини и по бюджета на Министерския съвет за 2019 г.Одобрените разходи по бюджета на Министерския съвет за 2019 г. са в размер на 0,9 млн. лв. за ремонтни дейности на храмове в Ловчанската епархия и за започване на дейности по консервация, реставрация и адаптация на Ибрахим паша джамия, Разград.Предоставят се допълнителни трансфери по бюджетите на общини в общ размер 47,8 млн. лева. Средствата ще се използват целево за реализиране на редица инфраструктурни проекти в сферата на социалната и техническата инфраструктура - реконструкция, рехабилитация и ремонт на улична мрежа, основен ремонт на водопроводни мрежи, изграждане на спортни зали, ремонт и възстановяване на централната градска част на някои населени места, ремонт на читалища, изграждане на физкултурен салон към училище.Допълнителните разходи и трансфери се осигуряват за сметка на преструктуриране на разходите и/или трансферите по централния бюджет за 2019 година.С друго правителствено постановление са одобрени допълнителни разходи по бюджета на Министерския съвет за 2019 г. в размер на 2 300 000 лв. за довършването на ремонта и реконструкцията на южното крило на източното (Банското) крило на Зографския манастир „Свети Великомъченик Георги Зограф\" - Атон, което в момента е необитаемо и се намира в тежко аварийно състояние. Допълнителните финансови средства са необходими по повод искане на игумена на Зографския манастир Негово Вископреподобие архимандрит Амвросий. Източното крило е построено преди двеста година със средства на заможния банскалия хаджи Вълчо. В него великият български будител Паисий довършва своята „История славянобългарска\". С довършването на Банското крило ще бъде възстановен автентичният облик на манастира, който през вековете е бил стожер на българската духовност. Поддръжката и грижата от страна на държавата е с цел да бъде съхранен славянобългарският характер на манастира „Свети Великомъченик Георги Зограф\".", "date": "2019.12.27", "title": "Кабинетът отпусна средства за ремонт на Зографския манастир в Атон и други храмове"}
{"url": "http://www.cross.bg/lovetz-politziyata-divi-1621307.html", "text": "/КРОСС/  Вместо диви прасета, простреляха ловец във Видинско, съобщиха от полицията.На 26 декември в 12.30 часа на тел.112 в дежурната част на полицията постъпил сигнал за прострелян ловец - 69-годишен видинчанин, по време на групов лов в землището на село Средогрив.Дежурна оперативна група извършила оглед на местопроизшествието. След разследване е установено, че при придвижване на членовете на ловната дружинка, мъжът е изостанал, за да проведе телефонен разговор.По същото време, двама от ловците (от Плешивец и Средогрив) са забелязали три диви прасета и произвели изстрели със законно притежаваните си ловни пушки. Единият от изстрелите е засегнал кормената област на 69-годишния мъж.Пострадалият, след извършена  операция е настанен за лечение в болницата в Монтана. Установено било, че 52-годишният ловец от Средогрив не е притежавал заверен ловен билет.Ловец е с опасност за живота, след като е бил прострелян от свой колегаРаботата по случая продължава, а в полицията в Белоградчик е образувано досъдебно производство. ", "date": "2019.12.27", "title": "По погрешка: Вместо диви прасета, простреляха ловец във Видинско "}
{"url": "http://www.cross.bg/pernik-prokyror-stydena-1621308.html", "text": "/КРОСС/  Новият главен прокурор Иван Гешев взима на специален надзор досъдебните производства за водната криза в Перник. Те са образувани в Спецпрокуратурата и в Окръжна прокуратура - Перник. Това съобщиха от пресцентъра на Прокуратурата на Република България.Разследването, наблюдавано от прокурор от СП, се води срещу длъжностни лица от общинската и областната администрация, за това, че в периода 2017 - ноември 2019 г. не са положили достатъчно грижи, съответно за водопреносната и водоснабдителната мрежа в Община Перник, и за стопанисването на водния ресурс в яз. Студена. От това са настъпили значителни вредни последици. Разследването се води по чл. 219, ал.1 от НК (за безстопанственост).В хода на досъдебното производство следва да се изясни кога е бил достигнат критичния минимум на водата на яз. Студена; имало ли е и какви водни загуби в периода 2017 - 2019 г., дължащи се на амортизирани експлоатационни съоръжения; извършвани ли са метеорологични, хидрологични и воднобалансови оценки на язовира и ако да - кога. Ще се проверят разрешителните за водовземането и ползването на водите от яз. Студена, дали са пренасочвани водни ресурси към други населени места и промишлени потребители , както и дали е имало незаконосъобразно разходване. Предмет на разследване са действия или бездействия на длъжностни лица във \"ВиК-Перник\" ООД, Община Перник, Областна администрация и Басейнова дирекция-Западнобеломорски басейн в Благоевград.В ОП - Перник се води досъдебно производство за действия или бездействия на длъжностни лица от \"ВиК - Перник\" ООД по чл. 219, ал. 1 от НК (за безстопанственост). Разследването се води от екип от прокурори от ОП - Перник и служители на ОДМВР - Перник. Извършват се интензивни процесуално - следствени действия на място, разпитват се свидетели. В хода на разследването следва да се изяснят и евентуални данни за нарушаване на целостта на хидротехническо съоръжение от Паракарийския деривационен (воден) канал в местността \"Кокалов егрек), където е отклонявана вода за с. Ярлово, Община Самоков.По разпореждане на главния прокурор Иван Гешев разследванията са взети на специален надзор. Надзорът ще се извършва лично от прокурор от Отдел \"Специализиран\" във ВКП.Бедственото положение в Перник ще бъде удължено с 30 дни, считано от 28 декември 2019 г. Това обяви кметът на Перник Станислав Владимиров след края на заседанието на кризисния щаб в града днес.След заседанието беше отчетено и постигнатото и постигнатото: насочена е вода от Владайския канал към язовир \"Студена\". Работи се по теча в индустриалната зона. Има и предложения как да бъдат отстранени огромните количества вода, които се изливат там. В квартал \"Проучване\" е подменен водопроводът.ВиК дружеството ще започне подмяната на ВиК мрежата. Предстоят спешни ремонти и по двете пречиствателни станции. Има готов доклад във връзка със сондажи в язовир \"Студена\". Той ще бъде представен след обяд. Ще започнат да изпомпват вода от карстовите пещери около язовира. ", "date": "2019.12.27", "title": "Главният прокурор взе на специален надзор водната криза в Перник"}
{"url": "http://www.cross.bg/leva-live-zaslyzhi-1621310.html", "text": "/КРОСС/  Челси ще победи Арсенал като гост в дербито на Лондон - това определи „Еврофутбол\" за двубоя от английската Висша лига, който е на 29.12.2019 г. от 16.00 часа: Арсенал - Челси\t\t\t\t\t Сингъл, Live, ТОП \t„1\"-2.66 „Х\"-3.42 „2\"- 2.21Ето и други интересни срещи в следващите дни:Уулвърхямптън - Манчестър сити\t\t\tтук\tСингъл, Live, ТОП \t„1\"-7.00 „Х\"-4.60 „2\"- 1.31Нюкасъл Юнайтед - Евертън\t\t\t\tтук\tСингъл, Live, ТОП\t„1\"-3.28 „Х\"-3.12 „2\"- 2.02Норич сити - Тотнъм Хотспър\t\t\t\tтук\tСингъл, Live, ТОП \t„1\"-4.32 „Х\"-3.72 „2\"- 1.61Уест Хям - Лестър сити\t\t\t\tтук\tСингъл, Live, ТОП\t„1\"-3.65 „Х\"-3.56 „2\"- 1.76Бърнли - Ман. Юнайтед\t\t\t\tтук\tСингъл, Live, ТОП \t„1\"-3.92 „Х\"-3.38 „2\"- 1.76Селтик - Рейнзжърс\t\t\t\t\tтук\tСингъл, Live, ТОП \t„1\"-2.00 „Х\"-3.18 „2\"- 3.26Ливърпул - Уулвърхямптън\t\t\t\tтук\tСингъл, Live, ТОП \t„1\"-1.24 „Х\"-5.00 „2\"- 8.80Манчестър сити - Шефилд Юнайтед\t\t\tтук\tСингъл, Live, ТОП \t„1\"-1.16„Х\"-6.00„2\"- 11.00Ден преди Бъдни вечер жител на Мъглиж получи своя Коледен подарък, след като грабна 27 132,51 лева от Джакпот13. Той е заложил 204,80 лева за система от 11 двойни + 2 единични знака. В Русе също празнуваха, след като двама от крайдунавския град в петък прибраха страхотни печалби /20.12/. Първият взе максималните 16 007,78 лева със система 1, 2, 3, 4, 5 и 6 от 6 мача, а вторият - 14 731,78 лева, които заслужи след прогноза с 200 лева за 6 мача в права колонка.Сливналия прибра на 21.12. сумата от 3243,20 лева от Спортмакс с 80 лева за Първо полувреме/Краен изход. Тогава бургазлия си тръгна с 3243,20 лева, а жител на Карнобат - с 3243,20 лева. На Бъдни вечер столичанин взе 2270 лева, а на връх Коледа в Стражица и Смолян бяха регистрирани суми от 2270 лева, 2370 лева и 2320,50 лева.Жител на Елин Пелин стана по-богат с 2598,50 лева, след като на 25.12 с 9 лева избра точната комбинация за Първи трима от Конни надбягвания. Казанлъкчанин същия ден заслужи 1203,60 лева за Място, а ден по-късно  в русенското село Николово бяха регистрирани печалби от 1457 лева, 1 620 лева и 1750  лева.Малко преди коледните празници столичанин заслужи общо 2925 лева от Гонки с хрътки, същият петък друг прибра 1050 лева отново за Победител. На 26.12. русенец грабна 1800 лева пак за Победител.  ", "date": "2019.12.27", "title": "„Еврофутбол\": Челси ще победи Арсенал в дербито на Лондон "}
{"url": "http://www.cross.bg/zaharova-mariya-ministerstvoto-1621309.html", "text": "/КРОСС/  В социалните мрежи набира популярност видео,  споделено от говорителя на руското външно министерство Мария Захарова. В него официалния представител на руската дипломация и нейния заместник Артьом Кожин танцуват вихрено рокенрол на новогодишното корпоративно парти на Министерството на пресата и информацията.- Ударно работим - ударно почиваме! - коментира Мария Захарова в Instagram.Това далеч не е първият път, в който говорителят на Министерството на външните работи демонстрира забележителни танцови способности. За първи път светът видя Мария Захарова през 2016 г., когато тя танцува под звуците на \"Калинка\" на гала прием за журналисти на срещата на върха в Сочи. Тогава Захарова изпълни народен танц с образователна цел за чуждестранните гости.\n\t\t\t\t\t", "date": "2019.12.27", "title": "Мария Захарова във вихъра на танца на новогодишно парти (ВИДЕО)"}
{"url": "http://www.cross.bg/sili-mateev-general-maiior-1621312.html", "text": "/КРОСС/  На тържествена церемония днес в Гербовата зала на „Дондуков\" 2 президентът и върховен главнокомандващ на Въоръжените сили Румен Радев връчи пагоните на български офицери, удостоени с висше военно звание.Със свой указ президентът освободи бригаден генерал Явор Матеев от длъжността \"Командир на 68 бригада „Специални сили\" и го назначи на длъжността „Командир на Съвместното командване на специалните операции\". Румен Радев удостои Явор Матеев с висше офицерско звание „генерал-майор\". „В съвременната все по-динамична и предизвикателна среда за сигурност, силите за специални операции са носители на уникални и важни за отбраната на страната ни способности\", подчерта държавният глава.Президентът посочи, че назначението на генерал-майор Матеев е свързано с очаквания за пълноценното функциониране и интегриране на повереното му командване в структурите на Българската армия и изрази увереност, че заедно с подчинения личен състав ще оправдае голямото доверие. „Разчитам, че благодарение на вашия професионализъм и опит, ангажираност и воля, вие ще съхраните и надградите постигнатото дотук\", заяви Румен Радев.Държавният глава назначи полковник Юлиян Радойски на длъжността „Началник на Висше военновъздушно училище „Георги Бенковски\" и го удостои с офицерско звание „бригаден генерал\". „Новата позиция е преди всичко висока отговорност, защото от Вас се очаква не само да възстановите авторитета на училището, но и да го утвърдите в българската военнообразователна система, в която да има ключова роля като център за авиационно образование, както и за нуждите на гражданската авиация\", обърна се Румен Радев към бригаден генерал Радойски. Президентът  определи като основна задача пред новия началник на Висшето военновъздушно училище „Георги Бенковски\" развитието на конкурентно и атрактивно образование и качествени образователни и научни продукти.\"Разчитам, че ще бъдете деен и отговорен в тази мисия, както и че ще съдействате за развитието на Военновъздушните сили с отговорно и пълноценно участие в общите усилия за възстановяването на привлекателността и достойнството на военната професия\", подчерта върховният главнокомандващ на Въоръжените сили.От името на удостоените генерал-майор Явор Матеев изказа благодарност за връчените пагони. Той беше категоричен, че и двамата български офицери и техните подчинени няма да пестят сили, воля и енергия в бъдещата си работа. „Ще направим всичко възможно да оправдаем и очакванията, и действително да развием и издигнем тези структури на висотата на времето, в което живеем, на висотата, достойнството и величието на Българската армия и Република България\", посочи още Явор Матеев.Сред присъстващите на церемонията бяха министърът на отбраната и вицепремиер Красимир Каракачанов, Атанас Запрянов и Анатолий Величков - заместник-министри на отбраната, заместник-началникът на отбраната генерал-лейтенант Димитър Илиев, генерал-майор Иван Лалов - заместник-командващ Съвместното командване на силите, командирът на Сухопътните войски генерал-майор Михаил Попов и командирът на Военновъздушните сили генерал-майор Цанко Стайков.  ", "date": "2019.12.27", "title": "Президентът връчи пагоните на военнослужещи, удостоени с висше офицерско звание"}
{"url": "http://www.cross.bg/tezhkotovarnite-avtomobili-yanyari-1621313.html", "text": "/КРОСС/  От 31 декември 2019 г. до 16 януари 2020 г. електронна винетка ще може да се купи до 7 дни преди датата на активирането й. Промяната в срока за отложена покупка от 30 на 7 дни е временна и се налага заради внедряване на актуализации на електронната система за събиране на пътни такси във връзка с въвеждането на тол системата за тежкотоварните автомобили над 3,5 тона. След 16 януари 2020 г. ще бъде възстановена възможността за предварително купуване на е-винетка до 30 дни преди датата на активирането й както за леките, така и за тежкотоварните автомобили, както е било досега. Собствениците или ползвателите на камиони и автобуси с тегло над 3,5 тона, които искат да се възползват от максималния 30-дневен срок за отложена покупка на месечна винетка, могат да направят това на 30 декември 2019 г., тъй като за тях най-късно от 1 март 2020 г. се въвежда тол таксуването. От 31 януари 2020 г. за тях ще бъде преустановена продажбата на месечни винетки.След старта на тол системата за тежкотоварните автомобили също ще може да се предплаща пътна такса - чрез маршрутна карта. Тя ще може да се купи до 7 дни предварително от регистрирани потребители (регистрацията е чрез електронна поща през платформата за купуване на маршрутна карта) или два дни предварително - от нерегистрирани потребители (за днешния или до 23:59 часа на утрешния ден).  ", "date": "2019.12.27", "title": "Купуваме е-винетка до 7 дни преди датата на активирането й"}
{"url": "http://www.cross.bg/mlado-momche-skochi-ot-ya-etazh-na-blok-v-sofiya-i-zagina-1621314.html", "text": "/КРОСС/  25-годишен мъж се е самоубил в София тази сутрин, съобщиха от МВР.Около 8.30 часа на тел. 112 е подаден сигнал за открито тяло на млад мъж пред блок 141 в кв. \"Хаджи Димитър\". Веднага на място са изпратени екипи на полицията и Спешна помощ, но медиците само са установили смъртта на мъжа.Извършен е оглед, като няма данни за насилствена смърт. Не е ясна обаче причината, накарала младия мъж да вземе фаталното решение.Тялото е откарано за аутопсия в Съдебна медицина. ", "date": "2019.12.27", "title": "Младо момче скочи от 5-я етаж на блок в София и загина "}
{"url": "http://www.cross.bg/letishte-sofiya-aviokompanii-1621315.html", "text": "/КРОСС/  В навечерието на Нова година рекордният 7-милионен пътник за българско летище кацна на летище София.Щастливка е 22-годишната Вики Алмог, която пристигна с полет на израелската авиокомпания Ел Ал от Тел Авив. Тя беше посрещната по стара българска традиция с хляб и сол под звуците на солисти от Оркестъра за народна музика на БНР с ръководител Димитър Христов и деца от танцов-фолклорен състав.Ръководството на летище София приветства късметлийката, която получи ваучер за пазаруване в безмитните магазини и комплимент от авиокомпанията.„Посрещаме 7-милионния пътник! Зад този рекорд се крие много работа на различни служби - летищен оператор, наземно обслужване, Гранична полиция,  Митница, РВД и всички други, които се грижат за комфорта и бързото обслужване на пътниците ни.\", обяви Владимир Рапонджиев, изпълнителен директор на „Летище София\" ЕАД и допълни, че привличането на по-голям пътнически и товарен трафик е една от основните цели на ръководството и за нейното постигане се работи целогодишно. През тази година от столичното летище се лети до 57 дестинации, обслужвани от 22 авиокомпании. В полетното разписание бяха добавени четири нови маршрута - Щутрагт, Дюселдорф, Марсилия и Ийст Мидландс, а две нови авиокомпании - Юроуингс и Лаудамоушън започнаха редовни полети.", "date": "2019.12.27", "title": "Летище София  посрещна 7 000 000-ия пътник "}
{"url": "http://www.cross.bg/vreme-obshtina-vuzdyha-1621316.html", "text": "/КРОСС/  Чистотата на въздуха ще може да се проследява изцяло онлайн в реално време. Столичната община представи собствената си мониторингова система. Тя започва да действа от днес. А целта е да бъде естествено продължение на системите на гражданските инициативи за замърсяването на въздуха, предаде NOVA.Цялата тази информация ще се събира в приложение, което към момента е само в онлайн вариант. Изготвя се и мобилно приложение. „Необходимо ни е време от четири сезона, за да можем да оценим за еквивалентност данните, които са събрани, и респективно те да станат част от системата за взимане на решения на Столична община\", каза Йоана Христова, заместник-кмет по околната среда в Столичната община. „Всяка една от тези станции дава информация за различни параметри - фини прахови частици, азотен диоксид, озон, въглероден окис и серен диоксид. Всичко това в комбинация с различни климатични параметри\", обясни Мирослав Гечев, представител на фирмата изпълнител. ", "date": "2019.12.27", "title": "Нова платформа показва замърсяването на въздуха в София в реално време"}
{"url": "http://www.cross.bg/elektricheski-tyrski-stranata-1621298.html", "text": "/КРОСС/  Официалният  турски вестник - T.C. Resmi Gazete  съобщи в петък, че управляващите в страната ще направят инвестиция в проект за електромобили през следващите 13 години в размер на 22 милиарда турски лири (около 3,7 милиарда долара).В изявлението се отбелязва, че пет модела на електрически автомобили ще се произвеждат в завод в Бурса, като производството се очаква да достига 175 000 автомобила на година. Проектът също ще създаде 4000 работни места и ще получи подкрепа от правителството, включително данъчни облекчения.Проектът беше обявен за първи път през 2017 година, когато петте най-големи производители на автомобили в страната сформираха Турски автомобилен джоинвенчър (TOGG) с цел да направят първия изцяло турски електрически автомобил до 2021 година.Според президента на страната Реджеп Ердоган, първият електрически модел - SUV (автомобил с повишена проходимост) - ще бъде представен по-късно през деня на събитие в индустриалната провинция Коджаели. ", "date": "2019.12.27", "title": "Турция ще инвестира 3,7 млрд. долара в проект за електрически автомобили "}
{"url": "http://www.cross.bg/kazahstan-danni-bulgari-1621297.html", "text": "/КРОСС/  Към този момент няма данни за пострадали българи при самолетната катастрофа в Казахстан, довела до множество жертви и ранени.  Българското посолство в Казахстан е в постоянен контакт с местните власти и в готовност да окаже съдействие при необходимост. Това съобщиха от Министерството на външните работи (МВнР). Пътническият самолет със 100 души на борда катастрофира рано тази сутрин при опит да излети от Алмати за столицата Нур-Султан. Машината се е ударила в бетонна стена на края на пистата на летището и се е разбила в сграда. Работата на спасителните екипи продължава. При необходимост българските граждани могат да се свържат с посолството ни в Казахстан на телефони +7 7172 90 15 15 и +7 701 304 24 77.", "date": "2019.12.27", "title": "Няма данни за пострадали българи при авиокатастрофата в Казахстан "}
{"url": "http://www.cross.bg/galeriya-yzynov-dechko-1621299.html", "text": "/КРОСС/  Софийската градска художествена галерия (СГХГ) и филиалите й ще работят безплатно за посетители на 27 и 28 декември, информират от Столичната община.СГХГ представя \"Галерия на 6-те\" - за първите месеци на 1927 г., когато на улица \"Търговска\" 2 е създадено ново художествено пространство. Никола Танев е творецът, който инициира основаването на галерията, заедно със своите приятели Борис Денев, Иван Лазаров, Иван Пенков, Сирак Скитник и Дечко Узунов. Шестимата творци се обединяват и през февруари 1927 г. е готова първата обща изложба в \"Галерия на 6-те\".В художествената галерия \"Дечко Узунов\" са изложени картини на Маша Живкова-Узунова (1903-1986), съпруга на Дечко Узунов, съпруга, модел и художник.В новата си изложба \"Безкраен коктейл\", в галерия \"Васка Емануилова\", София Грънчарова работи с образи, идващи от модата, рекламата и съвременната визуална среда. Чрез тях художничката изследва тенденциите в днешната култура. ", "date": "2019.12.27", "title": "Вход свободен за Софийската градска галерия на 27 и 28 декември "}
{"url": "http://www.cross.bg/petkov-iiordaniya-bulgariya-1621311.html", "text": "/КРОСС/  Много е важно да се даде нов тласък на взаимоотношенията между България и Кралство Йордания. Това коментира пред медиите председателят на ПП АБВ Румен Петков, след завръщането си от кралството, където бе по покана на парламентарно представената партия „Послание\". Това е пореден етап на развитие на отношенията между двете формации, след като преди два месеца те подписаха в София споразумение за сътрудничество. Петков обясни, че в исторически план двете държави имат богати взаимоотношения, които обаче във настоящето са загубили своя интензитет. Той подчерта важността на възраждане на взаимодействието на различни равнища и очерта няколко основни аспекта, върху които ще се фокусират действията на ПП АБВ и ПП „Послание\". „Първо - търговия с фосфат. Тя е достигала след посещението на Георги Първанов до 600 хил. тона годишно, но през 2014-2015 година динамиката се срива. Второ - амбицията на Йордания, на базата на подписан договор между двете строителни камари, за изграждане на сгради с различно предназначение\". Петков каза също, че от йорданска страна се настоява за изграждане там на българска строителна борса, което ще способства за навлизане на български строителни материали на йорданския пазар. Третият аспект на взаимодействие е свързан с възможността Българският централен кооперативен съюз да намери място на пазарите в Йордания. Като следваща възможност Петков посочи износ на българска минерална вода, разговорите за което предстоят. Румен Петков каза също, че през май предстои посещение на крал Абдула II в България и подчерта, че събитието ще бъде голяма стъпка към възраждане на взаимоотношенията между България и Йордания - по отношение на търговския, туристически и културен обмен, по отношение на възможността йордански студенти да получават образованието си в България.", "date": "2019.12.27", "title": "Румен Петков призовава за нов тласък на отношенията с Кралство Йордания"}
{"url": "http://www.cross.bg/samolet-andzhelina-pilot-1621300.html", "text": "/КРОСС/  Анджелина Джоли е във филмовата индустрия от много години и досега е натрупала огромно богатство.Джоли се сдоби със сертификат за лицензиран пилот и разполага със собствен самолет, с който може да лети по всяко време. Тя разкри и защо се е решила на тази стъпка. „Когато синът ми Маокс беше малък, той беше обсебен от самолети и аз исках да се пробвам в тази роля заради него. Исках да се гордее с мама\", каза Анджелина.Актрисата стана пилот през 2004 г. и след това си купи собствен самолет.Тя притежава Cirrus SR22, който се оценява на около 586 000 евро. Според нея, той е полезен, когато има задръствания по пътищата. ", "date": "2019.12.27", "title": "Анджелина Джоли вече е лицензиран пилот и има самолет "}
{"url": "http://www.cross.bg/telegrama-borisov-mamin-1621301.html", "text": "/КРОСС/  Министър-председателят Бойко Борисов изпрати съболезнователна телеграма до премиера на Република Казахстан Аскар Мамин по повод самолетната катастрофа на 27 декември край Международното летище „Алмати\", довела до многобройни човешки жертви. „Бих желал да изразя чрез Вас своята съпричастност към болката и страданието на близките на загиналите и да пожелая скорошно възстановяване на пострадалите в инцидента\", отбелязва премиерът Борисов в съболезнователната телеграма до Аскар Мамин.", "date": "2019.12.27", "title": "Бойко Борисов изпрати съболезнователна телеграма до премиера на Казахстан "}
{"url": "http://www.cross.bg/premierut-durzhavno-edno-1621302.html", "text": "/КРОСС/  Да се обмисли възможността всички ВиК дружества в страната да се обединят в едно държавно дружество, заръча премиерът Бойко Борисов на ресорните си министри на днешното извънредно заседание на Министерския съвет.Повод за предложението на премиера е водната криза в Перник. От седмици градът е в режим на водата, язовир „Студена\" е с много ниски нива, а заради старата водопреносна мрежа се отчитат загуби на вода в размер на около 9 литра в секунда. „Ще ни струва пари, ще помогнем на града. Да се ползва всеки час. Вина на всеки може да се намери при управлението на този град\", увери Борисов.„Като виждат, че полицията започна да се занимава с ВиК, вече се уплашиха\", коментира премиерът и попита: „Можем ли да ги обединим в едно дружество, държавно?Помислете и да не ни почнат да ни цъфват така кризи?\".Премиерът прекъсна изказването на регионалния министър Петя Аврамова, тъкмо когато тя се хвалеше с постигнатото през годината по големите инфраструктурни проекти и работата по доизграждането на АМ „Хемус\" и заръча: „Зимата е мека, не спирайте строителството. Максимално да се правят дейностите\".Във връзка с честите проверки на строителните дейности, които прави с джипа си, премиерът се пошегува: „Аз не ги проверявам, аз им се радвам. Това са български компании, българи работят. Не е инспекция или проверка, драго ми е да гледам как работят българите. Уникално работят! Това ми е като психотерапия\". ", "date": "2019.12.27", "title": "Борисов нареди: Всички ВиК да се обединят в едно държавно дружество "}
{"url": "http://www.cross.bg/lyfthanza-stachka-noemvri-1621303.html", "text": "/КРОСС/  Пътуващите в Германия трябва да се подготвят за закъснения на полетите през идните дни, след като синдикатът на кабинния персонал Уфо (Ufo) обяви планове за стачка в най-голямата германска авиокомпания Луфтханза (Lufthansa), предаде ДПА и БТА.Според информация, предоставена вчера на членовете на синдиката и получена от ДПА, Уфо се кани да стачкува през следващите дни. Говорител на синдиката потвърди, че протестът ще бъде тази година.Профсъюзът планира да оповести датите на протестите в канала си в ЮТюб днес в 17 часа честно време (18 часа българско време).Синдикатът информира членовете си, че е имало допълнителни, но неуспешни преговори, водени от медиатори по коледните празници за намиране на краткосрочни решения за отдавнашния трудов спор.Говорител на Луфтханза каза, че компанията проявява интерес към по-широк процес на медиация, а стачките не са решения.Луфтханза се съсредоточава върху следващите дати за медиация през януари, допълни той.Трудовият спор вече доведе от предупредителна стачка в четири подразделения на Луфтханза и двудневна стачка в компанията майка. През ноември около 1500 полета бяха отменени, засягайки около 200 000 пътници.Двете страни неколкократно са подчертавали, че се стремят към възможно най-широкообхватното споразумение по редица въпроси, свързани със заплащането.Основните принципи бяха съгласувани двустранно през ноември, но взаимното недоверие пречи на напредъка. Същевременно шефката на персонала на Луфтханза Бетина Фолкенс, която подкрепяше по-умерен подход, бе освободена.Синдикатът настоява също да бъдат отменени уволненията и делата срещу бивши и настоящи членове на съвета, както и да бъде направен анализ на последните месеци, наситени с конфликти. ", "date": "2019.12.27", "title": " Луфтханза обяви стачка преди края на годината "}
{"url": "http://www.cross.bg/samolet-reshi-falkon-1621337.html", "text": "/КРОСС/  Допълнителни 55 милиона лева ще бъдат отпуснати на „Авиоотряд 28\" през 2020 г., реши правителството на последното си заседание за годината. Тези пари трябва да отидат за купуването на нов самолет и за изграждане на хангар за съхранение и техническо обслужване.Още в началото на декември Министерският съвет реши, че ще бъде закупен нов правителствен самолет. В момента полетите със специално значение се извършват от две летателни машини - „Фалкон\" и  „Еърбъс\". През ноември обаче заради технически проблем правителственият „Фалкон\", с премиера Бойко Борисов на борда, кацна аварийно в София. През април, при кацане в Брюксел, самолетът спука гума. През февруари 2015 г. се наложи машината да кръжи над София и да кацне обратно, защото колесникът й не се прибра при излитането за Брюксел. ", "date": "2019.12.27", "title": " Отпуснаха 55 млн. лева за нов самолет за властта"}
{"url": "http://www.cross.bg/selo-drymevo-godishen-1621304.html", "text": "/КРОСС/  25-годишен жител на село Друмево бил задържан след като произвел изстрел с газов пистолет от упор срещу 17-годишен, а след това се заканил и насочил оръжие към полицейски служители.На 26 декември малко след 00:30 часа бил приет сигнал от 17-годишен, който съобщил, че негов познат възпроизвел изстрел с газов пистолет от упор и го наранил в областта на дясната ръка.Случката станала по време на гостуване за празника в дома на мъж в село Друмево. Към село Друмево веднага били насочени екипи на полицията и спешна помощ.След като пристигнали униформените на място мъжът демонстративно заредил пистолета и отправил закани и заплахи към полицейските служители.Бил обезвреден и задържан в РУ- Шумен за срок до 24 часа. Пострадалият 17-годишен бил прегледан в МБАЛ- Шумен и освободен за домашно лечение с рана от обгаряне. За извършено престъпление по чл. 144 ал. 2 от НК е образувано досъдебно производство. ", "date": "2019.12.27", "title": "25-годишен гръмна свой приятел, заплашва и полицаи "}
{"url": "http://www.cross.bg/dyshi-filipinite-zhertvite-1621332.html", "text": "/КРОСС/  Двайсет и осем души са загинали при преминаването на тайфуна Фанфон през Филипините навръх Коледа, предаде Франс прес. Това показват нови данни, съобщени днес от властите, които се опасяват, че броят на жертвите може да нарасне още. Дванайсет души са в неизвестност, каза говорителят на агенцията за реагиране при бедствия и аварии Марк Тимбал.Бурята, с пориви на вятъра от 200 км/ч, премина централните острови на архипелага, някои от които посещавани от много туристи. Сред жертвите има няколко членове на едно семейство, които са се удавили, полицай, загинал от токов удар при падането на електропровод и човек, убит при падане на кокосова палма. ", "date": "2019.12.27", "title": "Жертвите на тайфуна във Филипините станаха 28"}
{"url": "http://www.cross.bg/ministur-pohvali-borisov-1621305.html", "text": "/КРОСС/  Сложна година с множество предизвикателства в различните сектори на държавното управление отчетоха министрите от кабинета в последното за 2019 г. правителствено заседание. Пред премиера Бойко Борисов те определиха кои са били основните акценти в работата на ръководените от тях ведомства, както и очертаха предстоящите приоритети за 2020 г.Първа думата получи вицепремиерът и министър на външните работи Екатерина Захариева, която побърза да внесе яснота за положението на нашите сънародници във Великобритания относно предстоящия Брекзит. „130 000 българи са получили статут на уседналост във Великобритания, което е 90% от пребиваващите\", увери първият ни дипломат. Като успехи за страната ни тя отчете новия ресор на българския еврокомисар Мария Габриел, както и избирането на Кристалина Георгиева за шеф на Международния валутен фонд.Вицепремиерът Томислав Дончев се похвали с добрата организация на отминалите през октомври избори за местна власт, а Марияна Николова - икономическия растеж, който дава повод на младите хора да се завърнат у нас.За миналата година те са 16 хиляди, похвали се вицепремиерът по демографската политика.„И министър-председателят, и правителството направиха необходимото, за да бъде обърната негативната тенденция\", благодари силовият вицепремиер и министър на отбраната Красимир Каракачанов, който в отчета си за свършеното през годината наблегна на проектите за модернизация на Българската армия, както и увеличението на доходите на военнослужещите.Финансовият министър Владислав Горанов се похвали с 3 неща - финансова стабилност за държавата, намаляване на дела на сивата икономика и ниската безработица. Той припомни и новоокрития Център за споделени услуги на Световната банка, който вече работи на територията на София. „Има устойчив тренд на преките чуждестранни инвестиции, които поддържат 3% от БВП\", допълни още финансовият министър.Постигнатите добри резултати в борбата срещу телефонните измамници бе акцентът в отчета на вътрешния министър Младен Маринов, което стана и причина той да получи лично похвалите на премиера.„Страхотен бич за възрастните хора. Това е категоричен успех за МВР\", заяви Борисов.Освен това МВР шефът се похвали и с противодействието на битовата престъпност, както и добрата работа по охрана на държавната граница.От заседанието отсъстваше икономическият министър Емил Караниколов, за когото Бойко Борисов припомни, че е пряко ангажиран с разрешаването на проблема с водата в Перник. „Николов седи в Перник, за да помага. Там да стои, с главния секретар на МВР са на място\", отсече премиерът.От време той прекъсваше отчета на някои от министрите си, за да отправи препоръки. „Искам да вложите много усилия и да показвате археология, която излиза\", посъветва Борисов министърът на туризма Николина Ангелкова, която тъкмо обясняваше как страната се рекламира като атрактивна дестинация.„Много пиари, много социолози, много политолози, а за производството има малко специалисти\", пък бе съветът му към заместник-министърът на образованието Карина Ангелиева.Решимостта за промяна в Закона за съдебната власт и въпросът с отговорността на главния прокурор - това изведе на преден план министърът на правосъдието Данаил Кирилов.Приключи полагането на тръбите в сръбския участък от \"Турски поток\"За енергийният министър Теменужка Петкова пък с най-голяма важност са проектите в областта на природния газ и електрическата енергия. Тя наблегна на „Балкански поток\", чийто първи етап приключи на 21 октомври с пускането в експлоатация на първите 11 километра от него.„В понеделник ще отидем да го видим\", отговори ѝ премиерът.„За първи път България успя да достави втечнен природен газ от алтернативен източник, включително от САЩ, което е реална диверсификация\", продължи Петкова.В областта а електроенергетиката тя се похвали с удължаването на живота на 6-ти блок на АЕЦ „Козлодуй\" с 10 години, както и със старт на процедурата за АЕЦ „Белене\", който проект държавата иска да реализира на държавен принцип.„Благодаря за подкрепата!\", обърна се тя към Борисов. „То не е за подкрепа, а за искреност\", отговори и той и продължи: „Когато са изчистени от корупционни схеми, защото за това беше спрян „Южен поток\" - заради корупция\".Земеделският министър Десислава Танева припомни за общо 42-те огнища на Африканска чума по свинете, регистрирани у нас през 2019 година, както и за огромните усилия на правителството за минимизиране на щетите за животновъдния сектор.Регионалният министър Петя Аврамова пък се похвали с големите инфраструктурни проекти, по които страната ни е работила през вече отминаващата година. ", "date": "2019.12.27", "title": "Министрите рапортуваха на премиера за свършеното през 2019 г."}
{"url": "http://www.cross.bg/pravoslavna-patriarh-tzurkva-1621306.html", "text": "/КРОСС/  Руската православна църква обяви, че прекъсва връзките си с православния патриарх на Александрия и цяла Африка Теодор Втори, който призна новата Украинска православна църква, независима от Москва, предаде Франс прес.Светият синод на РПЦ реши, че вече е \"невъзможно\" да споменава името на патриарх Теодор Втори в молитвите си и да участва в общи молитви и тайнства, се казва в изявление, публикувано на сайта след вчерашното заседание на синода. В него се порицава \"личното решение\" на патриарха да \"признае украинските схизматици\" и се подчертава, че то не е било подкрепено от Светия синод на Александрия и одобрено от архиепископите.Светият синод на РПЦ изразява \"дълбока тъга\" от решението на патриарх Теодор Втори да признае Украинската православна църква. Руската православна църква ще продължи да поддържа връзки с александрийските архиепископи, които не са подкрепили създаването на независима Украинска православна църква.Дейността на александрийската енория в Москва ще бъде прекратена, а руските енории в Африка вече няма да признават върховенството на Александрийската патриаршия. Вместо това те вече ще се подчиняват на руския патриарх Кирил, реши синодът на РПЦ. ", "date": "2019.12.27", "title": "Руската православна църква прекратява отношенията си с александрийския патриарх "}
{"url": "http://www.cross.bg/borda-helikopter-ekstremni-1621324.html", "text": "/КРОСС/  Бреговата охрана на САЩ издирва хеликоптер за туристически обиколки със 7 души на борда, който изчезна край бреговете на Хаваите при \"екстремни\" метеорологични условия, съобщава АФП.Машината е бил на обиколка по брега на северозападния остров Кауаи. Лодка и хеликоптер бяха изпратени да претърсят района, когато собственикът му подаде сигнал около 40 минути, след като трябваше да се върне снощи, съобщи американската брегова охрана.На борда има електронен локатор, но не са получени сигнали.Пилот и шестима пътници са в хеликоптера - двама от тях са непълнолетни.\"Метеорологичните условия са екстремни\", заяви полицейският служител Робърт Кокс. Видимостта е ниска и има бурни ветрове, добави той. ", "date": "2019.12.27", "title": "Туристически хеликоптер със 7 души на борда изчезна на Хаваите "}
{"url": "http://www.cross.bg/probi-priklyuchi-pernik-1621341.html", "text": "/КРОСС/  Вече няма ешерихия коли във водата в Перник. Това отчитат пробите от водата, съобщиха от РЗИ - Перник.Окончателните резултати ще излязат утре. Работата по отстраняване на аварията в кв. Проучване все още продължава. Ремонтът трябва да приключи тази вечер.Нина Стаменова, зам.-директор на РЗИ-Перник: Пунктовете са общо 16, вчера са взети проби от общо 13 пункта. Резултатите излязоха, от тези 13 проби, всички са абсолютни нормални, няма колиформи и ешерихиа коли в питейната вода. Допълнително изследваме ентерококи и консридиум перфингерс, резултати за тях ще имаме от пробите взети на 26-и, на 29-и, а микробното число ще имаме резултати пак на тези 13 проби утре, на 28-и.Бедственото положение в града се удължи с още 30 дни - това реши Кризисния щаб който заседава по-рано днес. В същото време продължава работата по отстраняването на аварията в кв. \"Проучване\". Тя трябваше да приключи късно снощи, но заради попадането на техниците на бетонна стена, ремонтът се удължава. Той трябва да приключи тази вечер. Започва цялостна подмяна на Вик мрежата в града - съобщи кметът Станислав Владимиров. ", "date": "2019.12.27", "title": "РЗИ-Перник: Няма ешерихия коли във водата в Перник "}
{"url": "http://www.cross.bg/troitza-sveta-hrama-1621288.html", "text": "/КРОСС/  Уникални стенописи в църквата \"Света Троица\" в Стара Загора се нуждаят от реставрация, за да останат за поколенията. Те са увредени от течове в храма. Необходими са средства за спасяването на стенописите. Те са дело на руския зограф Николай Ростовцев. Негова е ръката, зографисала и храм-паметника \"Рождество Христово\" на Шипка. От изписването им до днес зографиите не са почиствани, не са и освежавани. Покривът на храма тече. 40 000 лева за ремонт на покривната конструкция  са отпуснати от Дирекция по вероизповеданията по настояване на Старозагорския митрополит Киприан. Храмът \"Света Троица\" има 150-годишна история. Тъй като ентусиазмът тогава е бил заразителен, бързо била построена оградата, после и основите. Но градежът на православен храм разбунил духовете. Турци се организирали и го разрушили. Много хора се стекли около разрушените основи. Изпратили и протестно писмо до Одрин. Виновниците били заставени да възстановят щетите. Храмът \"Света Троица\" посреща Освобождението на България опожарен. При  боевете за Стара Загора през лятото на 1877 г. в двора и в черквата загиват 2500 души.Около 1880 година църквата \"Света Троица\" е възстановена. Впечатление в нея правят стогодишният архиерейски трон, както и иконостасът, изработен от неизвестен майстор.През 1903 година започва изграждането на костница, която да съхранява останките на избитите християни. Стенописите и зографиите, които днес могат да бъдат видени в храма, са поръчани от Църковното настоятелство през 1944 г.За да останат за поколенията, днес своят принос дават и младите. Втора година учениците от Неделното училище към \"Света Троица\" организират благотворителна кампания за набиране на средства за храма. ", "date": "2019.12.27", "title": "Уникални стенописи в църквата \"Св. Троица\" се нуждаят от реставрация"}
{"url": "http://www.cross.bg/ostava-sabotazh-albym-1621289.html", "text": "/КРОСС/  Една от най-обичаните български банди Остава  е готова с най-новото си видео към пилотния сингъл от предстоящия нов студиен албум. Песента се казва „Саботаж\" и от седмици звучи в националния радио ефир, където се радва на изключително позитивни отзиви. Текстът и музиката са дело на Свилен, а за аранжимента групата работи съвместно с Георги Станев.„Дадох това име на песента, защото мисля, че думата е интересна и не се използва често в български песни. Също така сме слушали много Beastie Boys и сме мега фенове. Текстът разказва за това как хората се самозалъгват и не живеят пълноценно.\" - споделя Свилен Ноев.„Надявам се песента, да достигне до повече хора, защото е танцувална, има заразяваща мелодия и добри музикални моменти, както и интригуващ текст. Има нещо от 80-те примесено с нещо от 2020-та. Определено е повече поп отколкото рок като усещане, което е съзнателен избор.\" - разказва Георги Георгиев - Жоро.Идеята и реализацията на видеото към „Саботаж\" са дело на съпругата на Свилен - Невена Спасова.В дългогодишната си история Остава имат над 20 видео клипа, 5 студийни и 3 концертни албума, включващи многобройни хитове, които безкомпромисно утвърждават групата като една от най-успешните на българската музикална сцена. Сега „Саботаж\" поставя началото на нов творчески период за Остава, който се очаква да завърши с пореден студиен албум през пролетта на 2020 година.На 29-ти декември, момчетата ще изпратят отиващата си 2019-та година с традиционния коледен концерт в най-добрия клуб за жива музика SOFIA LIVE CLUB.\n\t\t\t\t\t", "date": "2019.12.27", "title": "Видео сингълът от предстоящия нов албум на ОСТАВА е вече факт"}
{"url": "http://www.cross.bg/godina-donchev-opredeli-1621291.html", "text": "/КРОСС/  130 000 българи са получили статут на уседналост във Великобритания, което е 90% от пребиваващите, обобщи вицепремиерът и министър на външните работи Екатерина Захариева в началото на днешното заседание на Министерския съвет.В последното за тази година правителствено заседание всеки от членовете на кабинета отчете постигнатото в неговия ресор и очерта основните акценти в политиките през 2020 година.Първият ни дипломат се похвали с новия ресор на Мария Габриел в Европейската комисия, както и с избирането на Кристалина Георгиева за шеф на Международния валутен фонд, които определи като „огромен успех\".Тя увери още, че страната ни полага всички необходими грижи за българите на Острова във връзка с предстоящия Брекзит.Веднага след нея премиерът Бойко Борисов даде думата на вицепремиерът Томислав Дончев, който най-напред отчете добрата организация на провелите се през октомври избори за местна власт. „Успяхме да организираме изборите така, че няма съмнение относно тяхната честност, легитимност и демократичност\", категоричен бе Дончев.Той определи отминаващата 2019 като „поредната година, в която нямаме загубено европейско финансиране\", а като ключов приоритет за следващата определи „процесите на икономическа трансформация\". „Основен акцент трябва да бъдат опитите за повишаване на добавената стойност на всичко, което се произвежда в България\", смята Томислав Дончев. Според него правителството и през следващата година трябва да продължи да извежда образованието като основен приоритет. ", "date": "2019.12.27", "title": "90% от българите във Великобритания вече имат статут на уседналост "}
{"url": "http://www.cross.bg/hemys-trakiya-remontirani-1621290.html", "text": "/КРОСС/  През 2019 г. са ремонтирани 10 големи съоръжения на автомагистралите „Тракия и „Хемус\". Това са 5 виадукта на АМ „Тракия\", 4 виадукта на АМ „Хемус\" и тръбата за София на тунел „Витиня\" на АМ „Хемус\". Стойността на вложените средства от републиканския бюджет е близо 65,3 млн. лв. Съоръженията по автомагистралите се обновяват по график след като са обследвани и приоритизирани в реда, по който трябва да бъдат ремонтирани, в зависимост от състоянието им. Строителните дейности са наложителни и не търпят отлагане, защото гарантират сигурността и безопасността на шофьори и пътници. През декември беше пуснато движението по изцяло обновеното платно за Варна на виадукта при 19-ти км на АМ „Хемус\", при с. Потоп, и „Коренишки дол\" при 36-ти км на АМ „Хемус\", с което се улесни пътуването преди Коледа, когато много хора тръгват на път. Преди началото на активния летен сезон беше пуснат трафикът и по обновените платна за Варна на виадуктите при 37-ми и 51-ви км /„Разлив\"/ на АМ „Хемус\" и по платната за Бургас на виадуктите при 13-ти, 15-ти и 20-ти км на АМ „Тракия\". През есента бяха ремонтирани и платната за Бургас на съоръженията при 17-ти и 18-ти км на АМ „Тракия\". Ремонтът на тръбата за София на тунел „Витиня\" на АМ „Хемус\" продължава и през следващата година. На съоръжението са направени множество проучвания и експертизи, въз основа на които са предприети аварийно-възстановителни дейности. Предстои привеждането на съоръжението в съответствие с европейската директива 2004/54/ЕО за минималните изисквания за безопасност на тунелите на Трансевропейската пътна мрежа (TEN-T). Предвижда се ремонтните дейности в тръбата за София на тунел „Витиня\" да приключат през 2020 г. Ремонтираната тръба ще е с модерни системи за пожароизвестяване, вентилация, видеонаблюдение, светофарна уредба, осветление и система за светлинно водене, с които се осигуряват безопасност на пътуването и възможност за бърза реакция при инцидент, с каквито разполага в момента тръбата за Варна. Агенция „Пътна инфраструктура\" продължава обновяването на мостовите съоръжения по автомагистралите, които не са ремонтирани от построяването им преди повече от 30 години. Догодина се планира ремонт на платната за София на виадуктите при 13-ти, 15-ти, 17-ти, 18-ти и 20-ти км на АМ „Тракия\", платната за София на виадукта при 19-ти км, двата моста при 35-ти км на АМ „Хемус\" и платната за Варна на мостовете при 33-ти и 34-ти км на „Хемус\". Ще се ремонтират носещите колони на съоръженията при 19-ти, 33-ти, 34-ти, 35-ти, 36-ти км /„Коренишки дол\"/, двата моста при 37-ми км на „Хемус\" и при 37-ми км на АМ „Тракия\". Планира се ремонт и на съоръженията при пътните възли „Ботевград\" - при 47-ми км, „Правец\" - при 52-ри км, и „Джурово\" - при 67-ти км на АМ „Хемус\".", "date": "2019.12.27", "title": "10 големи съоръжения на автомагистралите „Тракия“ и „Хемус“ са ремонтирани през 2019 г."}
{"url": "http://www.cross.bg/pernik-grada-predstoi-1621292.html", "text": "/КРОСС/  \"Ще предложа бедственото положение да бъде продължено\". Това каза пред БНР кметът на Перник Станислав Владимиров преди заседанието на кризисния щаб в града. Той уточни, че предстои още много работа и няма как то да бъде отменено. По думите му предстои ремонт на двете пречиствателни станции, предстои и изпомпване на вода чрез сондажи от карстовите извори и пещерите около язовир \"Студена\".\"Ще предложа да започна подмяна на ВиК мрежата от държавната фирма \"Монтажи\", за да можем да избегнем по-голямо изпитание и евентуална катастрофа, защото рискът от примесване на водопроводната мрежа с води, които не отговарят на нужното качество, е изключително голям\".Кметът на Перник обясни, че по естествени, природни причини има приток на вода в язовира в последните дни.Според него основната вина за водната криза е на ВиК дружеството в града, защото то прави ежедневни наблюдения на нивото на язовир \"Студена\", то управлява водните ресурси и подава тази информация на кмета и на областния управител. Той заяви, че очаква прокуратурата да си свърши работата по случая.По думите на Владимиров помпената пречиствателна станция не може да смогне да пречисти водата, тъй като тя се замътява заради ниското ниво на водата в язовира и притока в него от последните дни. Той уточни, че заради това е имало проблеми с водоподаването в голяма част от Перник.Камелия Радева от инициативата \"Спаси Перник\" подчерта, че трябва да се знае ясно кой е отговорен за кризата в града, която е с национално значение.\"За нас е важно да се отговори кой ни доведе до кризата и каква отговорност ще се понесе, освен всички други неотложни мерки, за които се говори и трябва да се вземат.Много удобно е, както чуваме, че проблемът е във ВиК Перник, но имаме и местна власт, областна администрация, МРРБ, МОСВ, второстепенния разпоредител с бюджет - \"Басейнова дирекция\". Има едно демонстрирано бездействие, което доведе до хуманитарна криза с тежки последици, за които все още не си даваме ясна сметка какви ще са\".Според проф. Алексей Бендерев - хидролог, специалист по подземни води, това, което се прави в момента за кризата в Перник, е най-доброто - първо да се спрат течовете и второ - да се увеличи притокът на водата.  ", "date": "2019.12.27", "title": "Кризата в Перник: Ще изпомпват вода от карстови извори около „Студена“"}
{"url": "http://www.cross.bg/dekemvri-yanyari-novogodishen-1621317.html", "text": "/КРОСС/  На 31 декември 2019 г. на  площад „Княз Александър I\" от 22.00 ч. до 00.30 ч. ще се проведе традиционният празничен Новогодишен концерт „Сцена под звездите\". Инициативата е част от Календара на културните събития на Столична община за 2019 г.20-то издание на празничната инициатива съвпада с отбелязването на 140 години от обявяването на София за столица на България и 60-годишнината на Българската национална телевизия. Режисьор  и сценарист на спектакъла е Борис Радев, а на сцената на открито ще излязат Кирил Маричков, Иван Лечев, Дони, Славчо Николов и Венко Поромански от „Фондацията\", Братя Аргирови, кубинската изпълнителка Долорес Естрада, хитовата поп певица от 90-те Тони, провокативните таланти от Expose Team и брас бенд „Виво Монтана\". Водещи ще бъдат Райна Налджиева и Мирослав Димитров от предаването „Туризъм.бг\" на БНТ.Концертът ще бъде излъчван директно в програмата на БНТ1 от 22.00 ч.  Във връзка с реализацията на мащабното празнично събитие в сърцето на София ще има промени на движението - след 20.00 ч. на 28 декември 2019 г. ще бъде въведена забрана за паркиране на автомобили на паркингите на площад „Княз Александър I\" и ул. „Дякон Игнатий\". На 31 декември 2019 г., след 15.00 ч. ще бъде забранено преминаването на МПС по бул. „Цар Освободител\". Движението ще бъде възстановено след 06.00 ч. на 01 януари 2020 г. Паркингът ще може да се използва след 23.00 ч. на 01 януари 2020 г.", "date": "2019.12.27", "title": "Празничен Новогодишен концерт „Сцена под звездите“"}
{"url": "http://www.cross.bg/marchev-krachki-zhiveesh-1621294.html", "text": "/КРОСС/  Колкото повече близки контакти имаш, толкова по-дълго живееш. Това заяви в Сутрешния блок на БНТ кардиологът доц. д-р Сотир Марчев. Той даде съвети за здравословен живот.Кръвното е хубаво да е под 140 на 90. Пулс - от 50 до 100 удара в минута. Около 7500 крачки на ден.Повечето крачки над това не удължават живота, каза д-р Марчев.Хората, които спят под 6 ч. на денонощие, имат сериозни проблеми със сърдечно-съдовата система. В противен случай се качват кръвно и килограми.2 часа и половина тренировки седмично трябва да се отделят за умерена физическа активност. ", "date": "2019.12.27", "title": "Д-р Сотир Марчев: Колкото повече близки контакти имаш, толкова по-дълго живееш"}
{"url": "http://www.cross.bg/maite-ostanki-kylyba-1621295.html", "text": "/КРОСС/  Археолози откриха останки от голям дворец на маите, използван преди 1000 години в древния град Кулуба, близо до Канкун, съобщи Ройтерс.Сградата е била висока 6 м. Дължината й е 55 м, а широчината - 15 м. Тя е населявана през два периода между 600 г. и 1050 г., съобщиха от Националния институт по антропология и история. \"Работата сега започва. Едва започнахме да разкриваме една от най-обемните структури на обекта\", разкри археологът Алфредо Барера.Цивилизацията на маите достига апогея си от 250 г. до 900 г., когато властва в големи области на днешно Южно Мексико, Гватемала, Белиз и Хондурас. Хората в Кулуба са поддържали търговски връзки с големите градове на маите Ек Балам и Чичен Ица и са били под тяхно влияние.Освен двореца, археолозите изследват още четири конструкции, сред които останки от две жилищни сгради, олтар, централен площад и кръгла структура, вероятно пещ.Обектът още не е отворен за посещения. Специалистите обмислят да залесят части от него, за да го предпазят от ветровете и слънцето. ", "date": "2019.12.27", "title": "Археолози откриха останки от голям дворец на маите в Мексико "}
{"url": "http://www.cross.bg/iqos-bulgariya-ystroiistvoto-1620684.html", "text": "/КРОСС/  Точно така. В края на тази година ще се навършат две години от пускането на пазара в България на първата бездимна алтернатива в нашето портфолио - устройството за нагряване на тютюн IQOS. В края на 2017 г. започнахме да го предлагаме първо в София, шест месеца по-късно постепенно навлязохме на пазара в другите големи градове - Пловдив, Бургас, Варна. След това разширихме предлагането в останалите градове, като Велико Търново, Русе, Плевен, Стара Загора. За да бъдат достъпни бездимните алтернативи за пълнолетните пушачи в цяла България, изградихме инфраструктура, включваща редица канали - търговски обекти на бранда, партньорства с големи бензиностанции и търговски вериги, мобилни консултанти в цялата страна. Създадохме възможост за комуникация с потребителите и клиентска грижа чрез различни дигитални канали. Имаме център за обслужване на клиенти, чрез който всеки пълнолетен пушач или потребител на устройството IQOS може да се свърже с нас и да получи отговор на въпроси, свързани със замяна на устройство, желание за среща с наш консултант и др. Наблюденията ми са, че българите са много любознателни, обичат иновациите и се интересуват от науката. Радвам се на интереса на пълнолетните пушачи в България към по-добрите бездимни алтернативи на цигарите, като устройството за нагряване на тютюн IQOS.Преди да пуснем IQOS на пазара в България, имахме малък офис в София. С пускането на нагреваемото устройство ние трябваше да посрещнем нуждите на пълнолетните потребители, които се увеличиха значително и продължават да нарастват. Това беше и причината да трансформираме бизнес модела си и да разширим офиса си в България. В резултат на това в момента във Филип Морис България работят около 100 души. Всички те работят в една напълно нова среда, тъй като промяната на бизнес модела с предлагането на IQOS е свързана с иновацията, развитието на технологиите, дигиталната трансформация и високото ниво на обслужване на клиентите.За да подпомогнат растежа на IQOS и да достигне информацията за по-добрата алтернатива до повече пълнолетни пушачи в страната, работят още близо 400 мобилни консултанти.Такъв вид разрастване предполага много големи инвестиции. В големите градове има магазини на бранда IQOS или така наречените „островчета“, редица са партньорствата в по-малките населени места. Съвсем скоро отвори врати и нов център за обслужване на клиентите в България по телефона, който ще се управлява от компанията „Консентрикс“ - глобален лидер в обслужването на клиенти. Служителите, които работят в този кол център, ще обслужват клиентите ни в България и Италия.Първо, много сме щастливи, че IQOS вече се предлага на американския пазар. Защото това е единствената система за доставяне на никотин, преминала през процедурата за пускане на пазара на Американската агенция по храни и лекарства (FDA), която на 30 април издаде разрешението ни за продажба в САЩ. Получаването на подобно разрешение е от огромно значение, тъй като това е може би най-строгият регулатор в света. И съответно това оказва влияние върху останалите пазари.Не трябва да забравяме, че САЩ са вторият по големина пазар в света след Китай. В Америка има близо 40 милиона пълнолетни пушачи и е много важно те да имат достъп до една различна алтернатива, която научно доказано е много по-добра от пушенето на традиционни цигари.Освен това най-вероятно голяма част от потребителите в САЩ вече са виждали този продукт на други пазари. Той е свързан с иновации, с по-добър стил, с революция в технологиите и е добре американските пълнолетни пушачи, които не искат да се откажат, да имат достъп до тази бездимна алтернатива. На 4 октомври в Атланта, Джорджия, отвори и първият IQOS магазин в САЩ, което е първата ни стъпка на американския пазар. Бездимното ни устройство вече се предлага на 51 пазара в света, а потребителите са над 12 милиона. При употребата на IQOS се отделят 95% по-малко вредни вещества в сравнение с цигарите. Важно е да кажем, че това не значи 95% по-малко риск. IQOS съдържа никотин, който води до пристрастяване и е предназначен само за пълнолетни пушачи, които не искат да се откажат. От първото пускане на IQOS на пазара ние обещахме на нашите потребители постоянно подобрение на устройството. Това е технология, а знаем, че технологиите се развиват непрекъснато спрямо нуждите на клиентите. Основната ни цел, към която се стремим, е да разрешим всички проблеми, за които пълнолетните ни потребители съобщават.Миналата година по същото време пуснахме на пазара нов модел на устройството - IQOS 3. Това беше революционна промяна спрямо предишното устройство като технология, визия, бързина на зареждане, здравина. Преди няколко седмици пуснахме нова версия на устройството - IQOS 3 DUO, създадена изцяло на база обратната връзка на клиентите ни. IQOS 3 DUO има възможност да се използва два поредни пъти, без нужда от изчакване и презареждане на холдъра. Това всъщност е най-голямата иновация в сравнение с предишния ни модел. Зареждането на холдъра е значително по-бързо, като потребителите вече чакат много по-малко между ползванията. Новата версия има и допълнителни светлинни индикатори, които показват времето, оставащо до новото презареждане на холдъра.За нас е много важно да правим постоянни подобрения на устройството, както и да предлагаме нови варианти, за да бъдем по-близо до потребителите и да отговорим на всички техни нужди.  ", "date": "2019.12.27", "title": "Вече две години в България работим за бъдеще без дим"}
{"url": "http://www.cross.bg/promeni-klimatichnite-zeman-1621293.html", "text": "/КРОСС/  Президентът на Чехия Милош Земан разкритикува глобалната борба с климатичните промени като прекомерна и я сравни с нова религия, предаде ДПА.\"Разискванията около климатичните промени се превръщат в нова религия. Затова позволете ми да бъда еретик\", заяви 75-годишният Земан в традиционното си коледно обръщение.Земан предупреди, че Европа трябва да е нащрек да не изостане икономически от други райони в света заради множеството мерки за защита от климатичните промени.\"На теория е възможно Европейският съюз да се превърне в екологичен музей с по-нисък стандарт на живот за жителите си\", каза Земан.Чешкият президент също така разкритикува стотиците хиляди протестиращи, които в редица масови демонстрации поискаха оставката на премиера Андрей Бабиш, който е разследван за измама със субсидии от ЕС.\"В една парламентарна демокрация, каквато ние сме и ще продължим да бъдем, правителствените ръководители идват и си тръгват от власт въз основа на резултатите от свободни избори. Точка\", заяви чешкият президент. ", "date": "2019.12.27", "title": "Чешкият президент: Борбата с климатичните промени се е превърнала в нова религия "}
{"url": "http://www.cross.bg/pernik-samo-karanikolov-1621280.html", "text": "/КРОСС/  „Проблемът в Перник не е само канализацията, не са само довеждащите води, не са само течовете или евентуалните кражби, които трябва да се докажат. Проблемите с водите в Перник са в цялата система. Те започват още от водопотока, който идва от язовир „Студена\". Той е едно уникално съоръжение, което безспорно трябва да го има, но може би не е довършено\". Това заяви министърът на икономиката Емил Караниколов в сутрешния блок на NOVA.„Не са довършени анализите за други води освен водопотока от Витоша, река Струма и още няколко по-малки реки, които са доста по-пълноводни пролетта, но не и зимата. Разбирам, че досега винаги се е разчитало на това на Витоша да има 2 метра сняг и ако това не се случи, този язовир ще има проблеми\", каза още той.„Затова една от първите ни задачи е да осигурим необходимия дебит вода, за да може Перник да живее нормално\", категоричен бе той.Според него другият проблем на Перник е пречиствателната станция там.„За съжаление новата станция, която е нова от 1976 г. не е довършена или поне не е проектирана както трябва и сега, когато правим прочистване на водата, която да се пусне към Перник, се губят големи количества вода, които се изхвърлят в реката\", посочи Емил Караниколов. ", "date": "2019.12.27", "title": "Караниколов за водната криза в Перник: Отвсякъде тече, правим невъзможното"}
{"url": "http://www.cross.bg/napravyat-pravyat-taka-1621270.html", "text": "/КРОСС/  „Българската Коледа\" изглежда хубава инициатива. Хора и компании даряват средства за деца, които имат нужда от спешно лечение и за болнични заведения, които имат нужда от спешно преоборудване. Но за съжаление не става ясно какво правят политиците там. Ролята на политиците е друга. Те взимат заплати, за да организират така системата, че да няма нужда от благотворителни кампании.Ето 21 полезни неща, които политиците биха могли да правят, вместо да се снимат до хора, които даряват:1. Да кажат защо системата на здравеопазването не е реформирана;2. Да кажат как точно се изразходват 4 милиарда от здравни осигуровки на годишна база;3. Да намалят администрацията, за да освободят средства за лечение на деца;4. Да възстановят Фонда за лечение на деца;5. Да направят нормална модерна Детска болница, а не да преустрояват стар ковчег;6. Да направят така системата на здравеопазването, че доктори и медицински сестри да не бягат от България;7. Да направят така всички обществени системи в България, че никой да не иска да бяга;8. Да развият системите за социални грижи, за да се окаже истинска подкрепа на децата с увреждания и техните родители;9. Да правят непрекъснати информационни кампании за правата на децата;10. Да се противопоставят категорично на опитите на популисти и сектанти да ни върнат в Средновековието;11. Да спрат да си назначават роднините в различни администрации;12. Да направят най-сетне тази административна реформа;13. Да направят система от данъчни облекчения за всеки, който иска да дарява за социални каузи;14. Да закрият УБО. Ааа, НСО, де, все ги бъркам...15. Да приемат реалистичен държавен бюджет, а не целенасочено да си оставят няколко милиарда за безконтролно раздаване в последните дни на всяка година;16. Или ако годината е била толкова добра, че има неочакван излишък, да направят процеса по приоритизиране по-прозрачен;17. Да се противопоставят на желанието за връщане на „държавно управление\" на важни предприятия в различни обществени сектори. Миналата година ни глобиха 150 милиона лева за газов монопол. Тази година Перник обяви бедствено положение без вода. За догодина се говори за „национализиране\" на Софийска вода;18. Да осигурят наистина независима съдебна система, която няма да се поколебае да разследва политици и техните действия. Като например кой беше виновен за разсипването на Фонда за лечение на деца;19. Да премахнат остарелите разпоредби, в които се забранява да се споменават имена на компании и търговски марки в ефир. Иначе е малко лицемерно - ръчкат компании да даряват, но не позволяват да им се казва името в национален ефир;20. Да не правят тъпи кампании как ще връщат българите от чужбина, а просто да направят тук като там, и така никой няма да иска да бяга;21. Изобщо да направят така обществените системи, че кампаниите за събиране на капачки да не са за жизненоважна медицинска апаратура, а за облагородяване на зелените площи, например.Това са само някои от нещата, които биха могли да правят българските политици. Ама не искат. По-добре им е да се снимат до хора, които даряват...Да се дарява е добре. Но да се премахне причината да има нужда от дарения, е истинската задача. Да се промени системата е истинската отговорност към децата.Текстът е от профила на  във Фейсбук. ", "date": "2019.12.27", "title": "Какво правят политиците на „Българската Коледа“?"}
{"url": "http://www.cross.bg/pernik-koli-angel-1621281.html", "text": "/КРОСС/  „Няма опасност от бактериална инфекция от ешерихия коли в Перник. Рискът вече е сведен до минимум. Така или иначе, нещата са се случили още на 23-ти. Водата е спряна за използване, населението е предупредено, осигурена е вода от водоноски. Самите хора по-рядко използват вода от водопроводната мрежа. Благодарение на това е ограничен броят на засегнатите\". Това заяви за NOVA д-р Ангел Кунчев - главен държавен здравен инспектор.„В момента само трима души са в инфекциозно отделение. Те са много добре, задържаме ги за наблюдение. Трима-четирима души са потърсили спешна помощ  без да бъдат хоспитализирани\", каза още той.Ананиев: Не може да се говори за епидемия в Перник, хората със съмнения за ешерихия коли са в добро състояние„Не очакваме нови случаи на заразени, тъй като мястото на замърсяване вече е обработено\", категоричен беше Ангел Кунчев. ", "date": "2019.12.27", "title": "Ангел Кунчев: Няма опасност от бактериална инфекция от ешерихия коли в Перник"}
{"url": "http://www.cross.bg/sporazymenie-gazprom-miliarda-1621282.html", "text": "/КРОСС/  Русия и Украйна се договориха, че от 1 януари взаимните претенции ще бъдат премахнати и изземването на имущество ще бъде отменено в резултат на решения по съдебни искове, заяви ръководителят на руското Министерство на енергетиката Александър Новак.Споразумението за отказ от искове, за което няма окончателно решение, стана част от протокола за газово сътрудничество, който Русия и Украйна подписаха на 20 декември. За да продължи транзита, „Газпром\" ще сключи междуоператорско споразумение с оператора на украинската газотранспортна система, а с „Нафтогаз\" споразумение за запазване на мощността при транспортиране.Очаква се догодина да бъдат запазени капацитети за транзит на 65 милиарда кубически метра газ, а през 2021-2024 г. - по 40 милиарда кубически метра при установяване на конкурентна тарифа.Относно уреждането на правните разногласия, „Газпром\" се съгласи да плати на \"Нафтогаз\" 2,9 милиарда долара по решения, които вече са взети от Стокхолмския арбитраж, а украинското правителство трябва да подпише споразумение с „Газпром\" за премахване на антимонополните претенции в размер на 7,4 млрд. долара. ", "date": "2019.12.27", "title": "Русия и Украйна се отказват от взаимни претенции за газа "}
{"url": "http://www.cross.bg/kandidat-ofitzerski-raiion-1621283.html", "text": "/КРОСС/  На 27 декември се навършват 16 години от трагичния инцидент през 2003 г., когато след самоубийствената атака с камион-бомба срещу базата ни в Кербала загинаха петима български военнослужещи, а други 27 души от контингента бяха тежко ранени.Кървавият атентат отне живота на майор Георги Качорин, старши лейтенант Николай Саръев, офицерски кандидат Антон Петров, офицерски кандидат Иван Инджов и офицерски кандидат Свилен Киров.На 27 декември 2003 година, в 12.45 часа местно време (11.45 часа българско време) цистерна се взривява в близост до оградата на район № \"1\" (Индия), където е щабът на българския батальон. Тя пробива загражденията и се взривява в близост до оградата. Така причинява големи разрушения в лагера, разрушена е и сградата на щаба на батальона. Бойците от район \"Индия\" са евакуирани в друг район. Ранените - 27 военнослужещи пък са евакуирани в Багдад, в полската дивизионна болница в Бабил и в медицинския пункт в българския батальон.След този ден пет български семейства не са същите, деца останаха сираци, родители не спират да взират поглед вратата да се отвори и техните деца да се приберат у дома. В родното село Радовец на офицерски кандидат Иван Инжов никога няма да забравят трагичната гибел на техния съселянин. Площадът на селото носи неговото име, поставена е и паметна плоча в селския парк, където често хора от селото се спират да поднесат цветя и да се помолят за душата на Иван. За тях загиналите ни бойци са истински герой.За целия период на участие в операцията в Ирак - от 22 август 2003 г. до края на 2008 година, Република България е участвала с 11 контингента с обща численост 3 367 души. За издръжката, транспорта и оборудването на българските контингенти за периода на операцията в Ирак са изразходвани 155 343 000 лв. Жертвите, които дадохме в хода на операцията са 13. ", "date": "2019.12.27", "title": "16 години от атентата срещу българската база в Кербала"}
{"url": "http://www.cross.bg/bobov-kamionite-protestirashti-1621285.html", "text": "/КРОСС/  На протест излизат жителите на Бобов дол тази сутрин. Те недоволстват срещу  тежкотоварните камиони, които, натоварени с въглища, минават ежедневно през града и по този начин според местните предизвикват пукнатини по къщите и дупки по пътищата. Протестът е организиран и заради съмненията на жителите, че в близкия ТЕЦ \"Бобов дол\" нерегламентирано се изгарят боклуци, което води до замърсяване на въздуха.Основните ни притеснения са, че пътят се разбива. Има и много къщи с разбити водопроводи. Този проблем продължава повече от година. Къщите се напукаха, камионите не слагат брезенти, което допълнително допринася и за замърсяването, коментират протестиращи.Според мен решението е спиране на камионите, защото те рушат къщите на хората и инфраструктурата. Общината няма пари да асфалтира улиците и да ремонтира канализацията и водопровода, чувстваме се засегнати. Единствената алтернатива е жп транспортът, коментира Елза Величкова, кмет на Бобов дол.Протестът ще е мирен, но категорично искаме спиране на камионите, допълват протестиращи. ", "date": "2019.12.27", "title": "Протест в Бобов дол срещу  тежкотоварните камиони"}
{"url": "http://www.cross.bg/stoyan-tzarevo-mobilen-1621284.html", "text": "/КРОСС/  Почти 3-метрови отломки от приемно-предавателна станция на мобилен оператор паднаха в двора на отец Стоян Кралев от Царево. Като по чудо никой не е пострадал. В социалните мрежи отецът споделя:\"Благодаря на Бога, че ме опази днес  и от семейството ми никой не пострада!Главният архитект на община Царево, Даниел Калудов твърдеше при внасянето на подписка  срещу изграждане на кулата, че опасността била \"Само в главите ни\"! Добре дошъл е под разпадащата се кула!\" пише отец Стоян.Отломката е голяма над 2 м, в навечерието на Рождество Христово пада, отецът звъннал на 112, а тялото тежи поне 20 кг, казва той.  По думите му сградата не е предвидена за изграждане на подобни конструкции отгоре.Има подписка за премахване на съоръжението на сградата. Живеещите в блока заявиха, че съоръжението е на метри от терасите им и смятат, че е опасно за децата им.Инженер по телекомуникации обясни, че има опасност от тази антена. Като механична конструкция и като нейонизираща облъчваща жителите, не й е мястото в жилищни зони, заяви Стоян Кънев. Основната опасност е, че може да се отключат редица заболявания заради понижаване на имунитета, смята още той.Заведено е и дело в съда. ", "date": "2019.12.27", "title": "Антена на мобилен оператор падна в двора на къща в Царево"}
{"url": "http://www.cross.bg/bednost-liniyata-stazh-1621286.html", "text": "/КРОСС/  Омбудсманът Диана Ковачева изпрати писмо до министъра на труда и социалната политика Деница Сачева и до управителя на НОИ Ивайло Иванов с препоръка да се потърси правен механизъм, който да направи възможно актуализирането на най-ниската пенсия за осигурителен стаж и възраст, така че тя да не е под линията на бедност. Това съобщават от пресцентъра на омбудсмана.\"По данни на НОИ към момента размерът на минималната пенсия за осигурителен стаж и възраст е 219, 43 лв., при линия на бедността за тази година от 348 лева. От 1 януари 2020 г. линията на бедност ще бъде 363 лева, а от 1 юли 2020 г. минималният размер на пенсията за осигурителен стаж и възраст ще се повиши на 250 лв.\", припомня в становището си омбудсманът.Повод за писмото на Диана Ковачева са стотиците жалби, както и петиция от 1800 души до институцията на обществения защитник, в която граждани се оплакват, че и с очакваното индексиране на пенсиите от юли следващата година от 6,7%, спрямо ръста на цените и инфлацията техните доходи ще бъдат под линията на бедността, а полученото увеличение те определят като крайно недостатъчно за реално подобряване на жизнения им стандарт, пише в съобщението.\"Предвид очакванията от страна на възрастните хора към компетентните държавни институции, за предприемане на действия, които да им осигурят доходи за достойно съществуване, се обръщам към Вас с препоръката да се потърси правен механизъм, който да направи възможно актуализирането на пенсиите до нива, които да им гарантират достоен живот и да ги изведат от групата на хората, живеещи под прага на бедност. С надежда за лична ангажираност на представляваните от Вас институции, очаквам да бъда информирана в разумен срок за вижданията Ви и действията, които ще предприемете за решаването на изложените проблеми\", завършва омбудсманът. ", "date": "2019.12.27", "title": "Омбудсманът препоръчва минималната пенсия да не е под линията на бедност"}
{"url": "http://www.cross.bg/reshenie-zvanie-ofitzersko-1621296.html", "text": "/КРОСС/  На извънредно заседание днес правителството ще обсъди решение болницата за активно лечение \"Софиямед ООД\" в столицата да получи статут на университетска болница.Министрите ще одобрят и допълнения в Закона за лекарствените продукти в хуманната медицина.С друго решение ще се открие процедура за възлагане на концесия на плажа \"Слънчев бряг - юг\", в община Несебър .Двама висши военни ще бъдат удостоени с по-високи звания от президента Румен Радев, който е и върховен главнокомандващ на въоръжените сили.Полковник Юлиян Радойски ще бъде назначен за началник на висшето военновъздушно училище „Георги Бенковски\" и удостоен с офицерско звание „бригаден генерал\".Бригаден генерал Явор Матеев ще поеме длъжността командир на „Съвместното командване на специалните операции\". Заедно с това президентът ще го удостои с висше офицерско звание „генерал-майор\". ", "date": "2019.12.27", "title": "Кабинетът се събира на извънредно заседание "}
{"url": "http://www.cross.bg/tema-pernik-stefan-1621263.html", "text": "/КРОСС/ Тема: Политика и стратегически цели - вицепремиерът Красимир КаракачановТема: Финансовият надзор - първо телевизионно интервю на председателя на КФН Бойко АтанасовТема: Как се заплаща трудът по празниците? Разяснения от Главната инспекция по трудаТема: Как се пази сърцето и какви сигнали ни дава? Кардиологът доц. Сотир МарчевТема: На 27 декември почитаме първия мъченик за християнската вяра Св. Стефан Тема: Каква цена ще платят управляващите заради бедственото положение в Перник?Тема: В студиото политолозите Мария Пиргова и Георги Харизанов; В седмицата на духа: Бившият кмет на Бухово Тодор Димитров, спасявал семейства в пожар;Тема: Как български алпинисти оцеляха при инцидент на небостъргач в Канада?Тема: На живо: Колко пострадали пациенти потърсиха лечение в „Пирогов\" по празниците?Тема: Протест в Бобов дол. На живо: Докога тежкотоварни камиони ще разбиват улиците на града, въпреки забраната?Тема: Уникални исторически албуми с неизвестни снимки на княз Александър Батенберг и от сръбско-българската война;Тема: Кои са най-ярките космически събития на 2019 година?Тема: Стефан Вълдобрев за традициите на Стефановден и новия си коледен хит;Тема: Когато завесата падне... Мария Гурбешлиева за Стоянка Мутафова, но не в минало време.Тема: Сагата \"Перник\" продължава. Каква е  истината за безводието? Говори икономическият министър Емил Караниколов.Тема: Ешерихия коли във водата в Перник? Ще се стигне ли до епидемия? И още - близо ли е грипната вълна? Отговорите от д-р Ангел Кунчев.Тема: Дръжте крадеца във Варна! Едни обират магазини, други -  обществена тоалетна.Тема: Заплаха отвисоко. Рушаща се къща в центъра на Бургас застрашава десетки минувачи.Тема: \"Лорд Бризби от Троян\". Надежда Узунова разказва в аванс преди \"Темата на NOVA\".Тема: Стефан Илчев на Стефановден. Победителят от \"Като две капки вода\" за превъплъщенията на сцената. ", "date": "2019.12.27", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-zala-1621264.html", "text": "/КРОСС/София.Oт 10.30 часа в Гербовата зала на „Дондуков\" 2 президентът и върховен главнокомандващ Въоръжените сили Румен Радев ще удостои военнослужещи с висши военни звания на церемония.***София.От 9.00 часа в сградата на Министерския съвет ще се проведе правителствено заседание.***София.От 09.00 часа в зала „Тържествена\" на Централния военен клуб Институтът за исторически изследвания към Българската академия на науките и Македонският научен институт ще проведат научна конференция с международно участие „100 години от Ньой\", която ще се състои под патронажа на вицепремиера и министър на отбраната на Красимир Каракачанов.***София.От 09.45 часа на Терминал 2 на летище „София\" ще се проведе официална церемония по посрещане на рекордния за българско летище 7-милионен пътник, под музикалния съпровод на солисти от Оркестъра за народна музика на БНР с ръководител Димитър Христов и деца от танцов-фолклорен състав.***София.От 11.00 часа в Първа зала на Столичната община на ул. „Московска\" 33 зам.-кметът Йоана Христова ще представи платформата и сензорната система за качество на атмосферния въздух на общината.***София.От 11.00 часа в централата на ПП АБВ на улица „Врабча\" 23 ще се проведе пресконференция на председателя на партията Румен Петков и Н. Пр. д-р Хасан Бармауи, почетен консул на Хашемитско Кралство Йордания.***София.От 19.00 часа в кино „Люмиер Лидл\" в рамките на Новогодишен музикален фестивал ще бъде представен концертен запис от изпълнение на Виенската филхармония с диригент Херберт фон Караян в зала 1 на НДК от 1983 г.***София.От 20.00 часа в зала 1 на НДК ще се проведе шоуто „Опознай Ицо преди да съдиш Хазарта\", с участието на Ицо Хазарта, Белослава, Бобо и други изпълнители.***Благоевград.От 09.30 часа в зала „22-ри септември\" ще се проведе извънредно заседание на Общинския съвет.***Варна.От 9.00 часа в сградата на Общината ще се проведе заседание на Общински съвет - Варна.***Видин.От 11.30 часа кметът д-р Цветан Ценков ще посети в квартал \"Нов път\", в който започва баластриране на улици, за да се запознае с хода на ремонтните дейности.***Добрич.От 11.00 ч. на пл. „Свобода\" ще се проведе празничен концерт на Духов оркестър - Добрич, с диригент Стоян Монов.***Добрич.От 15.00 часа във Вила ди Полета ще се проведе коледна среща за споделяне на идеи - „Добрич - нашият дом\", организирана от инициативата „Глобален Добрич\" и Сдружение „ДоброЖънци\"***Добрич.От 17.30 ч. в зала „Зорница\" на Народно читалище „Йордан Йовков - 1870 г.\" ще се проведе концерт на рок група „Атаксис\".***Дупница.От 11.00 часа в залата на Община Дупница ще се проведе церемония по награждаване на спортист на годината.***Кюстендил.От 14.00 часа в залата на Община Кюстендил ще се проведе редовно заседание на Общински съвет.***Ловеч.От 12.00 часа на историческата местност Пази мост и от 12.30 часа на Къкринското ханче в село Къкрина ще се проведе гражданско поклонение по повод 147 години от залавянето на Васил Левски.***Пловдив.От 18.00 часа Залите за временни експозиции на Градската художествена галерия на Главната улица ще бъде открита изложба с творби на млади художници от Сардиния. ", "date": "2019.12.27", "title": "Предстоящи събития на 27 декември \t"}
{"url": "http://www.cross.bg/kvadratni-kilometra-chernobil-1621265.html", "text": "/КРОСС/  За първи път след аварията в атомната електроцентрала в Чернобил украсиха коледна елха в изоставения град Припят.„Новогодишната красавица бе поставена в близост до една от централните сгради на Припят, двореца на културата „Енергетик\". Бивши жители на града пристигнаха, за да открият поставянето на дървото и го украсиха с новогодишни играчки и свои снимки от детството\", се казва в съобщението, цитирано от БГНЕС.Аварията в атомната електроцентрала в Чернобил стана на 26 април 1986 г., когато избухна четвъртият енергоблок. Общата площ на радиационно замърсяване в Беларус възлиза на около 46 500 квадратни километра (23% от общата площ). В Украйна бяха замърсени 50 000 квадратни километра в 12 региона. Освен това 19 руски региона с площ от почти 60 000 квадратни километра и население от 2,6 милиона души бяха засегнати от радиоактивно замърсяване.", "date": "2019.12.27", "title": "Украсиха коледна елха в Припят след аварията в Чернобил"}
{"url": "http://www.cross.bg/stolichnata-obshtina-sistemata-1621279.html", "text": "/КРОСС/  Зам.-кметът на София Йоана Христова ще представи платформата и сензорната система за качество на атмосферния въздух на Столичната община от 11.00 часа.По-рано бе обявено, че гражданите ще имат достъп до данните от системата посредством мобилно прилооение. ", "date": "2019.12.27", "title": " Представят системата за качеството на въздуха на Столичната община "}
{"url": "http://www.cross.bg/tzentura-sustaveni-galaktiki-1621266.html", "text": "/КРОСС/  Космическият телескоп „Хъбъл\" е заснел обект в съзвездието Маса (Mensa), наподобяващ летяща чиния, съобщава сайтът Phys.org, цитиран от БТА.Учените поясняват, че обектът всъщност е спиралната галактика IC 2051.Въпросната формация се намира на 85 милиона светлинни години от Земята. На снимката се виждат характерните въртящи се „ръкави\" и звездна ивица, прорязваща центъра.Спиралните галактики са съставени от ядро - ярка „издатина\" в центъра и ръкави. Специалистите смятат, че централната изпъкналост играе важна роля в еволюцията на звездните струпвания. Тя оказва влияние и върху растежа на черните дупки, спотайващи се в центровете на повечето спирални галактики.На базата на предишни изследвания специалистите допускат, че повечето, ако не и всички галактически издатини имат по-скоро сложна структура и са съставени от смесени сферични, дисковидни или кубовидни компоненти. ", "date": "2019.12.27", "title": "Телескопът „Хъбъл” засне „летяща чиния”"}
{"url": "http://www.cross.bg/koleda-brak-navruh-1621267.html", "text": "/КРОСС/  Олимпийската шампионка в ските алпийски дисциплини Линдзи Вон предложи брак на приятеля си - хокейната звезда Пи Кей Събън навръх Коледа. Добрата новина съобщи тя в профила си в Twitter. „На на втората годишнина, откакто сме заедно, направих нетрадиционна стъпка и помолих Пи Кей да се ожени за мен...  И той каза: „Да!\" Жените не са единствените, които трябва да получават годежни пръстени\".Връзката им датира от 2017 година.Линдзи Вон прекрати кариерата си на 34-годишна възраст в началото на тази година. Тя има най-много победи за Световната купа - 82 сред жените.", "date": "2019.12.27", "title": "Еманципация: Линдзи Вон предложи брак на приятеля си навръх Коледа"}
{"url": "http://www.cross.bg/marki-evro-germanski-1621271.html", "text": "/КРОСС/  Германец остана силно изненадан след като откри дебела пачка банкноти, скрити в стар часовник, който купил за подарък от градски битпазар. Банкнотите се оказали 50 000 германски марки, старата валута във ФРГ, която беше заменена от еврото през 2001 г.Банкнотите били скрити в дървения панел на часовника. Късметлията - жител на гр. Аурих в Южна Саксония отнесъл парите в местното бюро за \"Изгубени вещи\" и ги предал на властите.След законово изискания период от шест месеца, през който никой не потърсил сумата, мъжът получил разрешение да си ги вземе обратно.Все още е възможно да се обменят старите германски марки (често известни на английски като Deutschmarks и на немски като D-Marks или Marks) за евра в Централната банка на Германия, въпреки че валутата не се използва от 18 години.Точно това направил жителят на Аурих, макар че за услугата трябвало да заплати административна такса от 576 евро.Официалният валутен курс между евро и марки остава непроменен от 2001 г. насам: Еврото е на стойност 1, 95583 марки. Така находката на късметлията се оказала на стойност 25 500 евро.Германия все още е ориентирана към кешова култура на спестяване и не е странно, че има доста истории като тази. Хората нерядко откриват скрити пари в стари къщи, които понякога са били съхранявани в продължение на доста години. Централната банка изчисли през 2018 г., че все още има над 12,6 милиарда германски марки (около 6,3 милиарда евро) в брой, които не са обменени. ", "date": "2019.12.27", "title": "Мъж откри 25 000 евро в часовник, купен от битака"}
{"url": "http://www.cross.bg/markirovka-bezopasnost-intzidenti-1621278.html", "text": "/КРОСС/  \"Очаква се кампанията да стигне до над 400 хиляди души\". Това каза пред БНР Мартин Петров от Държавната агенция по безопасност на движението по пътищата във връзка с информационната кампания „Пиши, когато стигнеш\", насочена към превенция на използването на мобилен телефон при шофиране. Той обясни, че пускането на клипа на кампанията в кината - преди всяка прожекция, е много силен начин да се стигне до повече хора.Експертът посочи, че за отвличането на вниманието на шофьорите най-голяма вина има мобилният телефон. Този проблем е огромен и е на глобално ниво, уточни той.В предаването \"Преди всички\" по програма \"Хоризонт\" Богдан Милчев от Института за пътна безопасност коментира, че държавните институции трябва да си дадат сметка и за лошата маркировка по пътищата, която е причина за много от пътните инциденти:\"До 80-те години в Швеция са имали проблеми в пътната маркировка. Още на следващата година, след като подобрили маркировката, жертвите на пътни инциденти са намалели с 10%\", обясни той и посочи, че от Института за пътна безопасност прогнозират у нас жертвите да намалеят с от 30 до 50 човека годишно, ако пътната маркировка в страната бъде подновена. ", "date": "2019.12.27", "title": " Мобилните телефони и лошата маркировка - основни причини за пътни инциденти "}
{"url": "http://www.cross.bg/chasa-monitor-telegraf-1621268.html", "text": "/КРОСС/Свинското месо е най-поскъпналата стока за 2019 г.Вузове връзват бюджета със свръхприем на студентиБорисов прати Икономическа полиция в ПерникС 4€ млрд. санираме още 8000 панелни блокаКупонджии се тровят с питиетоСпестихме 4,2 млрд. лв. за годинаСлепи пътища убиват нощемПенсионерите ни 3 пъти по-бедни от германските Чудото „Българската Коледа\" събра 2 милиона лева навръх РождествоС по 8  метра на ден пробиват най-дългия тунел у насОбезщетяват с ниви собственици на земи край „Хемус\" Пламен Димитров, президент на КНСБ:Парите от втората пенсия да може да се местят в НОИ до датата на пенсиониране, а не до 5 години, както е сегаИван Добрев, мениджър „Вътрешни линии\" в „Юнион Ивкони\":Сивият сектор вече ощетява хазната с поне 300 млн. годишноИнж. Румяна Михайлова, изпълнителен директор на ГИТ: регистрирани навън фирми пращат българи в чужбина като самонаетиТодор Кесяков, началник-отдел в ДАМТН: Не купувайте пиратки от улицата и пазара, опасно еПроф. Пламен Киров пред „Труд\": Не трябваше да бързаме с препоръките на Венецианската комисия Докато се бори срещу мръсния въздух, Брюксел ще разкарва камиони из цяла Европа?!Висшето НИ образование вече се превърна в печеливша търговияЗа всяко изкуство си има място ", "date": "2019.12.27", "title": "Преглед на вестниците "}
{"url": "http://www.cross.bg/kazahstan-dyshi-stolitzata-1621277.html", "text": "/КРОСС/  Най-малко 14 души са загинали в катастрофа на пътнически самолет край град Алмати в Казахстан, съобщават Ройтерс и БГНЕС. Ранените са 17, като състоянието на някои от тях е много тежко, казват от правителството на азиатската страна. Машината е превозвала 95 пасажери и 5 души екипаж по време на инцидента.Самолетът е изпълнявал полет до столицата Нурсултан, когато \"започнал да губи височина при излитане и се ударил в бетонна ограда\", пише в изявление на службата за авиационен контрол на Казахстан.Той е изпълнявал полет до столицата НурсултанНай-малко 14 души са загинали в катастрофа на пътнически самолет край град Алмати в Казахстан, съобщават Ройтерс и БГНЕС. Ранените са 17, като състоянието на някои от тях е много тежко, казват от правителството на азиатската страна. Машината е превозвала 95 пасажери и 5 души екипаж по време на инцидента.Самолетът е изпълнявал полет до столицата Нурсултан, когато \"започнал да губи височина при излитане и се ударил в бетонна ограда\", пише в изявление на службата за авиационен контрол на Казахстан.Разбил се е около 3:22 часа сутринта българско време.Самолетът е на казахстанския превозвач Бек Еъ, който има няколко машини Фокър 100. Властите в азиатската страна казаха, че спират всички самолети от този модел от употреба, докато се извърши разследване. ", "date": "2019.12.27", "title": "Самолет със 100 души на борда катастрофира в Казахстан, има жертви "}
{"url": "http://www.cross.bg/stefan-stefanovden-praznyvat-1621272.html", "text": "/КРОСС/  Православната църква чества на 27 декември, третия ден от Рождество Христово, паметта на свети Стефан, смятан за един от първите мъченици на християнската вяра и един от седемте ученици на Исус Христос, избрани след възкресението му.На тази дата имен ден празнуват Венчо, Венцислав, Венцислава, Запрян, Стамен, Стамена, Стан, Стана, Стане, Станимир, Станимира, Станислав, Станислава, Станчо, Стефан, Стефана, Стефанка, Стефания, Стефи, Стефка, Стефко, Стефчо, Стоил, Стоила, Стоилка, Стоимен, Стоичко, Стойо, Стоян, Стояна, Стоянка, Таня, Теки, Теньо, Фани, Цако, Цанка, Цанко, Цано, Цанчо, Цоко, Цона, Цонко, Цоньо, Шон, Шона.Житието на първомъченика разказва, че юдеите, притеснени от нарастващият брой вярващи, оклеветили Стефан, че хули Бога и по този начин го осъдили. В Йосафатова долина разярена тълпа го пребила до смърт с камъни, но въпреки ужасното дело, малко преди да предаде Богу дух, Стефан се помолил: \"Господи, не им зачитай този грях\".През V в. част от мощите му са открити чрез видение, което получил един свещеник, и поставени в Сионския храм в Йерусалим.Смята се, че денят на светията е последния християнски празник, а дедите ни вярвали, че с този ден се затваря и кръгът на старата година. По традиция младото семейство отива на гости на кумовете, кръстниците или родителите си, а на трапезата се хапват месни ястия. Приготвя се свинско с кисело зеле или баница с месо.От Стефановден до Йордановден се спазват обичаите, характерни за Мръсните дни - жените не бива да метат, да мият косите си или да перат, не се правят венчавки, кръщенета, опела.На места в Средна и Северна България вместо на 31 декември именно на Стефановден се спазвал обичаят ладуване. Всички моми за женене правят китки и привързват към тях пръстен или друг личен предмет, после го топват в менче пълно с мълчана вода, което се покрива с червено було. На другия ден мома, облечена като булка, вади едно по едно китките и докато другите пеят заклинателни песни (ладанки), предвещавала кой за какъв момък ще се омъжи. ", "date": "2019.12.27", "title": " Стефановден празнуват близо 50 имена!"}
{"url": "http://www.cross.bg/grad-koreya-suzdadena-1621202.html", "text": "/КРОСС/На днешната дата през 537 г. в присъствието на император Юстиниан I тържествено е осветена новата църква „Света София\" в Константинопол.През 1703 г. е подписан е Метуенския договор между Португалия и Англия за преференции при внос на португалски вина в Англия.През 1872 г. призори турски заптиета обграждат Къкринското ханче и след кратка схватка залавят Васил Левски.През 1939 г. при земетресение с епицентър край град Ерзинджан (Турция) загиват около 39 000 души.През 1945 г. е създадена Световната банкаПрез 1945 г. Белгия става членка на ООН.През 1945 г. Корея е разделена на Северна Корея и Южна Корея.През 1946 г. в България е създадена дирекция \"Въздушни съобщения\".През 1978 г. в Испания се установява демокрация след 40-годишна диктатура на генерал Франциско Франко.През 2003 г. петима военнослужещи от първия български батальон в Ирак загиват при терористично нападение срещу военната база \"Индия\" в иракския град Кербала.През 2007 г. при самоубийствен атентат е ранена Беназир Бхуто, премиер на Пакистан. По-късно тя умира от раните си.", "date": "2019.12.27", "title": " 27 декември в историята"}
{"url": "http://www.cross.bg/stefan-teodor-hrista-1621197.html", "text": "/КРОСС/  След Възнесението на Иисуса Христа и след слизането на Св. Дух над апостолите словото Господне бързо се разпространявало, и числото на вярващите растяло всеки ден. Юдейските началници и членовете на синедриона с ожесточение и гняв виждали успехите на новото учение. След като предали Иисуса Христа на позорна кръстна смърт, те се надявали, че с Него ще загине и Неговото слово. Но сега те видели, че смирените рибари безстрашно и гръмко проповядват името на възкръсналия Христа, Който възлязъл на небето и седнал отдясно на Бога; че те правят чудеса, чрез едно допиране изцеряват болни и дават зрение на слепи; че на всички езици те разпространяват учението на Христа и че думите им, изпълнени с необикновена сила, увличат множество люде, готови с радост да напуснат своите семейства и домове, за да станат последователи Христови.Виждайки всичко това, юдейските началници започнали силно да се тревожат и да взимат строги мерки против апостолите. Те ги наказали, затваряли ги в тъмница, забранявали им да проповядват, възбуждали срещу тях народа, наричайки ги разорители на Мойсеевия закон. Но въпреки тия гонения Христовото учение се разпространявало и самите житейски потребности на новообразуваното общество се осигурявали. Защото, както говори апостол и евангелист Лука, \"апостолите пък свидетелстуваха с голяма сила за възкресението на Господа Иисуса Христа, и голяма благодат беше върху всички. Помежду им нямаше ни един, който да се нуждае, защото които притежаваха земи или къщи, продаваха ги и донасяха зената на продаденото и слагаха пред нозете на апостолите; и се раздаваше всекиму според нуждата.Между тия, които получавали храна, имало люде от различни страни и народи. Когато броят на християните се увеличил много, между тях се появил ропот. Елинистите - евреи, от езически страни, се оплаквали, че на техните вдовици се дават малки дажби. Това дошло до знанието на апостолите. Заети с проповядването на слово Божие, те решили да не взимат на себе си, в ущърб на проповедта, грижите за домакниските работи на християнското общество и затова решили да изберат из числото на учениците 7 души, на които и поверили грижите за раздаване на дажбите. Избраните били наречени \"дякони\" (служители). Апостолите си помолили и ги ръкоположили и те взели дейно и ревностно да изпълняват своите задължения. Пръв измежду седемте дякони бил Стефан, човек изпълнен с вяра и Дух Свети.В Йерусалим числото на вярващите все повече се увеличавало. Дори мнозина от еврейските свещеници се обърнали към Христа. Това силно обезпокоило членовете на синедриона. Те всъпили в спор със Стефан, но не могли да противостоят на духовната сила и мъдрост, с която били изпълнени неговите думи - толкова повече, че Стефан правел и чудеса. Тогава те прибягнали до друго средство: възбудили срещу него народа, стареите и книжниците, като го обвинили пред синедриона, че уж хулил Бога и Мойсеевия закон. Намерили се лъжесвидетели, които потвърдили техните думи.Повикали Стефан в синедриона. Вместо да се защищава, той започнал да обвинява своите обвинители, че именно те непрестанно нарушават закона, макар да се хвалят с неговото изпълнение. Той припомнил всички благодеяния на Господа към еврейския народ: как Той го спасил от тежкото египетско робство, чудесно го опазил сред пустинята, дал му закон, устроил за него скинията, а след това и храма, пращал му пророци и проповедници, които му възвестявали за Христа; как тоя избран народ нарушавал Божия закон, убивал пратените от него пророци и най-после изпълнил мярата на своите престъпления, като разпнал Христа. \"Твъдоглави и необрязани по сърце и уши - извикал Стефан, - вие всякога се противите на Светия Дух, както бащите ви, тъй и вие! Те убиха ония, които предизвестиха идването на Праведника, Чиито предатели и убийци станахте вие!\"Св. първомъченик и архидякон СтефанТези думи възбудили яростта на слушателите: те скърцали със зъби и сърцата им се скъсали от злоба. А Стефан, изпълнен от Дух Свети, веднага прекъснал речта си, погледнал на небето към открилото се пред очите му божествено видение и радостно извикал: \"Ето, виждам небесата отворени и Сина човечески да стои отдясно на Бога!\" Тогава всички единодушно се нахвърлили върху него и като го измъкнали вън от града в Йосифовата долина, около Кедърския поток, започнали да хвърлят камъни върху него. А той се молил и казвал: \"Господи Иисусе, приеми духа ми!\" След това коленичил и извикал с висок глас: \"Господи, не зачитай им тоя грях!\" - и с тия думи починал.Нито кротостта на Стефан във време на мъченията, нито последната трогателна молитва за враговете не укротила убийците. Те дишали злоба и гняв. От всички най-вече се ожесточавал един момък на име Савел, жесток гонител на църквата Христова - она същият, който по-късно, просветен от Духа Божи, станал най-твърд и ревностен проповедник на истинската вяра и славен апостол Павел.Преданието говори, че Пресветата Дева, придружена от апостол Йоан Богослов, гледала от височината как убиват Стефан и се молила за него. Тялото на първомъченика било оставено да го изядат зверовете и птиците. Но Гамалиил, един бележит еврейски законоучител, който уважавал светия мъченик, взел честното му тяло и го погребал в своето имение. Вярващите много плакали за Стефан.Въпреки гоненията християнската Църква все повече укрепвала. Мъжеството, с което вярващите понасяли тия гонения, убеждавало безпристрастните в истинността на християнската вяра. Повярвалите, принудени да бягат от Йерусалим, където Савел жестоко гонел Църквата, се пръснали по цяла Юдея и навсякъде числото на християните бързо се умножавало.В 415 г. мощите на първомъченика Стефан били открити чрез чудно видение, което имал един свещеник. Те били поставени в Сионския храм в Йерусалим. (Виж също: Пренасяне мощите на св. първомъченик и архидякон Стефан).Св. Теодор НачертаниКратко животоописаниеСв. Теодор Начертани. Стенопис от 2000 г. в лаврата на св. Сава Освещени. Източник: patriarchia.ruСв. Теодор Начертани бил родом от Палестина - от Бога дадената земя на Авраамовото наследство, от която излезли много пророци и патриарси, и Сам Спасителят в плът ходил из нея. Тя дала на света и  светилници на вярата и стълпове на благочестието като преподобните св. Теодор и неговия брат св. Теофан Начертани (11 октомври).Братята получили отлично образование и се увличали много от философията. В стремежа си към богопознание те се усамотили в  Лаврата на св. Сава Освещени (виж също житие на св. преподобни Сава Освещени). Тук преп. Теофан получил монашеско пострижение, а след няколко години станал презвитер. В манастира се поминал и техният баща - презвитер Йона.Като защитници на иконопочитанието те изтърпяли заточение, глад и жестоки изтезания.Иерусалимският патриарх в Константинопол ги изпратил да изобличат императора-иконоборец Лъв Арменец (813-820). По-късно изобличавали и императорите Михаил Валвос (царувал 820-829) и Теофил (царувал 829-842 г.).По заповед на Теофил начертали с нажежени игли оскърбителни стихове по лицата на изповедниците, чак до веждите им. Затова светите Теодор и Теофан са наречени \"Начертани\". \"Пиши каквото искаш, пред Страшния съд ще прочетеш писанието си\", говорили на императора мъжествените братя.От този земен живот св. Теодор се преселил при Господа в 840 година и след много страдалчески подвизи сега блаженства в небесните обители. Теодор затворили в тъмница, където се и споминал (ок. 833 година), а Теофан изпратили на заточение. Когато иконопочитанието било възстановено, преп. Теофан бил върнат от заточение и ръкоположен за епископ на гр. Никея. ", "date": "2019.12.27", "title": "Стефановден, Св. първомъченик и архидякон Стефан. Преп. Теодор Начертаний"}
{"url": "http://www.cross.bg/moyat-shegyvam-nachin-1621200.html", "text": "/КРОСС/  Моят начин да се шегувам е да говоря истината. На света няма нищо по-смешно.Бърнард Шоу ", "date": "2019.12.27", "title": " Моят начин да се шегувам "}
{"url": "http://www.cross.bg/stoyanka-myki-iska-1621287.html", "text": "/КРОСС/  Филм за живота на Стоянка Мутафова иска да направи дъщеря й Мария Грубешлиева - Муки. Легендата на българския театър напусна този свят преди по-малко от месец. В дома й тази Коледа за първи път не е имало елха. Но в него Муки грижливо пази всичко, което й напомня за неуморимия дух на Стоянка.Не съм направила елха, нямах и желание да я правя. Чувствам, че Стоянка е все още тук. Все още се събуждам вечер да и давам лекарствата. Ставам, но нея вече я няма, разказва Муки.Няма нещо свързано със Стоянка, което да не ми е скъпо. Тя казваше, че иска Нейчо да си я прибере... и си отиде на Никулден. Знам, че тя е плътно до мен. Тя искаше да не си отива само и само да не ме остави, продължава да разказва Грубешлиева.Ние с нея бяхме много свързани. Изкарахме един живот заедно. Със сигурност много я интересува как ще я запомня. Последните месеци ми казваше, че ще ми липсва много и беше права. Стоянка си реши да си отиде, тя не искаше да се превърне в една старица, която да има нужда от помощ за всичко, казва Муки. Имам много сладко малко кученце-бебе, занимавам се с него. Вярвам също, че ако по някакъв начин вярванията съществуват, тя ще намери начин да озари пътя ми, добавя тя. ", "date": "2019.12.27", "title": " Филм за живота на Стоянка Мутафова иска да направи дъщеря й "}
{"url": "http://www.cross.bg/predade-lavina-dyshi-1621269.html", "text": "/КРОСС/  Лавина падна на писта за ски край швейцарския град Андермат. Двама души са пострадали и полицията се опасява, че може да има погребани под снега хора, предаде Асошиейтед прес. Лавината падна тази сутрин, докато много хора, възползвали се от почивния ден след Коледа и от слънчевото време, са карали ски на пистата. Говорител на полицията каза, че лавината е била голяма.Той цитира очевидци, според които няколко души са били затрупани от снега, предаде ДПА. Двамата леко ранени са откарани в болница от планинската спасителна служба.", "date": "2019.12.27", "title": "Лавина затрупа туристи на ски писта в Швейцария"}
{"url": "http://www.cross.bg/rozhdenitzite-na-dekemvri-1621204.html", "text": "/КРОСС/  Ангел Александров - бивш директор на Национална следствена службаД-р Йордан Пелев, управител на УМБАЛ „Софиямед\"Дарина Такова,оперна певица,преподавателДоц. Едвин Сугарев, поет, генерален консул на България в НишЯсен Тодоров, юрист, следовател в НСлСМишо Шамара, рап певецРумен Христов, председател на СДСД-р Иван Сираков, посланик на България в АвстрияЧавдар Гагов, режисьорЛюбомир Герасков, олимпийски шампион по спортна гимнастикаКрасимир Стефанов, бивш волейболист, треньор Христо Порточанов - спортен деятел ", "date": "2019.12.27", "title": "Рождениците на 27 декември "}
