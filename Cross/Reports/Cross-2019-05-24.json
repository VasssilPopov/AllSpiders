{"url": "http://www.cross.bg/nikolaii-zhivot-rysiya-1603733.html", "text": "/КРОСС/Следва цялото интервю: По най-прекия начин. Първоначално нашият храм е построен като посолски. Храмът е единен архитектурен комплекс с историческата сграда на Посолството на Русия в България (днес - Домът на Москва). Главният вход е бил северният и е свързан с Посолството през портата. Само по време на празници е бил използван южният вход, който се явява днес главен и който излиза на булевард \"Цар Освободител\". През 1907-1914 г. изграждането на Църквата на посолството се контролира от специално създадена строителна и стопанска комисия под личното председателство на посланика, в която участват членове на руското посолство и вицеконсулство в София: посланикът А.В. Неклюдов, княз Л.В.Урусов, военният аташе подполковник Ю.Д. Романовски, вицеконсулът К.И. Джакели и други руски дипломати.До ден днешен Подворието изпълнява функциите на църковно посолство. Неговият настоятел се явява официален представител на Московския и на цяла Русия патриарх при Българския патриарх. В различните периоди от нашата обща история на Православната църква е непоколебима духовна опора на братските славянски народи. Именно Църквата и християнската вяра ни дават дълбокото разбиране за смисъла на нашата история и нашия сегашен живот. Без значение колко различни сили са се опитвали да заменят духовната основа на нашето единство, гласът на Църквата винаги ще ни напомня за непреходните духовни ценности и ще ни сочи истинните приоритети на православната вяра, а не на временните изгоди и интереси. Руският храм в чест на светителя Николай е място за срещи и взаимодействие на българската и руската православни култури - изконното начало на нашето братско единство и духовно родство. Именно в православната вяра двата наши народа намират и винаги ще намират тези духовни сили, които са необходими за развитие на доброто начало, за създаването на истинско уважение и любов между народите ни.Нашият храм е посветен на най-почитания не само в Русия, но и в целия свят светия - Николай Мирликийски Чудотворец. Неговата памет се отбелязва на 6 (19) декември - денят на представянето на Свети Николай и 9 (22) май - денят на пренасянето на мощите на светията от град Мир Ликийски в град Бари, което събитие датира от 1087 година. Следва да се отбележи, че в богослужебния календар на Православната църква е определен дори отделен ден от седмицата за молитвено почитание на свети Николай. Всеки четвъртък във всички храмове се принася молитва към този светец. Например, в нашия храм, всеки четвъртък се чете акатист на светителя Николай. В храма може да се поклоним на особено почитаната икона на светителя Николай, именуема \"Никола Устричний\". Това е копие на известна мозаечна атонска средновековна икона, находяща се в манастира Ставроникита от средата на 16 век. Преди няколко години копие на иконата е направено от атонски монаси и е предадена като дар на нашия храм от Балканското атонско сдружение.С основание може да се каже, че паметта на Светителя Николай се отбелязва особено често. Два пъти в годината, обаче, това празнуване е особено тържествено. Най-близкият празник ще бъде съвсем скоро. В Русия този празник е наричан Никола Вешний (пролетни). Името на светителя Николай справедливо може да бъде свързано с победата и тържеството на доброто над злото. От неговото житие са известни много случаи, когато той избавя хора от непосредствена опасност, когато идва на помощ на невинно осъдени, когато смело защитава правдата и със своето мъжество и непоколебима вяра помага срещу злото и несправедливостта. Свети Николай покровителства не само православните войни. Той е и бърз застъпник на всички, които с молитва се обръщат към него за помощ в трудни жизнени ситуации. В продължение на векове вярващите свързват своите надежди със светителя Николай и винаги получават от него отговор на молитвите си. И в днешни дни този светец се почита с особена любов от християните. В дните на отбелязване на паметта на светителя Николай храмовете са винаги пълни с богомолци. Едни благодарят на светията за помощта и защитата, други му разкриват съкровените си скърби и тревоги с надежда да получат скоро избавление от грозяща опасност. С увереност може да се каже, че всеки получава от свети Николай духовна утеха и помощ.Мисля, че всяка паметна дата следва да бъде отбелязана и осмислена в нейния исторически контекст. Без Великата Победа ние не бихме имали Европа такава, каквато е тя в последните десетилетия, и, надявам се, ще остане такава, независимо от всички опити за промяна и пренаписване на историята. Не трябва да минава нито едно десетилетие, нито дори век, без в паметта на народите да остава спомен за това каква ужасна опасност се надига тогава над Европа и какъв подвиг извършват европейските народи за своята свобода и независимост, принасяйки на олтара на свободата огромна жертва. Що се отнася до Деня на Европа като празник, то той няма такава продължителна история и се отбелязва от 2008 г. в чест на декларацията на Шуман, фактически положила началото на европейската интеграция. Смятам, че не трябва да противопоставяме тези дати и празници. Но със сигурност, без нашата обща победа над фашизма, днес не би имало Европейски съюз, обединяващ 28 европейски държави, в това число и България. Самото освещаване на руската посолска църква от българско духовенство в сътрудничество с руснаците на 11/24 септември 1914 г. се явява особено важно събитие: тогава в присъствието на главата на руската мисия А. Савински и представители на редица дипломатически мисии се извършва чинът на освещаването на храма от Доростолския и Червенски митрополит Василий (той замества тежко боледуващият глава на Българската църква - българския екзарх Йосиф Първи), в съслужение с протосингела на Екзарха - архимандрит Стефан (впоследствие митрополит Софийски, а в периода от 1945 г. до 1948 г. - Екзарх български), настоятелят на храма архимандрит Николай, както и руският йеромонах Ювеналий и българският йеромонах Харитон. Българският Екзарх Йосиф назовава това събитие начало на братското единение на две православни църкви, тъй като за първи път след провъзгласяването на Българската екзархия през 1872 г. Светият Синод на Руската Църква се обръща към главата на българската църква с молба лично да освети посолския храм в София, което свидетелства за стремеж към възстановяване на каноническото общение.За историческите връзки на нашите Православни църкви може да се говори много, тяхната история наброява повече от хиляда години. Началото им се отнася към периода на Кръщението на Русия, когато от България в Русия идват представители на българското православно духовенство, а с тях и богослужебни книги на разбираемия славянски език. През 14 век, в периода на \"второто южнославянско влияние\", тези връзки укрепват благодарение на Светителя Киприян и неговите последователи. Когато в резултат на османските завоевания България загубва своята държавна и национална независимост, укрепената Русия става крепост и защитник на Православието и православните братя-славяни. Апотеоз на тази борба се явява Освобождението на България, 140-годишнината от което бе широко отбелязано миналата година. Да напомним, че православното духовенство - и на Руската, и на Българската Православни църкви - дадоха своя духовен принос за тази победа. Да не забравяме също и ролята на представителите на руската емиграция в развитието на духовното образование в България през вековете.Свети Серафим, архиепископ Богучарски, Софийски Чудотворец, прославен от Руската и Българската Православни църкви, с целия свой живот и служение свидетелства за нашето несъкрушимо духовно единство. Светите му мощи се покоят в криптата на нашия храм и ние ежедневно виждаме потока от вярващи, които прииждат към него, за да търсят молитвената помощ и застъпничество. Както всеки голям църковен празник, този ден трябва да бъде посветен на молитва и преди всичко - на богослужението в храма. Сутринта на 9 май в нашия храм ще има празнично богослужение, на което каним всички желаещи да почетат паметта на Свети Николай. Посещението на храма и участието в богослужението е проява на нашата любов към светията, това е жива връзка с Небесната Църква, тържествуваща на небесата. Това е напълно осъществим принос за нашето участие в църковния живот и, ако щете, в запазването на вековната традиция на почитане на светия Божий угодник. Но участието в църковния живот не е единственото, което можем да направим. Почитането на светителя трябва да бъде не на думи, а с дела. Истинското почитание на светеца е почитане на неговите добродетели, тези добри качества на душата му, с които той угажда на Бога.Светителят Николай Чудотворец се отличава с особено милосърдие и отзивчивост към нуждите на хората. И ако в деня на почитанието на светеца окажем помощ на нашите близки, роднини, познати, ако станем жива част от съдбата на човек, който се нуждае от нашата подкрепа, то струва ми се това ще бъде най-доброто почитане на светеца в деня на църковния празник. Когато молитвата и добрите дела станат важна част от нашия живот, тогава, както казва митрополит Антоний Сурожски: \"Св. Николай със своя живот и молитва ще направи за нас възможно това, което смятаме за невъзможно, защото Божията сила в немощ се проявява, и всичко е достъпно за нас, всичко е възможно за нас в Господа Иисуса Христа, който ни укрепва. \" Наистина месец май е богат на празници. Георги Победоносец е велик светия. Той се почита тържествено и общонародно. Добра и хубава традиция е българският народ да почита така светеца. В неговия образ ясно се проявяват християнското мъжество, верността към доброто и справедливостта, отзивчивостта към чуждата беда. Ако такива качества се признават за идеал, то това означава, че в глъбините на народния характер те заемат централно място. Уверен съм, че Свети Георги ще бъде винаги защитник и покровител на българския народ. Впрочем, на руския също, защото и в Русия той е особено почитан.А, разбира се, и нашите славянски учители, равноапостолните Кирил и Методий, които се явяват жив символ на нашето православно единство. Те полагат солидна основа за самобитния живот на славянските народи. Те свързват всички нас в обща вяра, писменост, с тази висока култура и език, който е разбираем за всеки, независимо от това, на кой от славянските народи принадлежи.В навечерието на големите църковни празници бих искал да пожелая на всички доброто и светлото начало на живота винаги да намира своето въплъщение в нашия живот и паметта на светите Божии угодници да остава винаги жива връзка с вековната православна традиция.Оля Ал-Ахмед, БТА", "date": "2019.05.24", "title": "Архимандрит Вассиан: Нашите славянски учители полагат солидна основа за самобитния живот на славянските народи"}
{"url": "http://www.cross.bg/miliona-nasilie-hymanitarni-1605036.html", "text": "/КРОСС/ Норвегия предвижда разходи от 100 милиона евро в продължение на три години за борба със сексуалното насилие и насилието, основано на междуполовата неравнопоставеност при хуманитарни кризи, засягащ милиони.\"Сексуалното и свързаното с половата неравнопоставеност насилие унищожава хората, разрушава местните общности и е изключително трудно да се поправят нанесените от него вреди\", каза норвежкият външен министър Ине Ериксен Сорейде.\"Затова трябва да направим повече, за да го предотвратим,\" обясни Сорейде на откриването на международна конференция в Осло за повишаване на информираността и средствата.Богатата скандинавска страна обещава един милиард крони (102,5 милиона евро) между 2019 и 2021 г., от които 350 милиона крона тази година.Всяка трета жена в света е подложена на сексуално или свързано с пола насилие в някакъв момент от живота си, твърдят от ООН, явление, което се изостря по време на хуманитарни кризи.В момента 140 милиона души са засегнати от хуманитарни кризи, включително около 35 милиона жени и момичета в репродуктивна възраст. ", "date": "2019.05.24", "title": "Норвегия дава 100 млн. евро за борбата срещу сексуалното насилие"}
{"url": "http://www.cross.bg/dyshi-kitaii-neizvestnost-1605037.html", "text": "/КРОСС/ Най-малко 10 души загинаха, а осем са в неизвестност, след като кораб с пътници се преобърна в река в Югозападен Китай, предаде Китайската централна телевизия (Си Си Ти Ви).Корабокрушението е станало край отдалечено село в провинция Гуейчжоу.Заедно със спасителите на мястото работят 12 водолази. Спасени са 11 души, сред които и капитанът на кораба, който е във временен арест. Ранените са откарани в болница.Корабът представлява метален съд с двигател, който изглежда е \"самоделен\", а не произведен от промишлен корабостроител, посочи в изявление министерството за справяне с извънредни ситуации. ", "date": "2019.05.24", "title": "10 загинали и 8 души в неизвестност при корабокрушение в Китай"}
{"url": "http://www.cross.bg/paket-raneni-lion-1605035.html", "text": "/КРОСС/ Експлозия на пешеходна улица във френския град Лион, поне 10 са ранени. Това съобщи АФП. Районът, където се е случила експлозията, се намира в тясната ивица земя между реките Сона и Рона в историческия център на града, е евакуирана, съобщиха журналисти, намиращи се на мястото на инцидента. Пострадалите не са получили тежки рани, съобщава телевизията. По-рано беше обявено, че ранените са между шестима и осем души. Всички ранени вече са настанени в болници.По предварителна информация е избухнал пакет с бомба на улица „Виктор Юго“ във във втори район на града.„Без съмнение става дума за заложен пакет с взривно устройство, съобщи съдебен източник, цитиран от Франс прес и БТА.\"Насочваме се действително към версията за заложено взривно устройство\", заяви за АФП говорителка на прокуратурата, потвърждавайки информации в местни медии.\"Инцидентът е станал около 17.30 часа местно /18.30 часа българско/ време. Има много ранени“, съобщава место издание. Полицейски източник каза пред AФП, че пакетът с експлозива е съдържал „винтове или болтове“ и е поставена пред пекарна на ъгъла на две популярни улици. Целият район е отцепен от полицията.По предварителна информация причината за експлозията е пакет бомба. Според силите на реда мъж на велосипед е оставил съмнителния пакет с експлозивите. Очевидец твърди, че първо се е чула една по-силна експлозия, която е последвана от една по-слаба. Гражданите са се уплашили и тръгнали да бягат към близкия площад.Местните власти призовават гражданите да избягват мястото на инцидента. Районът, където се разигра трагедията, е отцепен от полицията. Разследването е поето от Антитерористичната дирекция във френското вътрешно министерство.Френският президент Еманюел Макрон изрази своята подкрепа за пострадалите. Той определи случилото се като нападение. „В Лион беше извършена атака. За момента няма жертви, има само ранени. Мисля за пострадалите и техните семейства“, каза държавният глава.  ", "date": "2019.05.24", "title": "Експлозия в Лион, ранените се увеличават"}
{"url": "http://www.cross.bg/kokanova-nevena-znak-1605017.html", "text": "/КРОСС/ В знак на почит към личността на първата дама на българското кино и по случай деня на българската култура и книжовност, Столична община планира поставянето на паметен знак върху любимата пейка на Невена Коканова в градината пред храм „Свети Седмочисленици\". Това съобщиха от пресцентъра на Общината.След репетиции в Сатиричния театър актрисата е обичала да си почива пред църквата, в която е била и кръстница на много деца. Скоро всеки ще може да види и да поседи на любимото място на великолепната Невена Коканова.  ", "date": "2019.05.24", "title": "Столична община слага паметен знак върху любимата пейка на Невена Коканова"}
{"url": "http://www.cross.bg/napitki-kofein-energiiinite-1605004.html", "text": "/КРОСС/ Замисляли ли сте се какво е влиянието на енергийните напитки върху организма? Освен че дават енергия на тялото, те често са поставяни в графата „вредни\" - основно заради съдържанието на кофеин. Кофеин обаче има и в кафето, в чая, дори в шоколада. Ето какво казват научните изследвания по темата.Европейският орган за безопасност на храните (ЕОБХ) прави изследване между 66 531 души, за да даде научно становище за безопасността на кофеина и възможните му взаимодействия с други обичайно приемани съставки. Според официалното заключение от 2015 година консумацията на кофеин до 400 мг на ден, което е равно на съдържанието на кофеин в 5 енергийни напитка (5х250 мл) - не поражда опасения за безопасността на възрастния човек (18+ г.) без здравословни проблеми.Споменатото по-горе научно изследване на ЕОБХ заключва още, че еднократният прием на кофеин до 200 мг не пораждат опасения за здравето. Същото количество кофеин не води до промени в кръвното налягане, кръвообращението, телесната температура и водния баланс. Също така, кофеинът не пречи на усилията по време на тренировки или други спортни активности.Всеки кен енергийна напитка съдържа стандартно количество кофеин, така че потребителите знаят какво количество приемат. Тази информация е особено полезна, ако потребителите следят дневния си прием на кофеин.При пиенето на кафе няма подобна информация, тъй като количеството кофеин зависи до голяма степен от метода на приготвяне.Няколко изследвания потвърждават, че енергийните напитки подпомагат мозъчни дейности, като памет, фокусиране и време за реакция. В същото време намаляват умората.Изследвания доказват, че енергийните напитки, които съдържат витамини и таурин, имат редица полезни поведенчески ефекти. Подобно проучване, в което участниците са пиели енергийни напитки с кофеин (75 мг) и захар, показва, че енергийните напитки значително повишават нивата на енергия и подобряват времето за реакция. 11 доброволци участват в експеримент, който симулира шофиране при умора. Резултатът показва, че времето им за реакция и способността им да останат в пътната лента са се подобрили значително и са останали такива дори 2 часа след приемането на напитката.При консумацията на енергийни напитки бдителността се увеличава, сънливостта намалява, а продуктивността се вдига. Кофеинът стимулира централната нервна система, което води до усещане за освежаване. Изследвания, използващи симулатори за шофиране, показват, че енергийните напитки подобряват качеството на шофиране и намаляват сънливостта дори при водачи, които са лишени от сън.За тези, които не харесват вкуса на кафето или чая, енергийните напитки могат да бъдат идеалният избор, тъй като се предлагат в различни вкусове.Черното кафе не съдържа почти никакви калории, но малко хора го пият чисто. Обикновено към него се добавят захар, мляко или сметана, които повишават значително калоричността на сутрешната напитка. Когато става въпрос за енергийни напитки обаче, има доста опции за освежаване без калории.От предпазливост някои хора избягват напитките с кофеин в следобедните часове, за да не си развалят съня. До голяма степен обаче тази предпазливост се оказва необоснована. Тялото обработва кофеина относително бързо - ефектите от него се усещат скоро след консумацията му, но също са и доста краткотрайни. След около 4-5 часа черният дроб, органът, който основно разгражда кофеина, е обработил половината от приетото количество. След 8 часа 75% от приетия кофеин вече са разградени.Благодарение на съдържанието на кофеин и таурин енергийните напитки повишават физическите и умствените функции, позволявайки на организма да се чувства по-енергичен, силен и свеж.  ", "date": "2019.05.24", "title": "10 факта за енергийните напитки"}
{"url": "http://www.cross.bg/mladi-budeshte-evroizborite-1605022.html", "text": "/КРОСС/ Стотици хиляди протестиращи млади хора и ученици провеждат демонстрации в няколко страни от Европейския съюз под наслов \"Глобална стачка за бъдеще\", за да настояват за по-крути мерки срещу глобалното затопляне, докато Общността гласува за избор на нов състав на Европейския парламент, отбелязва \"Асошиейтед прес\".Хиляди присъстваха на митинг в германската столица Берлин, където предимно млади хора и ученици издигнаха плакати с лозунги като \"Няма планета Б\" или \"Садете дървета, спасете пчелите, почистете моретата\".Мнозина протестиращи ще бъдат твърде млади, за да гласуват, когато германците отидат до урните в неделя за евроизборите, но настояват семействата им и по-възрастните им приятели да обмислят дългосрочното бъдеще света.17-годишната Клара Кирхоф заяви, че евроизборите са особено важни за справяне с климатичните промени на континентално равнище.Кирхоф каза, че \"няма смисъл в Германия да се прави много за климата, а други да не поемат своята тежест\". ", "date": "2019.05.24", "title": "Стотици хиляди младежи протестират в ЕС срещу климатичните промени"}
{"url": "http://www.cross.bg/smetki-bezlov-polititzi-1604344.html", "text": "/КРОСС/ Смятам, че господин Цацаров е много добре запознат с модела на офшорните зони. Трябва да разглеждаме случващото се в предизборен контекст. Двете големи политически сили говорят за офшорките на конкурентната. Това заяви Тихомир Безлов от Центъра за изследване на демокрацията пред bTV по повод искането на главния прокурор службите да му предадат цялата налична информация за парите на властта в чужбина.\"Има някакви предположения, че в седмицата преди изборите ще се извадят такива информации. Това, което може да се случи, е да се подадат сигнали в ДАНС за някакви политици. Не факти и данни, а сигнали. Проблемът е как се проверяват тези сигнали. В България, ако искате да създадете проблем на конкурента, подавате сигнал, за да го вкарате в една спирала от проблеми и проверки\", смята анализаторът.За офшорните сметки на политиците се заговори малко след \"Апартаментгейт\".\"За да се иска подобна информация от офшорни страни, трябва да има някакво основание като например престъпление или тероризъм, което е да е заявено в искането\", отбеляза Безлов.\"Не може просто да питате тия политици имат ли сметки\", каза Безлов и допълни, че страни като Швейцария и Сингапур не отговарят на искания за информация от държави като България. Според него няма да има разкриване на офшорни сметки на политици. ", "date": "2019.05.24", "title": "Тихомир Безлов: Няма да има разкрития за офшорните сметки"}
{"url": "http://www.cross.bg/bulgariya-zaev-otnosheniya-1605021.html", "text": "/КРОСС/ „Отношенията между Македония и България са приятелски, задълбочени и топли. Според мен, ние никога не сме имали по-добри взаимоотношения. Няма нито един гражданин, който да не потвърди това нещо\". Това каза македонският премиер Зоран Заев, цитиран от БГНЕС.\"От тези отношения са щастливи както нашите, така и гражданите на България, в този момент на единство и взаимна подкрепа. Без този подход, без Договора за приятелство с България, нямаше да бъде възможно и споразумението с Гърция\", каза още македонският министър-председател.„Приказката за интеграцията на региона достигна кулминацията си точно с Договора с България. Днес и България и Гърция са нашите най-големите поддръжници по пътя ни към Европейския съюз. Има културна размяна, художествени проекти, сериозни бизнес отношения и увеличаване на търговския обмен\", подчерта Заев.\"Имам информация за много инициативи, които в момента вървят. Сътрудничеството ни тепърва ще нараства. Ние сме част от НАТО. Вървим към ЕС. Имаме договор за сътрудничество и той може само да ни тласка напред, няма връщане назад\", казва още Зоран Заев пред МКД.  ", "date": "2019.05.24", "title": "Заев: Никога не сме били по-близки с България"}
{"url": "http://www.cross.bg/miryana-izvursheno-ybiiistvo-1605034.html", "text": "/КРОСС/ 37-годишен мъж е задържан за тройно убийство в Нови Сад. Той е заподозрян за причиняване на смъртта на съпругата си - 31-годишната Миряна Янкович и нейните родители, извършено тази сутрин. По информация на сръбското издание Blic.rs тежкото криминално деяние е извършено пред очите на един от синовете на младото семейство, който съобщил за случилото се на своя чичо.Пристигайки пред дома на семейството, братът на Миряна видял следи от кръв в двора и веднага информирал полицията. При пристигането си  на мястото, служителите на реда намерили трите безжизнени тела, които имали рани по главите.Убитата млада жена само преди две седмици съобщила за упражнено домашно насилие от страна на съпруга й. Двамата имат дългогодишен брак и двама сина на 3 и на 10-годишна възраст. Според първоначалната информация мотивът за кървавото престъпление е ревност. Горан мислил, че жена му има връзка с друг мъж. Той многократно се е опитвал да се помири с Миряна  чрез общи приятели. Но след последния инцидент тя не е искала да го види. ", "date": "2019.05.24", "title": "Задържаха мъж за тройно убийство в Нови Сад"}
{"url": "http://www.cross.bg/gryp-tzeni-tzena-1603204.html", "text": "/КРОСС/ В момента с пари от ЕС се работи по две градски зони. \"Джи Пи Груп“ отговаря за обновлението на участъци от ул. „Цар Шишман“, „6-ти септември“, „Солунска“ и „Граф Игнатиев“ (20 113 417  лв. без ДДС) , а \"ПСТ Груп\" ремонтира пл. \"Александър Невски\", пл. \"Народно събрание\", градинките при университета, \"Св. София\" и \"Кристал\" (17 888 814 лв. без ДДС). Общината е предпочела да скрие цените за по-скандалния ремонт - извършваните от фирма \"Джи Пи Груп\" дейности. Договорът с фирмата е публикуван с всички задължителни приложения по техническото изпълнение, но не и с ценовата оферта. Така няма как да се провери оферираната от изпълнителя цена за изпълнението на редица дейности, предизвикали скандал заради неприемливи естетически решения или лош монтаж. Общината не дава информация и по отделни запитвания. Така например „Сега“ поиска да получи информация за цената, която столицата ще плати за злополучните перки по \"Граф Игнатиев\" и Водната стена на пл. \"Гарибалди\", но от общината не отговориха конкретно.Добра представа за разходите обаче дава договорът за другата зона с \"ПСТ Груп\". Тук ценовата оферта е публична, а от документацията става ясно, че и двете фирми са работили с един и същ мострен каталог за изпълнението на договора. От техническите оферти се разбира, че доставчиците на някои от продуктите са едни и същи. Така може да се очаква, че предложените цени по отделни позиции от двете фирми са близки. Цените на \"ПСТ Груп\" при някои продукти направо изумяват.Над 2 пъти е разликата в предложената от \"ПСТ Груп\" цена за закупуване на улични кошчета спрямо пазарните цени за абсолютно същия модел, показа проверка на \"Сега\". Според мострения каталог, изготвен от проектанта \"А.Д.А.\", и за двете зони е заложено закупуването на кошчета с материал, устойчив на студ и вандализъм, капацитет 85 литра, тегло 9.6 кг и размери 47.5/76 см. За зоната, ремонтирана от \"ПСТ Груп\", е предвидено поставянето на 129 кошчета от марка Аdmiral, като фирмата е предложила единична цена от 988 лв. без ДДС на бройка (127 452 лв. без ДДС за цялото количество). Кошче с абсолютно същите характеристики в каталога на \"Мева\" за 2019 г. струва 392 лв. без ДДС. Не е ясно кога ще се монтират тези кошчета и дали моделът не е сменен - монтираните в момента в района съдове са от друг модел.Косвена информация за цената на прословутите перки на акула по \"Граф Игнатиев\" разкрива друго проектантско решение - като антипаркинг елементи да се ползват гранитни блокове с размер 40/40/40. Блоковете могат да се видят по протежението на улиците и в двете зони, като цената на един гранитен блок при \"ПСТ Груп\" е 323 лв. без ДДС. В зоната на \"ПСТ Груп\" е заложено да бъдат поставени 151 гранитни блока с цел ограничаване на паркирането за цена от 48 759 лв. без ДДС. По договора с \"Джи Пи Груп\" е заложено поставянето на още 542 антипаркинг гранитни блока със същите размери. Цената на перките би следвало да е близка - първоначално и тези ограничители бяха в правоъгълна форма, а после бяха преработени, за да не пречат. Последно се реши перките да бъдат сменени с чугунени стълбчета.Гранитът въобще е на мода при течащите ремонти на централната градска част въпреки скандално високите цени за отделни артикули. Така по договор с \"ПСТ Груп\" е поръчано да бъдат доставени 11 монолитни каменни пейки срещу астрономическата сума от 112 404 лв. без ДДС (10 218 лв. бройката). От мострения каталог става ясно, че блоковете трябва да са от светлосив гранит с монтирано дърво за сядане върху тях, като не са посочени размери. До момента в зоната на ремонта на \"ПСТ Груп\" няма доставени такива пейки, показа проверка на \"Сега\".Сред куриозните продукти, поръчани по договора, е и изработен от ламарина знак за обозначаване на паркомясто за инвалиди. Ламариненият елемент с размери 40/40/60 ще се монтира върху статичен гранитен блок, като цената само на ламарината е 464 лв. без ДДС. В зоната на \"ПСТ Груп\" е предвидено монтирането на 10 такива елемента. След избухването на скандала около друго странно проектантско решение - \"Водната стена\" на пл. \"Гарибалди\", общинският съветник от ДСБ Марта Георгиева обяви, че по нейна информация доставката и монтажът на творението са стрували 28 000 лв.  Високите цени спрямо други оферти на пазара правят впечатление при много продукти. Така например по-обикновените пейки, класически дизайн, поръчани по договора с \"ПСТ Груп\", са на стойност 849 лв. без ДДС. Класически пейки със сходни размери от тропическо дърво от друг доставчик могат да се намерят за цени от 514 лв. Поръчани са 5 автоматизирани самопочистващи се тоалетни с единична цена 84 700 лв. без ДДС, а в интернет може да бъде открита оферта за тоалетна, изготвяна за община Бургас на същата фирма, на цена от 80 220 лв. с включен ДДС. Тук обаче е трудно да се провери дали характеристиките са еднакви и как самият монтаж товари цената. Заложена е и доставката на 7 велостоянки за по 6 броя велосипеди с единична цена 674 лв. без ДДС. Стойки за същия брой велосипеди, но друг модел могат да се намерят на цени от около 230 лв.При тези обществени поръчки изготвеният от проектанта мострен каталог до голяма степен е предрешил от кои вносители да се доставят съответните продукти. При строителните материали разнообразието е по-голямо, но при градските мебели посоченият модел води до ползване на един и същ доставчик и от двете фирми. Впечатление прави ползването на каталога на испанската фирма Novatilu. От него са заложени моделът за чешма Tree drinking fountain, оттам вероятно е заимствана и идеята за гранитни пейки. Гранитът по поръчката на \"ПСТ Груп\" е доставян от \"Евро строй 2016\",  а по този на \"Джи Пи Груп\" - от фирма \"Жакот\". Не е ясно защо не е предпочетено обявяването на отделна обществена поръчка за доставка на градски мебели, за да се търсят по-изгодни цени.Източник: segabg.com", "date": "2019.05.24", "title": "Седим на пейка за 10 000 лв. на ул. \"Граф Игнатиев\""}
{"url": "http://www.cross.bg/premiera-tereza-brekzit-1605023.html", "text": "/КРОСС/ Оставката на премиера на Великобритания Тереза Мей не променя позицията на Европейския съюз за Брекзит, обяви Европейската комисия, цитирана от \"Политико\".Председателят Юнкер проследи съобщението на премиера Мей тази сутрин без да се радва. Председателят много харесва и високо оценява работата си с премиера Мей и както каза преди, Тереза Мей е смела жена, към която има голямо уважение, коментира говорителят на Комисията Мина Андреева и добави, че Юнкер е готов да установи нови отношения със следващия премиер на Обединеното кралство, като в същото време няма да прекрати разговорите си с Тереза Мей.Що се отнася до позицията на ЕС за Брекзит, Андреева повтори: \"Няма промяна\". Тя поясни, че ЕС работи на базата, че Великобритания ще напусне Общността на 31 октомври. По думите й Брюксел ще бъде подготвен за всякакъв сценарий.  ", "date": "2019.05.24", "title": "Оставката на Мей не променя позицията на ЕС за Брекзит, обяви ЕК"}
{"url": "http://www.cross.bg/balans-pobedi-daniel-1605019.html", "text": "/КРОСС/ Даниел Иванов - Аоияма победи маегашира-4 Аби на турнира по сумо в японската столица Токио с хватката ошидаши и подобри баланса си на 6-7 победи срещу загуби.Така българинът запази шансовете си да завърши с положителен баланс при победи в събота и неделя.В утрешната си схватка Даниел Иванов ще се изправи срещу маегашира-4 Окиноуми. 33-годишният японец загуби днес срещу маегашира-3 Чиотаирю с ошидаши и започва последните два кръга с баланс 4-9. ", "date": "2019.05.24", "title": "Даниел Иванов запази шансове да завърши с положителен баланс в Токио"}
{"url": "http://www.cross.bg/migranti-kraii-lodki-1605024.html", "text": "/КРОСС/ Либийският флот е спасил около 290 мигранти от потъващи лодки край бреговете на Триполи при две отделни операции, предаде БГНЕС.Патрул на бреговата охрана спасил 87 мигранти от различни африкански националности, включително шест жени и едно дете, от потъващата гумена лодка на около 50 километра източно от либийската столица. Те  са били отведени във военноморска база в Триполи, заяви говорителят на военноморския флот Аюб Кацем.При друга акции около 203 мигранти, всичките от африкански страни, бяха забелязани на борда на два лодки край бреговете на град Злитен, на около 140 километра източно от Триполи. Те  са били настанени в център за задържане в Сук ал-Хамис.Агенциите на ООН и организациите за оказване на помощ се противопоставиха на настаняването на мигранти в лагери в Либия, която е в хаос след свалянето на дългогодишния диктатор Муамар Кадафи през 2011 г., поради опасенията, че ще станат обект на произволно задържане или жертва на различните милиции, действащи в страната. ", "date": "2019.05.24", "title": "290 мигранти са спасени от потъващи лодки край Либия"}
{"url": "http://www.cross.bg/leko-myasto-dzhip-1605020.html", "text": "/КРОСС/ Джип е ударил леко 10-годишно момче на бул.\"Данаил Николаев\" в близост до Сточна гара. Детето е пресичало на непозволено място през мантинелите на булеварда и е ударено леко.Веднага на място са пристигнали линейка и екип на полицията.Момчето е откарано в \"Пирогов\" за преглед. В района за кратко се е образувало задръстване. Причините за инцидента се изясняват.  ", "date": "2019.05.24", "title": "Джип блъсна 10-годишен, пресичал неправилно"}
{"url": "http://www.cross.bg/bulgariya-iioncheva-elena-1605025.html", "text": "/КРОСС/ Водачът на листата на \"БСП за България\" Елена Йончева посети град Габрово по случай честването на 24 май - Деня на българската просвета и култура и славянската писменост. Йончева проведе среща с граждани в препълнена зала на Художествената галерия, където честити празника на присъстващите и заяви, че за България има надежда.По-късно водачът на листата на \"БСП за България\" и народният представител от ПГ на \"БСП за България\" Кристина Сидорова положиха цветя пред паметника на Васил Априлов в града. Елена Йончева отбеляза, че Габрово е културен и просветен център на България - градът, в който през 1835 година е създадено първото взаимно училище, Априлската гимназия. Тя пожела на гражданите да запазят високия си дух и да защитават справедливостта. ", "date": "2019.05.24", "title": "Елена Йончева посети Габрово по случай 24 май"}
{"url": "http://www.cross.bg/praznik-horata-roden-1605003.html", "text": "/КРОСС/ Шествието за 24 май във Велико Търново за първа година ще бъде водено не от ученици от някоя гимназия, а от преподаватели и студенти от Великотърновския университет.„Това е празникът, който обединява всички българи. Не мисля, че има друга нация, която има национален празник на своята култура, образование и писменост, както ние. Това е празник, който е роден от хората. Никой никога не се е опитвал да го омаловажи\", заяви проф. Милко Палангурски, който ще бъде начело на шествието. ", "date": "2019.05.24", "title": "24 май е празник, роден от хората"}
{"url": "http://www.cross.bg/muzhe-plovdiv-shofyor-1605026.html", "text": "/КРОСС/ Поредната агресия на пътя. Двама мъже, единият от които с куче, нападат шофьор на лек автомобил с пловдивска регистрация.Инцидентът става в ранния следобед днес на ул. \"Васил Левски\", пред църквата \"Св. Иван Рилски\" в район \"Северен\" в Пловдив.Нападателите спират жестокия побой, след като други двама мъже се притичват на помощ, а момиче заплашва, че ще извика полиция.Според очевидци, в колата е пътувала и жена. Никой от тях не е разбрал причините за нападението. Не е ясно и състоянието на шофьора. ", "date": "2019.05.24", "title": "Мъже нападнаха шофьор в Пловдив "}
{"url": "http://www.cross.bg/zemetresenie-dimitrovgrad-rihter-1605033.html", "text": "/КРОСС/ Земетресение с магнитуд 3.2 по Рихтер е усетено в Димитровград и Хасково. Това съобщиха от  Националния институт по геофизика, геодезия и география (НИГГГ) към Българската академия на науките (БАН).Епицентърът на труса е между Димитровград и Гълъбово, на 15 километра северозападно от Симеоновград.Земетресението е регистрирано в 11.48 ч., на дълбочина 15 км. ", "date": "2019.05.24", "title": "Земетресение от 3.2 по Рихтер е усетено край Симеоновград"}
{"url": "http://www.cross.bg/notr-samo-vsichki-1601904.html", "text": "/КРОСС/ Огънатите и обгорени парчета дърво се издигат на стотици метра, а димът и саждите от тях формират черна маса по тротоарите. Димът се виеше почти вертикално в ясното небе, но едва се долавяше миризмата на огън, предава от Париж германският Handelsblatt.Патрик Шове, ректорът на катедралата Нотр Дам, говори много тихо, очевидно разтърсен, едва успяващ да сдържи сълзите си: „Ние контролирахме строителните дейности три пъти на ден\", казва той. Точната причина за пожара в църквата Нотр Дам в Париж все още не е известна. Но се твърди, че е избухнал в частта на покрива, където в момента се извършват строителни работи. Разследванията продължават.„Ще възстановим тази катедрала, всички заедно, утре ще започне набирането на средства... и ние ще възстановим Нотр Дам, защото това е, което очакват французите, и защото това е нашата съдба\", заяви президентът Еманюел Макрон малко преди полунощ в понеделник вечерта. Видимо разтърсен, той описва църквата като „център на нашия живот, където всички ние преживяхме нашите драми и нашите победи, тук започва всичко\". Реконструкцията не само ще бъде много скъпа, но и ще отнеме много време. Мишел Делалуш, историк и ръководител на туристически групи в Нотр Дам, каза пред все още горящата църква, че днес почти няма подходящи занаятчии за изграждането на такъв огромен дървен покрив. Този на Нотр Дам е до голяма степен все още в оригиналния си вид от 13-ти век. Той се състои от дървесина от 13 000 дъбови ствола, еквивалентни на няколко хектара гори. „Той е бил напълно сглобен на земята, номериран е парче по парче, след това е разглобен и сглобен наново на върха на сградата\", обяснява Делалуш. Така че не става въпрос само за пари, а също и за знания и умения, които трябва да се преоткрият или на  които да се обучат хората.„Ще се обърнем към всички страни, ще помолим техните занаятчии да дойдат в Париж\", обеща Макрон. Реконструкцията ще се превърне в ново национално постижение, заяви президентът в опит да разпространи надежда и увереност. Той благодари на пожарникарите, поне един от които е тежко ранен. Когато след полунощ първите камиони на „Помпиерите“ напуснаха „полесражението“, в тълпата избухнаха аплодисменти, които звучаха далеч отвъд затворения периметър.През нощта бяха повдигнати първите въпроси за отговорността за този ужасен пожар. Не става въпрос само за все още неотговорения въпрос за това дали става въпрос за палеж, но и за пожарната безопасност. „Всеки знае колко трудно е да се гаси покривна конструкция, след като е избухнал пожар - така че по време на строителството трябваше да се вземат всички предпазни средства, като пожароизвестители. Питам се дали случаят е такъв“, казва Дидие Рикнер, културен историк, в интервю за C News. Всъщност всеки може да се зачуди как е възможно в сърцето на столицата такъв огън да бушува с часове.Шокът на французите не се обяснява единствено с художествената стойност на църквата. Има и други катедрали, чието състояние е по-автентично. Освен това по време на революцията голяма част от вътрешността на църквата бе опустошена.Нотр Дам има различна стойност, тя е символ на центъра на столицата, символ на сигурно убежище за онези, които търсят прикритие, символ на хилядократно боядисано и описано архитектурно произведение на изкуството. А в края на краищата именно тук френската нация преживя някои от най-големите си моменти, като коронацията на Наполеон или празнуването на освобождението от нацистите.С 14 милиона гости годишно Нотр Дам е не само най-посещаваният паметник във Франция, но и в Европа. Въпреки това в продължение на години трябваше да се събират пари, за да се финансират текущите ремонтни дейности. Трудно е да се разбере това за страна, която има един от най-щедрите културни бюджети в света и редица богати спонсори.Малка утеха е, че по-голямата част от каменната конструкция изглежда е била запазена. Сводът с височина 33 метра не се е срутил, а пожарът, започнал в една от двете кули, бе потушен. В противен случай можеше да се срути цялата сграда. Това бе предотвратено, но реконструкцията ще отнеме години.", "date": "2019.05.24", "title": "Възстановяването на Нотр Дам - скъпо и продължително начинание"}
{"url": "http://www.cross.bg/vurha-katerachi-pochinal-1605012.html", "text": "/КРОСС/ Още трима катерачи загинаха на Еверест, съобщиха днес организаторит на експедициите. Така броят на загиналите на най-високия връх тази седмица достига 7 човека, предаде БГНЕС.„Още двама индийски катерачи починаха на Еверест \", заяви Мира Ачаря, говорител на непалското министерство на туризма, а организаторите на експедициите потвърдиха трета смърт.Капа Дас на 52 години е достигнал върха и е починал вчера следобед по време на слизането си.Друг индиец 27-годишният Нихал Багуан също е починал на връщане от върха.„Той бе в задръстването повече от 12 часа и бе изтощен. Шерпите го пренесоха до лагер 4, но той почина там\", заяви Кешав Пудел.Третата жертва е австрийски катерач, който е починал от северната страна на планината също по време на спускането си.Вчера се оформи опашка от катерачи в близост до върха, след като около 200 човека са се възползвали от ясното време в сряда, за да се опитат да изкачат върха от Китай и Непал. Екипите е трябвало да се наредят на опашка, за да стигнат върха, като по този начин рискуват да получат измръзване или височинна болест. В резултат на това забавяне вчера двама катерачи изгубиха живота си по пътя надолу.  ", "date": "2019.05.24", "title": "Задръстване погуби още трима алпинисти под Еверест"}
{"url": "http://www.cross.bg/frantzisk-papa-bulgarskiya-1605015.html", "text": "/КРОСС/ Бъдете посланици на мира - с тези думи негово светейшество папа Франциск се обърна към председателя на българския парламент Цвета Караянчева и водената от нея официална  делегация, които прие на аудиенция  във Ватикана.Папа Франциск благодари за гостоприемството и топлото му посрещане у нас от българския народ. \"Вие сте народ с дълга история и дълбока вяра\", посочи Светият отец, цитиран от \"Дарик\".\"Видях много възрастни хора и това показва вашето уважение към тях. Много бях развълнуван и от децата, които получиха първо причастие в Раковски. Децата са бъдещето. Българският народ обича традицията. Традицията съхранява бъдещето, а не пепелта на миналото\", заяви пред българската делегация папа Франциск.Главата на Римокатолическата църква каза, че е много впечатлен от българския патриарх Неофит. Той е човек на вярата и човек на смирението, посочи папа Франциск.Председателят на българския парламент Цвета Караянчева увери папа Франциск, че думите му, изречени в България, още отекват в сърцата на хората.Караянчева подари на папа Франциск парламентарният звънец, с който през 1879 г.  е открит първият български парламент, Търновската конституция, приета същата година от Учредителното събрание и Сребърната конституция, приета от Петото Велико Народно събрание през 1911 г.Папа Франциск подари на председателя на българския парламент метална статуетка на гълъб с маслинова клонка, кацнал върху лоза. При поднасянето на подаръка светият отец отправи посланието си към България - да бъдем посланици на мира.  ", "date": "2019.05.24", "title": "Папа Франциск към българите на 24 май: Бъдете посланици на мира"}
{"url": "http://www.cross.bg/polititzi-gerdzhikov-prof-1605011.html", "text": "/КРОСС/ По традиция Софийският университет „Св. Климент Охридски\" отбеляза 24 май с академично тържество в аулата.„Всички усещаме дълбоко в себе си, че културата и духовността са най-човешко, това което никой не може да ни даде наготово или да ни отнеме насила. Нека всеки ден да е празник на духа и на човешкото в нас, на красивото и възвишеното\", коментира ректорът на висшето учебно заведение проф. Анастас Герджиков.В началото на словото си проф. Герджиков критикува това, че политици са застанали начело на празничното шествие в София и отбеляза: „Безобразието се превръща в традиция\".„През тази година имах много време да мисля защо се получава така и стигнах до извода, че те не са злонамерени. Повечето от политиците просто никога преди да станат политици не са участвали в шествието и затова не знаят традиционния ред. Винаги традиционният ред е бил следният, най-отпред върви българското духовенство, след него вървим ние, а после цялото българско гражданство, което обича светлият празник\", каза проф. Анастас Герджиков.  ", "date": "2019.05.24", "title": "Ректорът на СУ критикува политици, че предвождат шествието за празника"}
{"url": "http://www.cross.bg/pazar-bulgariya-vupros-1604947.html", "text": "/КРОСС/  Христос Харпантидис, управляващ директор на PMI за Югоизточна Европа: Засега очакванията са да стартираме продажбите на IQOS в САЩ през септември. Пилотният пазар ще бъде град Атланта. Това е изключително важна стъпка по много причини. На първо място, американският пазар е много голям - над 40 милиона пушачи. Така че потенциалът на този продукт е много голям.Втората причина е свързана с това, че американският пазар служи като \"модел за подражание\", който влияе върху потребителските нагласи по целия свят. Но най-важният фактор е, че одобрението, което получихме от Агенцията по храни и лекарства в САЩ (FDA), идва след много подробен анализ и проверка на цялата информация, която предоставихме. Всъщност ние подадохме документацията за IQOS преди две години. Това одобрение касае възможностите за комерсиализация на този продукт на американския пазар.Следващият етап от процеса ще е получаването на одобрение от Агенцията по храни и лекарства в САЩ (FDA) за здравните ефекти. Ние имаме желание да информираме потребителите за ефектите, които ще настъпят, ако заменят конвенционалните цигари с устройства за нагряване на тютюн. Подадохме документите в края на 2016 година и се надяваме FDA скоро да има резолюция и по този въпрос.Х.Х.: Ако започна отзад напред, на този етап не става въпрос за това дали правим пари или не. Важното е, че се опитваме да вършим правилните неща. Всички знаем за проблемите, свързани с тютюнопушенето. Някой трябва да направи нещо по въпроса. Аз лично съм много щастлив, като служител на PMI, но и като гражданин, че компанията зае такава смела позиция и заяви своята визия за бъдеще без дим. Ние взехме правилните решения и осъществихме огромни инвестиции, над 6 милиарда долара през последните 10 години, за да разработим по-добри алтернативи.Изобщо не става въпрос за краткосрочните финансови резултати, а за предоставянето на тези алтернативи на пазара. Иначе първите резултати, които видяхме тук в България и на Балканите, са силно позитивни. На пазара сме от 13-14 месеца, а вече над 150 000 бивши пушачи използват IQOS. Това е един много добър старт. Според мен дори има нещо още по-важно - че тези потребители са доволни от нашите продукти и говорят за тях.Х.Х.: Ние вече имаме зад гърба си доста солидни инвестиции в региона. Една от стъпките беше трансформацията на фабриката Папастратос, за която става въпрос. Тя вече беше осъществена и то с огромен успех. Няма как да не спомена, че в Гърция, която преживява труден икономически период, ние успяхме да произведем най-иновативния тютюнев продукт, който се изнася за Япония. Това е много добра новина за региона като цяло.В същото време трансформираме и завода в Румъния, а последната добра новина за България, обявена лично от генералния мениджър на Филип Морис България Джордж Маргонис, са плановете за изграждане на нов кол център в страната, който ще създаде 100 нови работни места през 2019 година и още 100 през 2020 г. Така че можем спокойно да твърдим, че инвестираме активно в региона и се надяваме на все по-добри резултати. А това ще доведе и до още по-сериозни вложения.Х.Х.: Става въпрос за Reviti, която все още е пилотен проект и тепърва предстои да видим как ще се развие. Все още тя е на много ранен етап от развитието си. Това е част от нашата много по-мащабна идея за създаване на по-добър стандарт на живот и осигуряване на възможност за потребителите да вземат смелото решение за отказване на тютюнопушенето. Това със сигурност ще доведе до промени на застрахователния пазар, но тепърва ще видим в каква посока ще са те.Аз смятам, че хората заслужават да бъдат третирани по различен начин в зависимост от навиците си и щом се откажат от тютюнопушенето.Х.Х.: Със сигурност не е част от основния ни бизнес. В момента нашият приоритет е да създадем по-добри алтернативи на конвенционалните тютюневи изделия и да обясним на потребителите какви са ползите от тях. Разбира се, нуждаем се от подкрепа на различни алтернативи, които да насочват обществото в тази посока. От тази гледна точка, значението на този проект също е много важно.Х.Х.: Очевидно това ще е едно дълго \"пътуване\". Това е трансформация на много нива, в която трябва да променим изцяло своя бизнес модел. Преди произвеждахме и продавахме цигари, с това се изчерпваше всичко. Сега интегрираме технологични решения, създадохме цял нов отдел за връзка с клиентите, имаме собствени обекти за дистрибуция, продаваме онлайн. Това са неща, с които не се занимавахме в миналото.В същото време се опитваме да обясним на \"външния свят\" промените, през които преминаваме. Но освен външните промени, ние трансформираме и начина, по който работим вътре в компанията. Така че промяната върви на много нива и е едно истинско предизвикателство.Трансформацията обаче се случва изключително бързо и ако хвърлим поглед назад, това, което постигнахме, е доста впечатляващо. Затова и резултатите са толкова добри. Но въпреки това смятам, че все още сме в началото на процеса и никой не може да каже кога ще бъде завършен. Щастлив съм от темпото, с което се развиваме и съм голям оптимист. ", "date": "2019.05.24", "title": "Хр. Харпантидис, PMI: Стартът на IQOS в България беше силен "}
{"url": "http://www.cross.bg/ohrana-mashinite-glasyvane-1605010.html", "text": "/КРОСС/ Машините за електронното гласуване тръгват към избирателните секции в страната. 3000 апарата под строга охрана трябва да бъдат разпратени до утре. Маршрутите се пазят в тайна от съображения за сигурност.След техническа проверка на софтуера и контрол дали всички компоненти на машината са налични, всяко едно устройство се опакова и запечатва в индивидуален куфар и тръгва към населеното място, за което е предвидено. Всички апарати са под денонощна охрана, а при доставянето- председателят на комисията трябва да провери пломбата на куфара, за да е сигурно, че не са подавани гласове преди 07:00 часа на 26 май. ", "date": "2019.05.24", "title": "Машините за електронното гласуване тръгват към избирателните секции"}
{"url": "http://www.cross.bg/kolombo-montanyon-bepi-1605013.html", "text": "/КРОСС/ След изстрелването си през 2018 година, космическият кораб „Бепи Коломбо\" ще направи няколко маневри из Слънчевата система, за да се насочи към планетата Меркурий. Това разказва пред NOVA Елза Монтаньон от екипа на проекта.„Меркурий е планета, която не е изследвана детайлно. Крие много тайни. За нейното формиране има много теории, но само изследванията на „Бепи Коломбо\" ще могат да докажат как точно е станало това\", добавя Монтаньон.Космическият кораб пренася две орбитални сонди - едната ще изследва планетата, нейния състав, геология и релеф, а второто устройство ще направи анализ на магнитното поле. Разработката на мисията струва 1,5 милиарда евро.„С реалния летящ космически апарат поддържаме контакт веднъж на ден или понякога веднъж седмично. Подаваме му команди, които той впоследствие изпълнява\", каза Елза Монтаньон.Полетът на „Бепи Коломбо\" е 7 години. Очаква се да достигне стабилна орбита около Меркурий през 2025 година. ", "date": "2019.05.24", "title": "Космическият кораб \"Бепи Коломбо\" разкрива тайните на Меркурий"}
{"url": "http://www.cross.bg/praznik-bulgariya-penkova-1605014.html", "text": "/КРОСС/ \"Честит празник на всички българи- най-светлият български празник, който трябва да ни кара да се гордеем с нашата писменост, култура и език\". Това каза кандидатът за евродепутат от \"БСП за България\" Цветелина Пенкова след честването на 24 май пред Паметника на Светите братя Кирил и Методий в столицата. \"Поздравявам и всички учители, студенти и ученици\", каза още Пенкова.Крум Дончев: Писмеността и културата ни са част от великата ни история\"България има велика история, нейната писменост и култура са част от нея. Нека да я пазим и да я съхраняваме.\" Това каза кандидатът за евродепутат от \"БСП за България\" Крум Дончев по повод светлия празник. ", "date": "2019.05.24", "title": "Цветелина Пенкова: Честит най-светъл български празник "}
{"url": "http://www.cross.bg/govoritelyat-raboti-izborite-1605016.html", "text": "/КРОСС/ Европейската комисия изрази готовност да работи със следващия британски министър-председател, независимо кой ще заеме поста след днешното съобщение на премиера Тереза Мей, че се оттегля на 7 юни.„Председателят на ЕК Жан-Клод Юнкер не се радва да научи за намеренията на Мей\", заяви говорител на комисията, цитиран от НОВА. По неговите думи Юнкер определя Мей като смела жена, с която се е радвал да работи и която много уважава.„Оставаме на разположение за всеки, който заеме поста на британски премиер\", посочи говорителят. Той добави, че ЕК работи с очакването Великобритания да се оттегли от ЕС на 31 октомври. „Оставаме готови за всякакво развитие, но бихме предпочели раздяла на основата на постигнатото споразумение\", поясни говорителят.По повод съобщенията, че на изборите за евродепутати вчера във Великобритания граждани на ЕС са били възпрепятствани да гласуват, говорителят отбеляза, че организацията на изборите е работа на националните власти. „Според общите правила държавите в ЕС трябва да осигурят условия за гласуването на европейските граждани и трябва предварително да ги предупредят за условията за това\", добави той.„ЕК ще оцени внимателно изборите в отделните държави и поуките, които се налагат\", заяви говорителят. В отговор на въпрос дали комисията би завела срещу Великобритания наказателна процедура за неспазване на общностното законодателство, той посочи, че такова действие се предприема при продължавано нарушение.  ", "date": "2019.05.24", "title": "ЕК: Ще работим със следващия британски премиер, независимо кой ще бъде той"}
{"url": "http://www.cross.bg/knigi-darenieto-manolova-1605032.html", "text": "/КРОСС/ Омбудсманът Мая Манолова стартира кампания за премахване на ДДС върху дарението на книги. Това обяви тя на връх 24 май - Денят на българската просвета и култура и на славянската писменост.\"Мисля, че няма по-подходящ ден от днес и в навечерието на 1 юни - Деня на детето, да започнем заедно кауза, посветена на книгата - най-силното и най-могъщо оръжие срещу пълзящата сянка на бездуховието и несвободата\", написа тя във фейсбука си.Манолова обяснява, че е сезирана от български издатели, които, по техните думи, \"отдавна поставят този важен въпрос, но срещат само тишина. И безразличие\".\"Става дума за скандалния факт, че всички издатели плащат данък ДДС върху даренията, които правят на българските библиотеки - регионални, градски, селски, училищни, читалищни, ведомствени и пр.\", уточнява Манолова и допълва, че депозитните екземпляри, които издателите са длъжни да предоставят на библиотеките по закон, също се облагат с данък.\"Нямам обяснение, защо дарението на книги се наказва с данък. Тази несправедливост трябва да бъде коригирана. Сигурна съм, че успеем ли в тази кауза, издателите ще предоставят многократно по-големи дарения на библиотеките, училищата, читалищата... Успяхме с ДДС-то при дарените храни, сега е време то да падне и за дарението на книги. Защото хлябът е важен, но далеч не е всичко\", коментира омбудсманът. ", "date": "2019.05.24", "title": "Омбудсманът започва кампания срещу ДДС при дарение на книги"}
{"url": "http://www.cross.bg/chasa-izbirateli-mestno-1605018.html", "text": "/КРОСС/ Централната избирателна комисия информира, че в изборите за членове на Европейския парламент от Република България на 26 май 2019 г. участие ще вземат 13 партии и 8 коалиции, регистрирали кандидатски листи, както и 6 независими кандидати.Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633.Избирателните секции в лечебни заведения, домове за стари хора или други специализирани институции за предоставяне на социални услуги, плавателните съдове под българско знаме, в местата за изтърпяване наказание лишаване от свобода и за задържане, се образуват при наличието на не по-малко от 10 избиратели в срок не по-късно от 48 часа преди изборния ден.Централната избирателна комисия напомня на избирателите, че в изборния ден в Република България гласуването започва в 07.00 часа и приключва в 20.00 часа.Извън страната изборният ден започва в 07.00 часа местно време и приключва в 20.00 часа местно време.Когато в 20.00 часа пред изборното помещение има негласували избиратели, председателят и секретарят на комисията установяват техния брой и самоличност, като тези избиратели предават документите си за самоличност на комисията. Само тези избиратели се допускат до гласуване след 20.00 часа, но не по-късно от 21.00 часа (извън страната това е съответното местно време). ", "date": "2019.05.24", "title": "ЦИК: 13 партии, 8 коалиции и шестима независими влизат в битка за място в ЕП тази неделя"}
{"url": "http://www.cross.bg/mesta-irlandiya-partiya-1605006.html", "text": "/КРОСС/ Изборите за Европейски парламент продължават втори ден. След вчерашните гласувания във Великобритания и Холандия, днес гражданите на Ирландия и Чехия ще изберат евродепутати.В Чехия гласуването ще продължи два дни - 24 и 25 май.Гражданите на Ирландия, където подкрепата за ЕС се увеличи заради Брекзит, започнаха да гласуват тази сутрин, преброяването ще започне в събота. Освен за евродепутати, ирландците ще гласуват на референдум дали да бъдат внесени промени в конституцията по въпроса за развода и на местни избори.Основните партии в Ирландия предимно водиха кампания за затвърждаване на мястото на страната в европейския проект.Две от 13-те места за Ирландия в Европейския парламент не са сигурни заради отлагането на Брекзит. Ирландия получава две от 27-те места за Великобритания, които ще бъдат разпределени сред 14 страни членки, когато Обединеното кралство напусне ЕС. Великобритания участва на изборите и ще изпрати свои депутати на първото заседание на парламента на 2 юли. В резултат на това две места в Ирландия са под въпрос.Ако одобрят промените за развода, това означава, че ще се намали периодът на издаване на официалните документи за раздяла на двойката.В Ирландия също ще се проведе плебисцит за пряко избиране на кметове на градовете Корк, Уотърфорд и Лаймерик.3 200 000 милиона ирландци имат право на глас.\"Фине Гейл\" се очаква да спечели най-много места - 4. Партията спечели толкова през 2014 г. \"Фиана Фейл\" е втора с 2 места; Независими кандидати -2 места; \"Шин Фейн\" - 2 места и Зелената партия - 1 място.Днес и утре чехите избират 21 места в Европейския парламент. Над 8 милиона души имат право на глас. През 2014 г. избирателна активност е била 18%.Популистката партия АНО се очаква да спечели 6 места, следвана от Чешката пиратска партия с четири места, Гражданската демократична партия - 3 места и други. ", "date": "2019.05.24", "title": "Ирландия и Чехия избират евродепутати "}
{"url": "http://www.cross.bg/vratza-cheta-chestvaniyata-1605001.html", "text": "/КРОСС/ Със запалване на вечния огън тази вечер във Враца ще бъдат открити честванията, посветени на 143-ата годишнина от подвига на Христо Ботев и чета му.Традиционните Ботеви чествания във Враца събират много признателни врачани и гости на града. Сред най-мащабните събития в програмата на честванията са тържественият митинг-заря на първи юни вечерта, всенародното поклонение на връх Околчица на втори юни и националният туристчески поход \"По стъпките на Ботевата чета\". ", "date": "2019.05.24", "title": "Във Враца започват Ботевите дни"}
{"url": "http://www.cross.bg/posta-ottegli-ochakva-1605002.html", "text": "/КРОСС/ Подложеният на натиск британски премиер Тереза Мей се очаква да обяви днес кога ще си подаде оставката.Мей ще се срещне с депутати от своята партия, за да се съгласи да се оттегли и да позволи да бъде избран някой друг на нейно място. В няколко медии се появи информацията, че тя смята да се оттегли от поста на лидер на консерваторите след няколко седмици.Този вътрешен избирателен процес най-вероятно ще започне на 10 юни, предаде БГНЕС.По-рано Мей заяви, че няма да се оттегли от поста си, докато сделката ѝ за Brexit не бъде приета от парламента и дори насрочи ново гласуване за началото на юни, което снощи бе отложено.Депутатите вече три пъти отхвърлиха сделката ѝ.Очаква се Тереза Мей да обяви новината след среща с Греъм Брейди - председателя на влиятелния Комитет 1922 от консервативни депутати, с когото ще обсъди своето политическо бъдеще, съобщиха британски медии, цитирани от Ройтерс.Обявяването на очакваната оставка на Мей ще даде ход на процедура по избирането на нов лидер на управляващата Консервативна партия и, съответно, на правителството, който ще настоява за по-радикално споразумение за развода с ЕС, отбелязва Ройтерс. Според източник от този комитет, цитиран от ДПА, Мей ще обяви оставката си вероятно на или преди 10 юни и ще остане на поста си като служебен премиер до избирането на нов лидер на консерваторите. Очаква се надпреварата между кандидатите да трае около 6 седмици.За фаворит за спечелването й се сочи бившият външен министър Борис Джонсън - най-видният привърженик на Брекзит. Залозите дават 40 на сто вероятност той да я спечели. Друг вероятен претендент е Доминик Рааб, също привърженик на Брекзит и бивш министър по въпросите за развода с ЕС. Неговите шансове се оценяват на 14 на сто. Други вероятни кандидати за наследници на Мей са Майкъл Гоув, Андреа Ледсъм и сегашният външен министър Джереми Хънт, като шансовете на всеки от тях се оценяват на 7 процента.По-рано Мей обещаваше да се оттегли, след като прокара през парламента споразумението за оттегляне, което тя постигна с ЕС. То обаче на три пъти бе отхвърлено от депутатите, и то със солидни мнозинства. Днес тя трябваше да представи споразумението за четвърти път в парламента с някои компромиси в него с цел привличане на повече депутатски гласове. Но още преди това реакциите срещу него бяха категорично отрицателни, което предвещаваше то отново да бъде решително отхвърлено. Последната информация е, че публикуването му се отлага за 3 юни.\"Премиерката изслушва своите колеги относно проектозакона (за Брекзит) и ще продължи дискусиите\", каза нейният говорител. Очаква се Мей да остане на поста си по време на предстоящото държавно посещение на президента на САЩ Доналд Тръмп в началото на юни. Той идва по нейна отдавнашна покана. ", "date": "2019.05.24", "title": "Тереза Мей обявява датата на оставката си"}
{"url": "http://www.cross.bg/vsichki-nashiyat-narod-1605005.html", "text": "/КРОСС/ Дълбоко в темелите на нашата държавност са вградени писмеността и духовноста. Това каза президентът Румен Радев по време на тържественото отбелязването на 24 май пред Националната библиотека \"Св. св. Кирил и Методий\".\"Благословени сме да имаме като покровители светци, дарили ни буквите. Не е случайно, че техните последователи равняваме с апостоли. В нашия български език нашият народ е откривал своето спасение от робството, от мракобесието, от отчаянието. Българската писменост се е превърнала в наш щит. Дълбоко в темелите на нашата държавност са вградени писмеността и духовноста. С днешната все по-напредваща глобализация, всяка година угасват езици, а с тях чезват културите. Всяка осакатена и забравена дума отнема не само от националната, но и от световната съкровищница. С нея си отива и част от паметта на човешката цивилизация. Затова ние българите сме призвани да пазим нашият език, защото нашата българска кирилица не е достояние единствено на български народ. Озарява едно много по-широко духовно пространство\", посочи държавният глава.\"24 май е празник на всички светли умове, които не се примиряват с невежеството и вярват в просветения прогрес\", заяви държавният глава. \"Позволете ми пред всички вас най-сърдечно да благодаря на генералния директор на ЮНЕСКО, че прие поканата ми да бъде с нас именно в днешния вълнуващ ден\", допълни Радев. \"Вярвам, че вашата визита е признание за приноса на България към световното духовно богатство е ясен знак, че на полето на културата няма малки и големи държави\", коментира той и изтъкна, че нашият народ тепърва има какво да даде на света. Румен Радев изрази своя дълбок поклон пред делото на учителите. ", "date": "2019.05.24", "title": "Президентът: 24 май е празник на всички светли умове, които не се примиряват с невежеството"}
{"url": "http://www.cross.bg/beshe-tazi-skata-1604997.html", "text": "/КРОСС/ Свлачище затрупа новия булевард \"Васил Левски\" във Варна. Огромна земна маса се срути върху локалното платно. Над ската беше надвиснала и къща, която беше съборена. Оказа се, че постройката е незаконна.\"Случилото се е в следствие на натоварване на ската от постройките и водите. Видимо той се е преовлажнил и това доведе до свличането на земната маса\", коментира в БТВ „Тази сутрин\" зам.-кметът на Варна Христо Иванов.\"Има съдебни процедури, които сме длъжни да спазваме. Заповедта на кмета за събарянето на тази постройка беше издадена през март 2018 г. Тя беше обжалвана пред Административния съд и бе потвърден актът на кмета. Последва обжалване и пред Върховния административен съд в началото на януари тази година. Делото е насрочено за 2020 г. Сезирахме Административния съд и поискахме предварително изпълнение на тази заповед. На 21 май бяхме уведомени, че такова не е допуснато. Входирахме дори жалба, а след това настъпиха събитията\", обясни зам.-кметът Пламена Маринова.Следващата седмица ще бъдат предприети действия по събарянето и на други незаконни постройки на ската.  ", "date": "2019.05.24", "title": "Незаконна постройка е причина за срутването във Варна"}
{"url": "http://www.cross.bg/obrazovanieto-vulchev-nego-1604998.html", "text": "/КРОСС/ Всички ние разчитаме на образованието, възлагаме всичките си надежди на него. Образованието е разговорът за нашите деца, заради него вярваме в тези светли бъднини. Това заяви в Сутрешния блок на БНТ1 по повод Празника на българската култура и писменост 24 май министърът на образованието и просветата Красимир Вълчев. Ако искаме да станем образовани и да сме добри в нещо, трябва да отделим хиляди часове. Конкретно, за частните уроци, имаме една фиксираност върху изпитите след 7-ми клас. Едно дете обаче може да получи добри възможности и без да влезе в набеденото за най-добро училище, коментира още образователният министър.От учителя очакваме чувство за професионализъм, творческа нагласа, за да положи усилия и да вдъхнови всяко едно дете да учи. Всеки един от нас носи спомена за учителите, които са ни вдъхновили, коментира още министър Вълчев.Бих призовал учениците да четат. Спомням си, може би бях втори или трети клас, ми бяха подарили \"Ян Бибиян\", двете му части. Сега нищо не си спомням от него, но той ме провокира да чета повече и повече, коментира още Красимир Вълчев. Той допълни, че като министър иска да бъде запомнен с това, че е допринесъл за подобряването на системата, че е направил така, че българското общество да разчита на системата на образованието. ", "date": "2019.05.24", "title": "Министър Вълчев: Възлагаме всичките си надежди на образованието "}
{"url": "http://www.cross.bg/pargov-kyltyra-bulgarskata-1605000.html", "text": "/КРОСС/ В Деня на Светите братя Кирил и Методий, Деня на българската просвета, култура и наука и на славянската писменост трябва да си спомним няколко познати, но изключително важни факти от тяхното дело. Двамата братя създават азбука, която се превръща в основата за духовното единение на славяните в Европа, от онзи период до днес. Двамата братя обхождат Европа надлъж и шир. Прославят азбуката и езика, на който са превели свещените книгите - нашия език. Това казва лидерът на БСП - София Калоян Паргов, който е и заместник-председател на Комисията по култура, образование, наука и културно многообразие в СОС, по случай 24 май.„На този светъл празник, искам да отбележа, в контакстта на членството ни в ЕС, класическата мисъл на Константин-Кирил Философ, че всеки народ има правото да слави Бога на своя език. С понятията на днешния ден, това е може да се изрази чрез концепцията за културното многообразие, като основа за развитието на Европейския съюз. А именно правото на всеки народ да съхранява и развива своя език, своите традиции и култура, като по такъв начин обогатява  Европа, осъществявайки  духовното й единение\", убеден е ПарговСпоред него през последните 30 години българската десница, а сега и ГЕРБ, като част от неолибералната си политика, правят опити неглижират националната ни идентичност. \"Това е причината днес да ставаме свидетели на грубото изопачаване на българската история и литература в образователната ни система. Причината да не се търсят и прилагат модерни подходи и финансови механизми за стимулиране на съвременната българска култура. Тихомълком да се утвърждава джендър идеологията, антикомунизмът и русофобията. Да се заличават, и то съзнателно, големи периоди, свързани с българската духовност, православната и славянската ни същност\", заяви лидерът на столичните социалисти.Той припомни, че в навечерието на 140-годишнината от Освобождението на България  руският патриарх Кирил каза, че без българското православие нямаше да има и руско православие. \"След думите на акад. Дмитрий Лихачов за България като Държава на духа, това е второто високо признание за първоапостолската роля на България за православието и славянския свят. Признание, което ни задължава да отстояваме, това че за европейски ценности не може да се говори без православните ценности.\", категоричен е Калоян Паргов.„Делото на Кирил и Методий, покровителите на Европа, задължава нас, българите от ХХІ век, да направим всичко възможно учителите, творците - писатели, художници, журналисти, режисьори, сценаристи, актьори, композитори,  учените и преподавателите във висшите училища, да имат своето достойно място в обществото - българското и европейското\", каза в заключение Паргов ", "date": "2019.05.24", "title": "Калоян Паргов: Хората на културата и просветата трябва да имат достойно място в обществото"}
{"url": "http://www.cross.bg/velikobritaniya-premier-tereza-1605008.html", "text": "/КРОСС/ Премиерът на Великобритания Тереза Мей обяви, че подава оставка на 7 юни, пише \"Гардиън\".По време на обръщение към нацията пред \"Даунинг стрийт\" 10 Мей съобщи дългоочакваната новина, че подава оставка като лидер на Консервативната партия. Тя се оттегля на 7 юни, петък. Процесът по избор на нов лидер ще започне на следващата седмица.Тя отбеляза, че се е борила да направи Великобритания страна, която работи за мнозина, а не за някои, а също така да изведе държавата от ЕС. Мей допълни, че е направила най-доброто, за да изпълни волята на британския народ за Брекзит.\"Направих всичко по силите си да убедя депутатите да подкрепят това споразумение...за съжаление не успях да го направя\", изрази тя разочарованието си. Мей поясни, че винаги ще има източник на голямо съжаление, че не е успяла да изведе страната от Общността.Тя знае, че Консервативната партия ще продължи да служи на хората за много години напред. Според нея важността на поста премиер е да се бори с \"изгарящата несправедливост\" - фраза, която използва в началото на управлението си.Според нея консенсус за Брекзит може да бъде постигнат само ако всички страни са готови на компромис.Мей обяви, че е било чест да бъде \"втората жена премиер, но със сигурност не и последната\". Премиерът отбеляза още, че е било чест да има тази възможност да служи на страната, която обича.Тереза Мей ще продължи да бъде премиер до избора на нов лидер.\"Не напускам с лоши чувства\", увери тя в края на изявлението и се оттегли разплакана.Медии коментират, че това е тъжен и горчив край на управлението на втората жена премиер на Великобритания след Маргарет Тачър.Оттеглянето й на 7 юни означава, че тя ще бъде премиер по време на държавната визита на президента на САЩ Доналд Тръмп във Великобритания.Тереза Мей се опита три пъти да прокара споразумението с ЕС за Брекзит, но и трите пъти беше отхвърлено от британския парламент, което отслаби Консервативната партия и увеличи призивите за оставка на премиера. През последните дни се увеличиха спекулациите за оставката на Мей.На 29 март парламентът на Великобритания за трети път отхвърли споразумението за Брекзит на Мей. На 12 март законодателите отхвърлиха изменената сделка. На 15 януари 432 британски депутати срещу 202 гласуваха против споразумението на Мей. ", "date": "2019.05.24", "title": "Тереза Мей подаде оставка, оттегля се на 7 юни"}
{"url": "http://www.cross.bg/kybrat-bulgariya-izlozhbata-1605009.html", "text": "/КРОСС/ От 24 май до 30 юни жителите и гостите на София ще могат да видят два от най-емблематичните за българската история предмета - меча на хан Кубрат и пръстена с монограм, които се съхраняват в Държавния Ермитаж в Санкт Петербург. Те са част от съкровище, открито през 1912 г. край с. Малая Перешчепина, на брега на р. Ворскла в околностите на днешния град Полтава, Украйна. Експонатите са част от изложбата „Мечът на хан Кубрат\" и са изложени в Националната художествена галерия.Изложбата бе открита от министър-председателя Бойко Борисов, министъра на културата Боил Банов, генералния директор на ЮНЕСКО Одри Азуле, зам.-директора на Държавния Ермитаж проф. Георгий Вилинбахов и зам.-кметът на София доц. д-р Тодор Чобанов. заяви, че за пристигането на меча и пръстена на хан Кубрат е разговарял с президента на Русия Владимир Путин при посещението му в Москва миналата година. Той разказа на гостите от чужбина историята за хан Курбат и сноповете, които олицетворяват силата на съединението. „И това е единственият изход на една нация да бъде вечна. Затова много благодаря и се радвам, че тези неща са тук\", каза още Борисов. Той заяви, че ще започнат преговори с Ермитажа да бъдат направени копия на меча и пръстена, които да останат в България. „Това е превъплъщението - с огнен дух и меч, това е в България в днешния ден, така пеят и децата. Да се кръстоса духът с огнения меч - тогава вече една нация има сила\", посочи Борисов. определи като знаково откриването на изложбата точно на 24 май - Деня на българската просвета и култура и на славянската писменост. „Надявам се, че в този месец и няколко дни много хора ще дойдат в Националната художествена галерия, за да им трепне сърцето, поглеждайки този меч и този пръстен\", посочи той. Банов изрази надежда изложбата „Мечът на хан Кубрат\" да бъде началото на дългосрочно сътрудничество в областта на културата между България и Русия.От своя страна,  заяви: „С голямо удоволствие отбелязвам, че Ермитажът открива тук, на българска земя, своя експозиция. Хан Кубрат е първият обединител на няколко племена в съюза, по-късно наречен Велика България. Искам да подчертая, че сътрудничеството на страните ни в областта на културата се развива динамично и откриването на тази изложба показва укрепването на връзките между нашите музеи\". посочи, че изложбата показва вещи, които докосват сърцата и душата на всички българи. Той заяви, че няма по-добър начин от това да посрещнем 24 май - празникът на духовността, от това да си припомним, че тази духовност се гради и изгражда, защитава и укрепва много векове наред. подчерта, че отношенията на музея с България ще продължават да се развиват и след изложбата „Мечът на хан Кубрат\". „Историческите и културни връзки между България и Русия съществуват отдавна и за това изключително голямо значение имат културните и езикови връзки между двете държави, както и религията\", посочи той.Цялата находка се състои от около 800 предмета, от които голяма част са златни, а други - от сребро. През 1984 г. германският археолог проф. Йоахим Вернер предизвиква истинска революция в науката, определяйки ги като собственост на българския владетел хан Кубрат. Артефактите от времето преди създаването на българската държава са от изключително значение за историческата наука, но и за историята на изкуството.  ", "date": "2019.05.24", "title": "Мечът и пръстенът на хан Кубрат пристигнаха в София"}
{"url": "http://www.cross.bg/kudeto-vlastva-ednoknizhieto-1605007.html", "text": "/КРОСС/ „24 май е ден на словото, а словото дава светлина в нашия живот. Това е ден, в който българският народ се е събуждал за нови подвизи и по-добро бъдеще. Това е ден, който възражда надеждите. Преди 1200 години, Кирил и Методий извършват чутовен подвиг, в резултат на който се създава славянската общност, славянската цивилизация. На 24 май празнуваме Деня на просветата. С гордост и преклонение цитираме думите на Стоян Михайловски, който казва: „Върви народе възродени, към светла бъднина върви\". Това е ден и за размисъл, защото на 26 май нямаме право да се събудим в една държава, където властва еднокнижието. Вървим към възродена България! Честит празник!\" Това заяви водачът на листата на „БСП за България\" за евроизборите Елена Йончева  във Велико Търново, където взе участие в традиционните чествания по случай 24 май. ", "date": "2019.05.24", "title": "Елена Йончева: Словото дава светлина в нашия живот "}
{"url": "http://www.cross.bg/lenti-sofiya-byrgas-1604999.html", "text": "/КРОСС/ От 9 ч. до 12 ч., и на 26 май /неделя/ от 12 ч. до 20 ч., се спира движението на камионите над 12 тона по автомагистралите и най-натоваренитe пътища. Целта е повишаване безопасността на движение. За улеснение на трафика в участъците с ремонт на автомагистралите „Тракия\" и „Хемус\" има две ленти за Бургас или Варна и една за София. Агенция „Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата.В участъците с ремонт на АМ „Хемус\", в района на виадуктите при 19-ти км /виадукт „Потоп\"/, при 36-ти и 37-ми км /виадукт „Коренишки дол\"/ и при 51-ви километър, до 10 ч. в събота - 25 май, ще има две ленти за Варна и една за София. От 10 ч. в събота - 25 май, до 10 ч. в понеделник - 27 май, когато много хора ще пътуват към столицата, в същите участъци ще има две ленти за София и една Варна.В пиковите часове при интензивен трафик е възможно по-бавно предвижване в участъците с ремонт на АМ „Хемус\" и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на виадуктите и на тръбата за София на тунел „Витиня\", изграждани преди повече от 30 години, е наложително и трябва да бъде направено, за да се пътува след това по-удобно и безопасно.На АМ „Тракия\" се ремонтира платното за Бургас на виадуктите - при 13-ти, 15-ти и 20-ти километър. За улеснение на трафика в участъците с ремонт до 10 ч. в събота - 25 май, ще има две ленти за Бургас и една за София. От 10 ч. в събота - 25 май, до 10 ч. в понеделник - 27 май, в същите отсечки ще има по две ленти за София и една Бургас. На обектите се работи изключително интензивно, за да може ремонтните дейности на АМ „Тракия\" да приключат преди началото на активния туристически сезон.Алтернативен маршрут на АМ „Тракия\" в посока Бургас е Подбалканският път I-6, а на АМ „Хемус\" в посока Монтана и Видин - проходът „Петрохан\" и Искърското дефиле.За улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма\".Движението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция\" и ИА „Автомобилна администрация\". Предвижда се спиране на движението на 24 май /петък/ - от 9 ч. до 12 ч., и на 26 май /неделя/ от 12 ч. до 20 ч., по следните участъци:•\tавтомагистралите;•\tпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;•\tпът I-1 - от Благоевград до ГКПП „Кулата\";•\tпът I-4 п. в. „Коритна\" - Велико Търново - Шумен;•\tпът I-5 Русе - Велико Търново;•\tпът I-8 ГКПП „Калотина\" - София;•\tпът I-9 Варна - Бургас;•\tпът II-18 Околовръстен път на град София;•\tпът II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).Карта с временната организация на движението на МПС над 12 т по участъците от републиканската пътна мрежа в почивние дни около 24 май 2019 г. в приложения линк - http://www.api.bg/index.php/bg/karti/vremenna-organizaciya-po-uchastci-ot-rpm-za-mps-nad-12-t-za-pochivnite-dni-okolo-24-maj/Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.  ", "date": "2019.05.24", "title": "Без камиони по магистралите до обяд"}
{"url": "http://www.cross.bg/iiotova-iliyana-durzhava-1604992.html", "text": "/КРОСС/ Силна е онази държава, която не затваря училища и задържа младите хора в родината, заяви Илияна Йотова на честването на 160-годишнината на Основно училище „Св. св. Кирил и Методий\" в село Обручище.„Просветата и културата ни направиха народ, а българската държава превърнаха в духовна империя. Делото на Светите братя Кирил и Методий не само създаде свещените букви и славянската писменост, а пося познанието, отстоя култура и ценности, които българската държава разпространи към другите славянски народи.\" С тези думи вицепрезидентът Илияна Йотова поздрави за Деня на българската просвета и култура и на славянската писменост Основно училище „Св. св. Кирил и Методий\" в село Обручище, община Гълъбово. Вицепрезидентът бе официален гост на честването на 160-годишнината от създаването на школото.Илияна Йотова изтъкна, че Кирило-Методиевото дело оцелява благодарение на прозорливостта на тогавашната българска държава, в която учениците на славянските първоучители намират спасение.„Преди 160 години, във време на робство, в прощъпулника на национално-освободителните борби, в село Обручище будни хора са прозрели, че няма нищо по-ценно от просвещението, без знанието няма как да пребъдат род и родина\", подчерта вицепрезидентът.По думите на Илияна Йотова силна е онази държава, която не затваря училища, а строи нови, която задържа младите хора в родината, където да градят своето и нейното бъдеще.Вицепрезидентът благодари на учителите за тяхната отдаденост. „Мисията ви е много трудна в днешното технологично и забързано време - не само да давате знания, но да изграждате добри хора, критично мислещи личности\", посочи Илияна Йотова. Според вицепрезидента признанието за учителското дело не се състои само в цифрите. То е в успехите на учениците. „Трябва да върнем на учителя полагащото му се достойно място в обществото. Да възпитаме децата си в уважение към учителя\", призова Илияна Йотова.Вицепрезидентът изтъкна, че родителите трябва да бъдат съюзници на учителите. „Има много агресия в училище, с която само заедно можем да се преборим\", заяви Илияна Йотова.На учениците вицепрезидентът пожела да бъдат горди българи, да мечтаят смело и да не съществуват прегради пред амбициите им.Плакет на вицепрезидента в знак на признание и благодарност за активната дейност връчи Илияна Йотова на директора на Основно училище „Св. св. Кирил и Методий\" Илина Генова.По-рано вицепрезидентът разгледа в школото изложба, посветена на неговата 160-годишна история.  ", "date": "2019.05.24", "title": "Йотова: Просветата и културата ни направиха народ"}
{"url": "http://www.cross.bg/falshivi-miliarda-potrebiteli-1604988.html", "text": "/КРОСС/ Над 3 милиарда фалшиви профила са премахнати от Facebook в периода от октомври до март. Това е два пъти повече, отколкото през предишните шест месеца.Драстичното нарастване показва предизвикателствата, пред които е изправена компанията в борбата с акаунти, създадени, за да разпространяват спам, фалшиви новини и други нежелателни материали. Най-голямата социалната мрежа има 2,4 милиарда активни потребители месечно. Смята се, че 5 на сто от тях са фалшиви профили. ", "date": "2019.05.24", "title": "Facebook премахна 3 млрд. фалшиви профила"}
{"url": "http://www.cross.bg/vodeshti-stranitzi-zaglaviya-1604989.html", "text": "/КРОСС/ Водещи заглавия на вътрешните страници  ", "date": "2019.05.24", "title": "В пресата днес"}
{"url": "http://www.cross.bg/afganistan-poveche-bili-1604990.html", "text": "/КРОСС/ Най-малко 14 цивилни жени и деца са загинали при въздушни удари в Афганистан. Броят на загиналите продължава да нараства.Ударите са били извършени между 20 и 22 май в провинциите Хелманд и Кунар.Не е ясно кой ги е извършил, но се припомня, че най-често са дело на САЩ.От Мисията на ООН съобщиха за трагедията в социалните мрежи и призоваха държавите да се придържат към международното право и задълженията си.Припомняме, че според тримесечен доклад на Мисията на ООН за подпомагане в Афганистан (UNAMA), взривни устройства са убили 53 цивилни и оставили 269 души ранени през първите три месеца на тази година, което е с 21% повече в сравнение със същия период на миналата година.Цифрите не включват жертви от самоубийствени атентати.Талибаните, които бяха премахнати от властта от ръководените от САЩ сили през 2001 г., водеха кървав бунт срещу подкрепяното от западната държава правителство.Проправителствените сили се борят за борба с въоръжената група, която управлява почти половината от разкъсваната от войната страна.Цивилните неведнъж са били замесени в сблъсъците, като статистическите данни на ООН показват повече от 32 000 убити и 60 000 ранени през последните 10 години.  ", "date": "2019.05.24", "title": "14 загинали жени и деца при въздушни удари в Афганистан "}
{"url": "http://www.cross.bg/zashtoto-bulgariya-vuzrazhdane-1604991.html", "text": "/КРОСС/ В края на предизборната кампания за европейския вот ставаме свидетели на невиждана досега атака от страна на платени от външни сили слуги на колониалния режим в България, срещу една най-бързо развиващата се партия в страната.Срещу Възраждане заедно тръгнаха така наречената „Асоциация на европейските журналисти\" (НПО в състав от 3 души, издържани от американската фондация „Америка за България\" и Сорос), коалиция „Демократична България\" (включваща както редица плитко погребани политически трупове, така и едни от най-престъпните лица на криминалния български преход), българоезични медии, издържани или от фондация „Америка за България\" или директно от американското посолство, така и обикновени грантаджии и редови национални предатели, превърнали продаването на своя народ и държава в своя зле платена професия.Кое изплаши и същевременно сплоти марионетките на колониалния режим? Колкото и невероятно да звучи, политическата мафия в България се изплаши от един десетсекунден клип? Ние от Възраждане си позволихме да изразим възмущението и погнусата си от абсолютно прогнилата и корумпирана политическа класа, довела нацията ни до състоянието на най-бързо измиращата в света, а българската държава до треторазреден колониален коптор, използвайки сцена от художествено произведение, между другото с автор сегашния украински президент. Интересната подробност, която обаче не беше отчетена от родните петоколонници на Вашингтон, е че същият използва в Украйна именно тези кадри по време на предизборната си кампания. Срещу него обаче, ни вопъл, ни стон. Защо така бе, другари бойкикевци, атанасовци и прочие знайни и незнайни евроатлантически гномове!? Впрочем, ясно е защо. Защото, той е от добрите, евроатлантическите комсомолци. За другите, стандартът е друг. Правилно сте разбрали, ние не сме като тях. Не сме и като вас. Ние от Възраждане обичаме страната и народа си и не слагаме националните ни интереси, след тези на задграничните господари. Защото нямаме такива. Пак за разлика от вас.В своята уплаха колониалните марионетки стигнаха до там, че да искат разпускане на партията ни и затвор за нашия водач. Тук вече, зле прикрития либерален фашизъм на самонабедилите се „демократи\", стигна връхната си точка и разкри истинската им същност. Същите тези „борци за справедливост\", явно нямат нищо против партиите провели 30 годишния престъпен преход, който се превърна в истински геноцид за народа ни. Който разруши живота и надеждите ни, който унищожи старините на родителите ни и ограби бъдещето на децата ни. Защото за тяхното разпускане не настояват. Не настояват за затвор и за престъпниците, които бяха начело на тези партии през всички тези години. Защо ли!? Защото и те бяха едни от тях. Защото и те крадоха! Защото и те продаваха интересите ни, на всеки, който ги поиска.Да сте видели някой да е поискал разпускане на ДОСТ, ДПС или другите етнически антиконституционни партии? Някой да е поискал от главния прокурор да вкара в затвора Доган или Местан? А разпускане на СДС, заради престъпната приватизация? А затвор за Иван Костов заради създаването на криминалната политическа корупция? А разпускане на НДСВ, БСП, ГЕРБ, ВМРО и другите подобни, докарали страната до трета национална катастрофа и погубили или изгонили от България повече българи отколкото са погубили турците по време на петвековното турско робство?Не, на тях Бойко Борисов, Иван Костов, Сергей Станишев, Симеон Сакс-Кобургготски, Красимир Каракачанов и цялата останала шайка на прехода не им пречат. Техният проблем се казва Костадин Костадинов. И тук вече са прави, защото той и Възраждане тепърва ще се превръщат в проблем за гореизброените и не само за тях. Защото ние никога не сме управлявали, но сме твърдо решени да търсим отговорност! И от тях, и от вас и от всички други предатели, паразитирали върху гърба на родината ни с десетилетия.Ако не знаете, Костадинов със затвор трудно можете да го уплашите. Това е човек, който вече е бил задържан и арестуван, заради принципите и политическите си убеждения. Нещо непознато за вас.Разбираме, защо ви пречи и партия Възраждане.Защото е единствената политическа сила в България, която не е контролирана от задкулисието.Защото единствена заявява, че не иска България да се съобразява с чужди господари, били те от Запад или Изток.Защото настоява за свобода, независимост и суверенитет на страната ни.Защото е единствената партия, която иска пълна ревизия на прехода и наказание за виновните.Защото е единствената политическа организация в България, която открито се обявява срещу диктата на Брюксел и срещу двойните стандарти на дементиралата политическа върхушка, управляваща ЕС.Защото само ние се обявихме твърдо и открито против санкциите срещу Русия и пожелахме тяхната безусловна отмяна, защото тези санкции вредят най-много на България и Европа.Защото именно ние бяхме първите в България, които се обявиха срещу прокарването на Истанбулската конвенция и политиката на третия пол. Защото защитаваме нормалността и правото на децата ни да растат сигурни и спокойни, че няма да попаднат в някоя от легалните педофилски мрежи на новия европейски Вавилон, цинично маскирани като защита правата на подрастващите.Защото единствени можем да възродим България! А вас, това ви плаши. Искате тя да бъде слаба и потисната, тъй като много добре осъзнавате, че в противен случай, просто няма да имате място в нея.Помните ли тези стихове на великия български поет Иван Вазов:Припомнете си ги. Защото много скоро Възраждане ще управлява България и на всички вас ще ви се налага да отговаряте за своите престъпления пред нашата Родина. Така че имате основание да се страхувате от нас. Никого няма да забравим и на никого няма да простим!  ", "date": "2019.05.24", "title": "Кой се страхува от Възраждане и защо беше поискан затвор за Костадин Костадинов?"}
{"url": "http://www.cross.bg/kyltyrata-modeva-bulgariya-1604993.html", "text": "/КРОСС/ „Пловдив е един от знаковите градове в България - носител на културна памет, уникално място, където се срещат различни цивилизации\". Това каза в Пловдив кандидатът за евродепутат от „БСП за България\" проф. Мариела Модева по време на дискусия за културното и духовно богатство на града. Тя подчерта, че в това е шансът за града, защото културата изгражда мостове. По думите й страната ни е трета по богатство на културни ценности след Италия и Гърция. България е дала третата официална азбука в ЕС, а българският език е един от 24-те официални езика в Съюза. „Нека припомним духовния подвиг на светите братя Кирил и Методи и не забравяме, че силата на българския дух е калена в изпитания\", коментира тя.Проф. Мариела Модева наблегна, че културата носи принадена стойност, но зависи  от това как се отнасяме към нея. В дискусията бе обсъдена ползата за Пловдив от титлата „Европейска столица на културата\".  „Всички имахме големи очаквания, защото статутът на европейска столица на културата дава огромни възможности на града и положителни измерения за репутацията на България\", каза тя и подчерта, че културата е един факторите за регионално развитие. По думите й обаче скандалите, свързани с инициативата, у нас са донесли много разочарование. Тя изтъкна, че навсякъде в Европа статутът на европейска столица на културата носи дивиденти, защото между 8 и 10 пъти е възвръщаемостта на инвестициите в култура. В тази връзка пловдивчани настояха културата да стане национален приоритет. Проф. Модева се съгласи и допълни, че културата и културната идентичност следва да са надпартийни и общо валидни ангажименти за всички политици.„Културата е фактор и основание да се държим достойно\", изтъкна кандидатът за член на ЕП. Тя обясни, че „БСП за България\" настоява да се увеличат средствата по програмите „Творческа Европа\", „Хоризонт 2020\" и „Еразъм плюс\" и да бъде приложен европейският  културен чек. \"Благодарение на този чек, всеки млад европеец ще има възможност до се запознае с културата, независимо в коя страна живее\", поясни проф. Модева. Тя изтъкна, че в града на тепетата толерантността е налично доказана в съжителството на различните етноси.", "date": "2019.05.24", "title": "Проф. Мариела Модева: Силата на българския дух е калена в изпитания"}
{"url": "http://www.cross.bg/valentin-kanal-nyama-1604994.html", "text": "/КРОСС/ 27-годишният Валентин Качанов бе намерен мъртъв в канал край град Грайс в Англия, след тримесечно издирване, съобщава struma.com. Валентин заминал на гурбет преди 4 години, но в края на февруари спрял да се обажда на близките си.Започнало търсенето му и на 7 май, източно от Лондон, в канал е открит труп на мъж. По-късно станало ясно, че трупът е на издирвания Валентин. Черната новина потресе съселяните му.Съкрушеното от мъка семейство няма пари да го докара, за да го погребе в родното село, затова негови близки започнаха кампания за събиране на средства, казаха приятелите му.Има арестуван за смъртта на Валентин. Това е 22-годишен мъж, който по-късно е освободен. Полицията съобщи, че няма \"видими индикации за намесата на трети лица\", посочва Би Би Си. Валентин е бил видян за последно на 8 февруари в мол Lakeside Shopping Centre. ", "date": "2019.05.24", "title": "Откриха тялото на издирвания в Англия Валентин Качанов в канал"}
{"url": "http://www.cross.bg/izbori-vuzrast-durzhavi-chlenki-1604995.html", "text": "/КРОСС/ Гласоподавателите от 28-те държави-членки на ЕС са призовани пред избирателните урни тази седмицаГласоподавателите от 28-те държави-членки на ЕС са призовани пред избирателните урни тази седмица за девети път от 1979 година насам, за да изберат свои представители в Европейския парламент.Следват пет цифри, които отразяват европейските избори, които се провеждат от 23 до 26 май:Очакваният брой на гласоподавателите в държавите-членки на ЕС, които правят европейските избори вторият по големина демократичен изборен процес в света, след изборите в Индия, сочат данните на Европейския парламент.Избирателни права имат всички граждани на възраст 18 или повече години в повечето държави-членки. Гърците могат да гласуват от 17-годишна възраст, а австрийците и малтийците - от 16-годишна възраст.Процентът на избирателна активност през 2014 г., най-ниската активност, отбелязвана някога на европейски избори. Броят на европейските гласоподаватели, които упражняват правото си на глас постепенно намалява след първите избори за Европарламент през 1979 г., когато е било 62%.На изборите през 1999 година най-високата избирателна активност е била в Белгия - 89,7%, следвана от Люксембург с 85,6%. Но гласуването е задължително в тези две страни, както в Кипър и Гърция.Най-ниска избирателна активност са показали словаците с 13,1%, Чехия - 18,2% и Полша - 23,8%.Броят на членовете на ЕП, които ще бъдат избрани на европейските избори.Разпределението на местата е пропорционално на населението: Германия ще има 96 евродепутати, Франция 74, Италия и Великобритания 73, докато Малта, Кипър и Люксембург ще имат само шест.След като Обединеното кралство напусне ЕС, в парламента ще има само 705 евродепутати. Някои от британските места ще бъдат преразпределени - Франция и Испания ще спечелят пет, Италия и Холандия три - и някои ще бъдат премахнати, докато не се присъединят нови държави-членки.Въпреки дълбоката несигурност относно Брекзит, страните, които ще получат места, ще гласуват за тези допълнителни евродепутати на изборите през май, но победителите ще встъпят в длъжност едва след като разводът е официален - ако това се случи.Средната възраст на членовете на ЕП на изборите през 2014 година, изчислена от парламента. Това стана в годината, в която европейците избраха за 26-годишен датчанин и 91-годишен грък.В около половината от държавите-членки кандидатите трябва да са поне на 18-годишна възраст, но някои страни имат по-строги правила: в Италия и Гърция минималната възраст е 25 години, а в Румъния - 23 години.Делът на жените, избрани в парламента през 2014 г., е малко над една трета, най-високият, постиган някога.От първите избори през 1979 година насам, когато в парламента е имало само 16,3% жени, техният дял нараства постоянно.Паритетът понастоящем се постига само в пет държави-членки: Финландия (10 от 13 места), Ирландия (шест от 11), Хърватия (шест от 11), Малта (три от шест) и Швеция (10 от 20).Кипър (1 от 6 места), България (3 от 17 места) и Литва (2 от 11) са държавите с най-малък брой жени-евродепутати. /БГНЕС ", "date": "2019.05.24", "title": "Европейските избори в цифри"}
{"url": "http://www.cross.bg/obrazovanieto-borisov-yunesko-1604996.html", "text": "/КРОСС/ България ще изведе образованието като основен приоритет в проекта на Национална програма за развитие 2030. Това заяви министър-председателят Бойко Борисов по време на срещата си с генералния директор на ЮНЕСКО Одри Азуле, съобщиха от правителствената информационна служба.Фокус на разговорите бяха приоритетите на политиката на българското правителство в областта на образованието и науката и на сътрудничеството с ЮНЕСКО. Участие в срещата взеха министърът на образованието и науката Красимир Вълчев и министърът на културата Боил Банов.„Най-важният фактор за доброто образование са учителите, затова изпълняваме ангажимента си за увеличение на техните заплати\", акцентира премиерът Борисов. Той посочи, че правителството полага усилия за осигуряване на високо качество на образователния процес и учебната среда.„Държавата осигурява още равен достъп до всички нива на образование и професионално обучение за възрастните и децата в уязвимо положение, както и за българите с увреждания\", каза още министър-председателят Бойко Борисов.Генералният директор на ЮНЕСКО Одри Азуле поздрави България за това, което е постигнала в областта на образованието и науката, благодари и за подкрепата на страната ни в ООН за превенцията срещу екстремизма и антисемитизма.Министър-председателят Бойко Борисов и генералният директор на ЮНЕСКО Одри Азуле обсъдиха сътрудничество в сферата на подводната археология, на каквато е особено богат районът около остров Свети Кирик и Юлита край Созопол. Българският премиер напомни, че много от нашите паметници на културата са обекти на ЮНЕСКО. Одри Азуле заяви, че е била изключително впечатлена от Тракийското златно съкровище, което бе изложено в музея „Лувър\" в Париж през 2014 г.  ", "date": "2019.05.24", "title": "Борисов: Извеждаме образованието като приоритет в Национална програма за развитие 2030"}
{"url": "http://www.cross.bg/opasno-vreme-i-v-praznichniya-den-1604979.html", "text": "/КРОСС/ В 16 области на страната е обявен жълт код за валежи от дъжд и гръмотевици на 24 май, информират от Националния институт по метеорология и хидрология (НИМХ). Областите, за които важи предупреждението, са: Габрово, Велико Търново, Русе, Силистра, Разград, Търговище, Шумен, Бургас, Сливен, Ямбол, Стара Загора, Хасково, Кърджали, Смолян, Пловдив, Пазарджик. По преминаващия студен атмосферен фронт валежите ще продължат, най-интензивни ще са през нощта срещу петък и след обяд в петък. Количества валежи ще са от 20-35 л/кв.м. Очакват се гръмотевични бури и градушки на повечето места.", "date": "2019.05.24", "title": "Опасно време и в празничния ден"}
{"url": "http://www.cross.bg/bulgarskata-prosveta-vsichki-1604983.html", "text": "/КРОСС/ Днес е Денят на българската просвета и култура и на славянската писменост. Днес навсякъде в България ще звучи химнът на българската просвета, но нека не само днес, а всеки ден си припомняме текста и значението му. За това призова в обръщение към обществеността инж. Симеон Славчев, председател на политическа партия МИР (Морал, Инициативност, Родолюбие). \"Върви, народе възродени, към светли бъднини върви, с книжовността, таз сила нова, съдбините си ти поднови! Върви към мощната Просвета! В световните борби върви, от длъжност неизменно воден - и Бог ще те благослови! Напред! Науката е слънце, което във душите грей! Напред! Народността не пада там, дето знанието живей!\"24 май е символ на българската идентичност, на творческия ни заряд и на силата на духовността, която ни е крепила и съхранила през всички трудни времена и години. Честит празник на всички учители, преподаватели, ученици, студенти, писатели, журналисти, артисти, просветни и културни дейци, както и на всички българи, които допринасят за развитието на българската просвета и култура! Да сте живи и здрави и да продължавате да пренасяте и предавате на следващите български поколения делото на Светите братя Кирил и Методий!Дълбок поклон пред делото на Светите братя Кирил и Методий! Честит Национален празник, приятели! Да живее България!   ", "date": "2019.05.24", "title": "Симеон Славчев: 24 май е символ на българската идентичност"}
{"url": "http://www.cross.bg/chasa-slavyanskata-pismenost-1604977.html", "text": "/КРОСС/ София.От 10.00 часа Българският патриарх Неофит ще възглави тържествения молебен в Патриаршеската катедрала „Св. Александър Невски\" по повод Деня на българската просвета и култура и на славянската писменост.София.От 10.30 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще се присъединят пред сградата на президентската институция към тържественото шествие по повод Деня на българската просвета и култура и на славянската писменост - 24 май.София.От 11.00 часа ще се състои тържествен водосвет пред Националната библиотека „Св. Св. Кирил и Методий\", след което президентът Румен Радев и генералният директор на ЮНЕСКО Одри Азуле ще отправят приветствия към гражданите и ще поднесат цветя пред паметника на Светите братя Кирил и Методий.София.От 11.40 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще посетят изложбата „Гласът на словото\" в Националната библиотека, посветена на 1150 години от успението на Свети Константин-Кирил Философ, след което от 14.40 часа Румен Радев и Одри Азуле ще посетят Националния исторически музей в София.София.От 18.30 часа в Националния исторически музей в столицата президентът Румен Радев и съпругата му Десислава Радева ще бъдат домакини на традиционния прием по случай Деня на българската просвета и култура и на славянската писменост.София.От 10.00 часа министърът на културата Боил Банов ще открие официално изложбата „Мечът на хан Кубрат\" в Балната зала на Двореца - Националната галерия. Участие в церемонията ще вземе и кметът на Столична община Йорданка Фандъкова.София.От 10.00 часа в Столичната библиотека ще бъдат представени документалните изложби „България в Европа, Европа в България\" със стари пощенски картички и албуми от цяла Европа от колекциите на проф. Михаил Неделчев и „Събуждащият книгите\" с редки издания на книги. София.От 10.00 часа пред парка „Княжевска градина\" срещу Софийския университет „Св. Климент Охридски\" ще се проведе диктовка на открито, организира по случай 24 май Институтът за български език „Проф. Любомир Андрейчин\" на Българската академия на науките. София.От 10.00 часа преподаватели, студенти и служители в Националната художествена академия ще се съберат в двора на Академията по повод Деня на българската просвета и култура и на славянската писменост. От 10.30 часа те ще поднесат на цветя на паметника на „Св. Пимен Зографски\", паметната плоча на Константин Величков и пред паметника „Св. Св. Кирил и Методий\" и ще вземат участие в празничното шествие. От 12.00 часа в галерия „Академия\" ще започне празничен концерт на Академичен хор „Света Параскева\" към НХА с диригент Галина Луканова по повод 24 май. София.От 10.00 часа Регионалния исторически музей ще бъде представена нетрадиционна миниатюрна изложба-базар под надслов „Стопан - Съвременна художествена подвързия в две колекции\".София.От 11.45 часа в Аулата на Софийския университет ще се проведе академично тържество по случай Деня на българската просвета и култура и на славянската писменост. София.От 12.00 часа пред Народен театър „Иван Вазов\" ще започне Детски празничен концерт за Деня на Българската просвета и на славянската писменост. София.От 12.00 часа в столицата започват специални литературни маршрути, водени от известни български писатели, които са организирани от фондация „Прочети София\" с подкрепата на програма „Култура\" на Столична община. В 12.00 часа разходката ще започне от площад „Журналист\" и ще бъде водена от Миглена Николчина. В 13.00 часа ще започне литературната разходка, организирана от „читАлнЯта\", която стартира пред павилиона им в Градската градина. София.От 17.00 часа на Лятната сцена на НДК ще започне Празник на буквите. София.От 10.30 часа на пл. „Акад. Николай Хайтов\" ще се проведе тържествено честване на 24 май - Ден на българската просвета и култура и на славянската писменост. София.От 18.30 часа на пл. „Акад. Николай Хайтов\" ще се състои тържествен ритуал на Община Асеновград по изпращане на абитуриенти от СУ „Св. Св. Кирил и Методий\", СУ „Княз Борис I\", ПГ „Цар Иван Асен II\" и ПГ „Св. Патриарх Евтимий\".Банкя.От 12.00 часа в Банкя ще се извие Празнично хоро, придружено от фолклорна програма с участието на актрисата Димитрина Василева и Танцов клуб „Пендари\".От 17.00 часа е съборът на село Иваняне - единственото в България, в което на центъра се издига Паметник на буквите.Благоевград.От 10.45 часа от Съдебна палата, през пешеходната улица „Тодор Александров\" до пл. „Македония\" ще тръгне шествие на училищата на Община Благоевград по повод Деня на българската просвета, култура и славянската писменост. Там ще пристигне и вторият лъч, който ще тръгне от НХГ „Св.св. Кирил и Методий\", където в 11.00 часа ще се състои ритуал по полагане на венци и цветя пред паметника на солунските братя.Благоевград.От 11.30 часа на пл. „Македония\" ще започне концерт на Камерна опера-Благоевград и Музикално училище „Престо\".Благоевград.От 19.30 часа на пл. „Македония\" ще започне концерт на Мария Илиева и Любо Киров.Бургас.От 10.30 часа от площад „Тройката\" ще тръгне празнично шествие по повод Деня на българската просвета и култура и на славянската писменост. То ще премине  по ул. „Александровска\", ул. „Алеко Богориди\", Приморски парк,  Културен център „Морско казино\".Бургас.От 11.00 часа на открита сцена „Охлюва\" ще започне празничният концерт „България - дела велики и народ възродени\" по повод 24 май.Бургас.От 14.00 часа в храм „Свети Иван Рилски\" ще започне тържество с децата от Неделното училище към храма по повод Деня на българската просвета и култура и на славянската писменост. След това празникът ще продължи с благодарствен пленер към светите братя Кирил и Методий и техните ученициБургас.От 09.20 часа с благодарствен молебен в Катедралния храм „Успение Богородично\" ще започне празничната програма за 24 май във Варна. Традиционно в 10.00 часа на пл. „Св. Св. Кирил и Методий\" ще тръгне шествието на варненските деца, ученици, студенти, преподаватели, дейци на образованието, науката и културата.Варна.От 11.00 часа в залива на Варна ще се проведе Регата на Буквите. 400 балона с буквите от българската азбука ще излетят в небето по повод 24 май - Ден на българската просвета и култура и на славянската писменост.Велико Търново. От 10.30 часа от площад „Велчова завера\" до Община Велико Търново ще се проведе празнично шествие по повод 24 май - Ден на българската просвета, култура и на славянската писменост.Велико Търново. От 11.00 часа пред Община Велико Търново по повод 24 май - Ден на българската просвета, култура и на славянската писменост  ще бъде рецитирано стихотворение, слово ще произнесе  кметът на Велико Търново Даниел Панов, ще бъде обявен и носителят на Награда „24 май\", ще бъдат връчени  ленти „Отличник на Община Велико Търново\", ще се състои благослов и празничен хоровод.Велико Търново. От 12.00 часа в ритуалната зала на Община Велико Търново ще се състои среща на кмета на Велико Търново Даниел Панов с дейци на образованието и културата.Велико Търново. От 18.30 часа по ул. „Васил Левски\" ще премине Дефиле на абитуриенти от Випуск 2019.Велико Търново. От 21.30 часа от Площад „Цар Асен I\" ще може да се наблюдава Аудиовизуалния  спектакъл „Царевград Търнов - звук и светлина\".Видин.От 10.00 часа кметът на Община Видин Огнян Ценков ще се срещне с изпълнителния директор на БФС Борислав Попов на видинския колодрум, за да направят оглед на ремонтните дейности по проект „Миникомплекс по футбол - Видин-Колодрум\".Видин.От 10.45 часа ще започне празнично шествие от СУ „Цар Симеон Велики\" до Художествената галерия „Никола Петров\" по повод Деня на българската просвета и култура и на славянската писменост.Видин.От 11.00 часа на Крайдунавския парк ще се състои награждаването на изявени деятели в областта на образованието, културата и изкуството. След което ще започне концерт на ансамбъл за народни песни и танци „Дунав\" и детски танцов състав и фолклорен ансамбъл „Цвят\" при НЧ „Цвят 1870\".Враца.От 12.00 часа официално ще бъде открит паметник-чешма в памет на кинорежисьора Людмил Кирков.Враца.От 10.00 часа от пл. „Македония\" ще тръгне празнично шествие по повод Деня на българската просвета и култура и славянската писменост. То ще премине по бул. „Никола Войводов\" и ще се насочи към монумента на светите братя Кирил и Методий пред сградата на общинска администрация, където ще бъде дадено началото на тържеството по повод 24 май.Враца.От 20.00 часа пред паметника на Христо Ботев, ще бъдат официално открити Ботеви дни 2019. Веднага след това пред сцената пред Община Враца ще започне концертът на „Фондацията\".Враца.От 21.30 часа върху фасадата на читалище „Развитие\" ще бъде прожектирано светлинно-звуково шоу, което ще пресъздаде историята на славянската писменост и делото на видни български възрожденци.Кърджали.От 10.30 часа от Дома на Културата ученици и преподаватели ще се отправят в празнично шествие към паметника на Освободителите в Градската градина по повод Деня на Българската просвета и култура и славянската писменост. От 11.00 часа пред паметника ще започне тържествената програма за празника.Кърджали.От 13.00 часа в ресторант „Градина\" ще се проведе среща-коктейл с културните и просветни дейци от града, на който кметът на града ще награди за отличилите се с постижения в областта на просветата и образованието дейци.Кюстендил.От 11.00 часа от площад „Велбъжд\" ще тръгне празнично шествие по повод Денят на българската просвета и култура и на славянската писменост.Кюстендил.От 12.00 часа в Художествена галерия „Владимир Димитров - Майстора\" ще бъде открита юбилейна изложба на Елица Тодорова.Пловдив.От 08.00 часа пловдивският митрополит Николай ще отслужи Празнична литургия в храм „Св. св. Кирил и Методий\" по повод Деня на българската просвета и култура и на славянската писменост.Пловдив.От 09.00 часа в Актовата зала на Хуманитарна гимназия „Св. Св. Кирил и Методий\" ще бъдат връчени Почетен знак на град Пловдив, Почетна значка на град Пловдив и грамоти на изявени учители и директори.Пловдив.От 10.00 часа от храм „Св. св. Кирил и Методий\" ще тръгне шествие към площад „11 май\" пред Хуманитарна гимназия „Св. Св. Кирил и Методий\", където ще ще бъде посрещната училищната икона с ликовете на св. св. Кирил и Методий, националното знаме и знамето на Европейския съюз, след което празнично слово ще произнесат кметът на Община Пловдив и началникът на РУО - Пловдив. От 10.30 часа започва Празничен молебен, отслужен от Пловдивския митрополит Николай, ще бъдат положени венци и цветя пред паметника на славянските равноапостоли. От 11.00 часа празничното шествието тръгва към площад „Стефан Стамболов\".Пловдив.От 11.00 часа на сцената на пл. „Стефан Стамболов\" ще започне празничен концерт.Пловдив.Българска асоциация на работодателите в областта на културата е домакин на 57-та Генерална асамблея на PEARLE (Европейска лига на работодателските асоциации в изпълнителските изкуства).Силистра.От 10.00 часа на площад „Свобода\" ще се състои празнично шествие по повод Деня на българската просвета и култура и на славянската писменост.Сливен.От 12.00 часа на площад „Хаджи Димитър\" ще се състои концерт на Николина Чакърдъкова.Смолян.От 10.00 часа от площад „Свобода\" до площад „България\" ще премине празнично шествие на деца и педагози от детски градини, ученици и учители  от училища, представители на образователни институции по повод Деня на славянската писменост, българската просвета и култура.Смолян.От 11.00 часа на площад „България\" ще бъдат връчени Годишните награди на Община Смолян.От 11.30 часа ще започне тържествен концерт с участие на DUO CANZONE.Стара Загора.От 10.00 часа на площада пред Община Стара Загора ще се проведе тържествен ритуал за издигане на Националното знаме на Република България по повод Деня на българската просвета и култура и на славянската писменост. След това ще се състои официалното връчване на наградите „Стара Загора\" и „Млада Загора\" и празничен концерт.Шумен.От 10.00 часа от пл. „Кристал\" до пл. „Освобождение\" ще тръгне празнично шествие по повод Деня на българската просвета и култура и на славянската писменост. От 11.00 часа на специално изградената сцена на пл. „Освобождение\" започва церемонията по връчване на наградите на Шумен в системата на образованието и науката. При лошо време тържеството ще се състои в Драматично-кукления театър „Васил Друмев\".Ямбол.От 09.30 часа в двора на Професионалната гимназия по земеделие „Христо Ботев\" ще започне церемонията по честване Деня на българската просвета и култура и на славянската писменост. От там ще тръгне празнично шествие по маршрут: ул. „Милин камък\", ул. „Търговска\", ул. „Генерал Владимир Заимов\" и ул. „Г. С. Раковски\" - площад пред община Ямбол. Кулминацията на шествието е преминаването през специалната цветна арка на площада, след което от 11.00 часа пред НЧ „Съгласие - 1862\" ще започне празничен концерт, подготвен от ОДК-Ямбол.  ", "date": "2019.05.24", "title": "Предстоящо на празничния 24 май"}
{"url": "http://www.cross.bg/ninova-gerb-chrez-1604984.html", "text": "/КРОСС/\"Притеснени от изхода на изборите, ГЕРБ  се опитват с два хода да спечелят служебна победа.\" Това каза в Плевен лидерът на БСП Корнелия Нинова. \"Единият е чрез социологически проучвания предварително да оправдаят фалшифициран вот. Вторият е чрез създадената от тях и регистрирана от тяхното мнозинство в ЦИК \"Коалиция за България\" на Георги Първанов и Румен Петков и чрез заблуда на нашите избиратели да вземат гласове на БСП\", допълни председателят на БСП.  Нинова изтъкна, че и в двата случая ГЕРБ подценяват избирателите. \"Пожелавам успех на 26 май с номер 18 в интегралната бюлетина\", заключи лидерът на левицата.  ", "date": "2019.05.24", "title": "Корнелия Нинова:  ГЕРБ се опитват да спечелят служебна победа"}
{"url": "http://www.cross.bg/zakonite-nadenichkite-po-dobre-1604923.html", "text": "/КРОСС/ Законите са като наденичките. По-добре да не виждаш как се правят.Ото фон Бисмарк ", "date": "2019.05.24", "title": "Законите са като наденичките. По-добре..."}
{"url": "http://www.cross.bg/tema-bulgariya-bulgarskata-1604981.html", "text": "/КРОСС/ Тема: На 24 май: Къде е надеждата за българското образование? Тема: „Върви, народе възродени\". Откъде ще мине празничното шествие и как ще бъде организирано движението в столицата?БТВ, „Тази сутрин\"Тема: На 24 май, на живо: България отбелязва празника на писмеността и културата. За силата на думите - поетесата Надежда Захариева.Тема: „Чети етикета\": Кариера у нас или в чужбина. Завръщат ли се младите в България?Тема: В навечерието на наградите „Аскеер\", за театъра като спасение и „Завръщане у дома\" - режисьорът Явор Гърдев.Тема: 100 години преди Паисий, какво пише в първия ръкопис за българската история на Петър Богдан?Тема: Мисия образование. За силата на образованието и проблемите пред него. Думата имат българските учители и съвременните будите. Специално издание, от 7 до 12 ч., на празника на българската просвета и култура, на живо от София, Варна, Пловдив, Велико Търново, Бургас и Монтана. ", "date": "2019.05.24", "title": "По телевизиите в празничното утро"}
{"url": "http://www.cross.bg/sofiya-vlak-roman-1604982.html", "text": "/КРОСС/ Бързият влак № 2641 от София за Горна Оряховица, който  от гара Роман в 22:18 часа. Това съобщиха от пресцентъра на БДЖ. За пътниците от влака бе осигурена вода.Припомняме, че при инцидента няма пострадали.Поради създадената ситуация закъсняха един международен влак от Русе за София с 25 мин. и един бърз влак от София за Силистра с 22 минути.Няма предпоставка за закъснение на други влакове. ", "date": "2019.05.24", "title": "Влакът София - Горна Оряховица продължи по пътя си "}
{"url": "http://www.cross.bg/tzeli-postradali-sgradi-1604987.html", "text": "/КРОСС/ Най-малко 7 души са загинали при бурите, които връхлетяха американския Среден Запад.От сряда насам са регистрирани над 20 случая на торнадо, като най-големи са щетите в щата Мисури. Сериозно са пострадали цели сгради в щатската столица Джеферсън. В Оклахома и Канзас се стигна до евакуация заради опасност от наводнения. Двата града са разположени на бреговете на реки. ", "date": "2019.05.24", "title": "Най-малко 7 души са загинали при бури в САЩ"}
{"url": "http://www.cross.bg/nasa-stantziya-ychenitzite-1604986.html", "text": "/КРОСС/ Учениците от математическата гимназия спечелиха конкурс на НАСА с два проекта. Едната награда е за група, създала проект на космическа станция, която да приюти 15 000 души. Индивидуално отличие получава ученичка от 11 клас за разработка на орбитална станция, предава НОВА.„Най-ценният урок е, че всичко трябва да вършат с много обич и да не забравят, че името им винаги трябва да бъде свързано с чест и достойнство\", заяви учителката им Силвия Захариева.На 4 юни учениците заминават за Вашингтон, където ще се проведе международна конференция на НАСА.„Очаква ни представяне на проекта ни и разговор с важни учени от сферата на астрономията, които ще кажат колко реализуем е проектът\", обясниха учениците. ", "date": "2019.05.24", "title": "Български ученици спечелиха конкурс на НАСА"}
{"url": "http://www.cross.bg/nikoga-ykraiina-vseykrainskata-1604985.html", "text": "/КРОСС/ Честит 24-ти май - Ден на българската просвета и култура и на славянската писменост! Днес е пореден ден за национална гордост! Делото на светите братя Кирил и Методий не остава забравено, а се развива през вековете и получава световно признание. Днес десетки държави ползват нашата азбука, се казва в поздравителен адрес на Всеукраинската обществена организация „Конгрес на българите в Украйна.Просветата винаги е била високо ценена. Тя е едно от най-големите богатства, които човек никога не губи. Пътят към знанията никога не е бил лесен, но е преодолим, а затова нека никога не спираме, а продължаваме напред.\"Скъпи българи, позволете ни от името на Всеукраинската обществена организация „Конгрес на българите в Украйна\" да ви поздравим с този светъл празник. Нека огънят на знанията никога не угасва, давайки надежда и сили в живота ни. Нека не забравяме, че заедно можем повече. Бъдете здрави и горди българи! Честит празник!\", се казва още в поздравлението.  ", "date": "2019.05.24", "title": "Българите в Украйна: Просветата е едно от най-големите богатства, които човек никога не губи"}
{"url": "http://www.cross.bg/kiril-metodiii-bratya-1604980.html", "text": "/КРОСС/ България чества Деня на българската просвета и култура и на славянската писменост. На този ден прославяме делото на Светите равноапостоли братята Кирил и Методий.През 1851 година по идея на Найден Геров българското училище в Пловдив организира първото тържество, посветено на Св. Св. Кирил и Методий. Инициативата на пловдивските учители е подета и в други градове през 60-те години на ХІХ в. 11 май по стар стил и 24 май по нов стил постепенно се превръща в общобългарски празник на просветата.Сведения за честването на този ден като празник на българската просвета има още през XII век. Двамата братя са канонизирани за светци още с идването на техните ученици в България през 886 г. Създатели на глаголицата те превеждат богослужебните книги, необходими в раннохристиянска България.Празникът на буквите е специална дата за всички нас. И без значение къде се намира човек трябва да пази спомена от жизнерадостната атмосфера в този светъл майски ден.Кирил и Методий са родени в Солун (днешна Гърция). Методий - през 810г., а брат му Кирил - през 827г. В наши дни са запазени сведения само за по-важни събития в живота им. Двамата братя произлизат от многочислено семейство. Баща им,който се казвал Лъв, бил високопоставен военен управител, а майка им се казвала Мария.Поради ранната кончина на Лъв, грижата за двамата братя поема чичо им Теоктисто - висш държавник на Византийската империя. С годините двамата братя се образовали и изградили авторитет на уважавани и начетени личности. Кирил станал преподавател в Магнаурската школа, а Методий бил назначен за игумен в манастира Полихрон.Около 855 година Константин-Кирил Философ създава най-старата българска азбука - глаголицата. „Сказание за буквите\" на Черноризец Храбър свидетелства за това. С нея се слага началото на голямото просветителско и книжовно дело на Кирил и Методий. Двамата братя се заемат да популяризират християнството на славянски език във Великоморавия. Те превеждат от гръцки на старобългарски език най-необходимите богослужебни книги и така полагат основите на старобългарския литературен език.Кирил починал в Италия на 14 февруари 896 година и е погребан в базиликата „Св.Климент\" в Рим. След смъртта на брат си Методий продължил да разпространява славянската писменост до последния си дъх на 6 април 885 година.В края на IX век двамата братя са канонизирани от църквата за светци.Делото на Кирил и Методий бива продължено от техните ученици Климент, Наум, Ангеларий, Горазд и Сава, които, идвайки в България, намират подкрепа за своето дело от българския цар Борис I. Така били създадени Охридската и Преславската книжовни школи. В резултат на просветната и книжовната дейност на учениците на Кирил и Методий, България станала основен център на славянската писменост.Думата \"азбука\" произлиза от имената на първите две букви от глаголицата - азъ и боукы. Английската дума за азбука \"alphabet\" пък се получава от имената на първите две букви от гръцката азбука - алфа и бета.Глаголицата е азбуката, която била създадена от двамата братя. Техните ученици създали по-лесни за изписване букви и тази азбука била наречена кирилица в чест на Кирил. Около 10 % от държавите на планетата днес пишат на кирилица. Глаголицата представлява система от графики. Тя се е състояла от 38 букви, предназначени да отразяват съвсем точно звуковите особености на старобългарския език.Кирилицата била създадена към края на IX век вероятно в Преславската книжовна школа. Тази азбука включвала 24 букви от гръцката азбука. Към тях били добавени още няколко букви, които отразявали спецификите на старобългарската реч. Кирилицата и глаголицата се ползвали едновременно в продължение на няколко века. На глаголица били писани църковните книги, а на кирилица - светските. Постепенно обаче новата азбука изместила глаголицата.\"Върви, народе възродени\" е химнът на Деня на българската просвета и култура и на славянската писменост.Историята на създаването на химна е доста любопитна. Автор на текста е поетът Стоян Михайловски, който написал стихотворението през 1892г. Първоначалният текст бил озаглавен „Химн на Св.св. Кирилъ и Методи\" и включва 14 куплета, от които ние днес изпълняваме най-често първите шест. През 1901 г. композиторът Панайот Пипков открил стихотворението в учебника на свой ученик. Изключително вдъхновен, той написал музиката към него само за около четвърт час.Стихотворението \"Върви, народе възродени\" е преведено на 21 езика.Денят на българската просвета и култура и на славянската писменост ще бъде отбелязан с празнични шествия, общоградски тържества и поднасяне на венци и цветя пред паметниците на Светите братя Кирил и Методий в цялата страна.  ", "date": "2019.05.24", "title": "Честит 24 май!"}
{"url": "http://www.cross.bg/simeon-iioan-godini-1604918.html", "text": "/КРОСС/ Симеон се родил в Антиохия Сирийска в 522 година. Майка му Марта след смъртта на мъжа си, загинал под развалините на своята къща по време на земетресение, възпитавала сина си в гореща любов към Бога, от която било проникнато нейното собствено сърце. И небезплодно се оказала нейното възпитателно въздействие: възприето от младенеца, то го превърнало в избран съсъд на Божията благодат.Когато Симеон бил на пет години, майка му го поверила на светия старец Йоан Стълпник, който се подвизавал в пустинята. Подражавайки му, Симеон пожелал подобен подвиг и скоро надминал своя учител с истинско ангелско търпение. Опитният старец Йоан, боейки се, да не би нежният отрок да изнемогне от непосилния подвиг, съветвал го да не се предава на такъв преждевременен труд. На Симеон, подкрепян свише, продължавал своето молитвено стоене пред Бога. Но не се задоволил той с това състояние.Минали шест години и той поискал по-висок стълп, за да се отстрани повече от земята. Построили му друг стълп, висок 40 лакти. Като прекарал на него осем години, Симеон по божествено откровение отишъл в Дивна гора, в околностите на Антиохия, и там - на висок хълм - основал обител и стълп върху скала.При своя монашески подвиг св. Симеон така разпределял времето си: от сутрин до деветия час (IX час по библейското времеизчисление се равнява на 15 часа, т. е. 3 ч. след обед) той се молел, след това се отдавал на четене и писане до залез-слънце, след това пак се молел и без сън стоял на молитва до зори. А на разсъмване той - според житиеписеца - \"заповядал на съня като на свой слуга да дойде при него не за дълго, и като подрямвал малко, събуждал се и започвал своя ден\".Младият подвижник получавал свише велики откровения. Той се изпълнил с мъдрост, а народът, който се събирал около стълпа, благоговейно слушал неговите поучения. Стълпникът се отегчавал от своята слава и от честите посещения на народа, затова и поискал да се пресели на Дивна гора като по-усамотено място; но и там народът идвал при него, а той никому не отказвал помощ - с добра дума, с изцеление или с предупреждение. С прозорливост той предсказвал бъдещи събития. Така той предсказал смъртта на антиохийския архиепископ и земетресението, което разрушило Антиохия.Св. Симеон приел по откровение свише свещенически сан на 33 години от селевкийския епископ Дионисий, макар по-рано да отказвал тази чест. Светителят го завел в църква, там го посветил в свещенически чин и с пеене на псалми отново бил изведен на стълпа, на който преподобни Симеон в продължение на 70 години непрекъснато извършвал своя велик подвиг до блажената си смърт в 596 година.© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).Житие на преподобния наш отец Симеон ДивногорецЕдин младеж, на име Йоан, заедно с родителите си дошъл от Едеса в Антиохия. Йоан бил вече на възраст за женене и затова родителите му, като видели тук една твърде красива девойка, на име Марта, поискали съгласието на нейните родители да дадат дъщеря си за жена на техния син. Родителите казали за това на Марта. Но девойката не желаела да встъпва в брачно съжителство, тъй като била решила да се посвети като невеста на Христа, своя Бог и Господ, и да запази в чистота своето девство. Тъй като родителите й я принуждавали да встъпи в брак, Марта избягала от тях и побързала да отиде в Предтечевата църква, която се намирала близо до град Антиохия. Като дошла тук, тя паднала на земята и със сълзи започнала да се моли на Господа, умолявайки Го да устрои всичко така, както би било най-полезно и спасително за нея. В отговор на молитвите си, тук тя получила видение от Господа, чрез което Той й заповядвал да се подчини на родителите си и да встъпи в брак. Изпълнявайки Божията воля, девойката се съчетала с Йоан, при което, като негова съпруга, тя била не само негова помощница във всички житейски грижи, но и негова ръководителка, напътстваща го към всяко благо дело. Стремейки се във всичко да угажда на Бога, Марта украсявала живота си с пост, въздържание и молитва.Тя родила син и го нарекла Симеон. След като младенецът станал на две години, неговите родители го довели в църквата на Господния Предтеча и го кръстили тук. Веднага, след като бил кръстен, той проговорил и ясно изрекъл:- Имам баща и нямам; имам майка и нямам!Тези думи той повтарял в продължение на седем дена. Родителите много се удивлявали на това и прозрели, че тяхното дете ще живее не според земното, а - според небесното. Когато младенецът бил отбит от майчиното мляко, започнали да го хранят с хляб, мед и вода, тъй като той в никакъв случай не искал да вкуси месо, както и нищо варено.Когато детето започнало шестата си година, Антиохия била разтърсена от земетресение (при царуването на Юстиниан Велики). Земетресението разрушило каменната къща, в която живеели родителите на Симеон, при което неговият баща загинал, затрупан от сриналата се къща, а майка му останала жива, тъй като по Божий промисъл по време на земетресението тя била излязла от дома и се молела в храма. Малкият Симеон също не бил тогава в своя дом, а в църквата на светия първомъченик Стефан, където Бог го запазил цял и невредим. Като излязъл от църквата, Симеон не могъл да познае по кой път да се прибере вкъщи, тъй като навсякъде било затрупано с отломки от разрушените сгради. Като не могъл да намери дома си, той дълго се скитал и обикалял сред развалините на Антиохия. Накрая една благочестива жена, която познавала родителите му, го вдигнала на раменете си и го занесла на мястото, където тя самата живеела - в планината, намираща се недалеч от града.А блажената Марта, като разбрала, че домът й е разрушен и като помислила, че под каменните стени, заедно с мъжа й, е загинал и нейният син, горчиво заплакала. След седем дни й се явил свети Йоан Предтеча и й казал, че детето й е живо и посочил мястото, където се намирало то. Марта веднага се отправила към планината и намерила Симеон при споменатата жена. Жената с удивление разказала на майката, че детето в продължение на тези седем дни не е яло нищо, освен малко хляб и вода. Майката го взела, заедно с него отишла в църквата на Господния Предтеча и тук горещо благодарила на Бога и на Неговия угодник Йоан Предтеча за това, че запазили детето й живо. После майката и синът се прибрали вкъщи.След това Марта се поселила заедно със своя син в едно място, намиращо се в Антиохия, което се наричало „Херувим\". Докато блажената Марта и синът й живеели тук, Симеон имал следното видение: той видял Господ Иисус Христос да седи на високо издигнат престол, отвсякъде към Него се стичали огромно множество праведници. Пред престола стояла отворена книгата на живота, по която се провеждал съдът. На изток се виждал раят на сладостта, а на запад - огнената геена. Тогава Светият Дух казал на Симеон:- Чуй и положи в ума си всичко, което виждаш тук! Постарай се да угодиш на Бога и тогава ти ще се сподобиш с еднаква на останалите светии чест и слава, и ще получиш неизказаните блага, приготвени за всички, които обичат Господа!След това видение, детето се преизпълнило с божествена премъдрост и се сподобило с много видения и откровения на неведомите и чудесни тайни.След известно време на Симеон се явил някакъв мъж с чудно лице и облечен с бели одежди, който му казал:- Върви след мен.Симеон го последвал. Мъжът, който му се явил, го завел в Тиверинската страна, която се намирала до Селевкия. Той довел детето до мястото, което се наричало Пила. Тук детето заживяло в планината заедно с дивите зверове. Те били неговите единствени съжители, така че никакъв човек не го виждал. И нощем и денем неизказана светлина осиявала Симеон. А храна той приемал от ръцете на същия световиден мъж, който го бил довел тук. Този мъж често му се явявал, поучавал го във всичко и благовременно му давал храна.След време, според наставлението на същия мъж, Симеон възлязъл на върха на планината и намерил неголям манастир. Негов игумен бил блаженият Йоан, който се подвизавал на стълп. Игуменът преди това често имал видения, чрез които му било известено за идването на блажения отрок Симеон.А когато, по Божий промисъл, в неговия манастир дошъл блаженият Симеон, монасите много се удивили, че толкова малко дете, което нямало още и шест години, е могло да ходи само из тази пустиня и да намери манастира. А Йоан, като съзрял от своя стълп Симеон, разбрал, че това е детето, което неведнъж е виждал във виденията си. Йоан много се зарадвал и извикал Симеон при себе си, взел го на ръце и го прегърнал, като със сълзи благодарял на Бога. Детето било много красиво, със светли коси и със чист и светъл поглед, който разкривал неговата душевна доброта. Симеон бил кротък, мълчалив, бързопослушлив, разумен в думите и преизпълнен с небесни дарования. Той живеел в манастира отделно от всички, като пребивавал в мълчание. Той постел така: понякога след три дни, понякога - след седем, а понякога - след десет, вкусвал по малко грах, накиснат във вода, и пийвал малко вода. Виждайки това, игуменът много се удивлявал.След известно време блаженият Симеон започнал настойчиво да моли братята да му построят стълп, близо до стълпа на авва Йоан. Съгласно желанието му, братята му издигнали стълп. Едва седемгодишен той бил облечен от блажения Йоан в монашески образ, качил се на стълпа и започнал да се подвизава, подражавайки на Йоан.Оттогава свети Симеон заживял като че напълно забравил своето тяло и се уподобил на безплътните твари със своя ангелски животт, като надминал с подвизите си дори стареца Йоан.От това време при блажения Симеон започнал да приижда множество народ - както монаси, така и миряни. Едни идвали само за да го видят; други - за да се насладят на неговите боговдъхновени слова; а трети - за да бъдат изцелени от своите телесни недъзи, тъй като Симеон бил безкористен лечител и це-лител на човешките страдания.Блажени Симеон имал в себе си и благодатта да поучава, която извирала като река от неговите уста. Старецът Йоан често събирал братята и нареждал на Симеон да каже някое поучение, като и сам той с любов го слушал. По такъв начин, младият отрок бил мъдър и полезен учител на старите, защото устата му били преизпълнени с благодатта на Светия Дух.След кончината на блажения старец Йоан свети Симеон започнал да се подвизава с още по-големи трудове. Неговият живот бил такъв: от ранно утро до деветия час той се молел, след деветия час до залез слънце се упражнявал в четене и в преписване на книги, след залез слънце отново започвал да се моли и през цялата нощ прекарвал без сън, в постоянна молитва до зората.След известно време блажени Симеон започнал да се отегчава от постоянното безпокойство, което му причинявало безчисленото множество народ, прииждащ от всички страни. При него непрекъснато донасяли и много болни и немощни, за да ги изцели. Тъй като всичко това смущавало неговото безмълвие, Симеон решил да напусне този стълп, на който се подвизавал осем години, и да се отдалечи на друго, по-безлюдно място. На неголямо разстояние оттук се намирала висока и съвсем необитаема планина, тъй като на нея въобще нямало вода. Поради това и никой от хората не отивал там; на нея живеели само диви зверове, змии и други отровни влечуги. Блаженият Симеон замислил да се пресели на тази планина. Когато размислял за това, му се явил Господ, Който застанал над планината на светъл облак, обкръжен от множество ангели. Господ казал на Симеон:- Потруди се, Симеоне, възлез на тази Дивна планина, защото отсега нататък тя ще се нарича с това име. На нея Аз ще явя върху теб Своята благодат, която ще бъде дивна за човеците.Тогава на светия бил показан висок хълм, който се намирал на планината и той видял един камък, върху който стояли нозете на Господа; и цялото това място просияло като слънце от славата на Господа. Господ заповядал на Симеон да отиде и да се подвизава на този камък.След като видението свършило, Симеон извикал братята при себе си и им казал, че Господ е съизволил той да се пресели на тази планина. Той поставил за игумен един стар и опитен мъж, слязъл от своя стълп и се отправил към Дивната планина.Когато светията се приближил до посочения му от Бога хълм, спрял на едно място и дълго се молил на Господа.Тогава блаженият бил на деветнадесет години. Но той и тук не намерил покой от прииждащите при него посетители. Още на утрото на следващия ден, народът, като дошъл в манастира и като не намерил тук Божия угодник, започнал горчиво да ридае. Като разбрали, че светият се е преселил оттук на другата планина, всички бързо тръгнали натам, носейки със себе си много болни и немощни. Като видял идващия народ, светият се опечалил, тъй като и тук не го оставили да бъде единствено с Бога. Но съчуствието към дошлите и милостивостта му не му позволили да ги отпрати и той, като възлагал върху страдащите ръцете си и призовавал Христовото име, ги изцелявал и ги отпращал напълно здрави по домовете им.Той построил на Дивната планина манастир, построил също и храм с помощта на хората, които бил изцелил (защото тези, които свети Симеон излекувал с молитвата си, били твърде много). Преподобният изпросил с молитва от Бога достатъчно вода за манастира. По неговите молитви се умножило и житото в манастирската житница, дотолкова, че в продължение на три години то никак не намалявало, въпреки че от него непрекъснато раздавали на пришълците.По-късно свети Симеон построил и нов стълп, над който (както било явено на преподобния) слязъл Сам Господ Иисус Христос, заедно със Своите свети ангели, и го осветил. Блажени Симеон се качил на стълпа с голяма радост и се подвизавал върху него до самия край на живота си.Когато блажени Симеон навършил тридесет и три години от рождението си, по Божия заповед (явена на светия в откровение) решил да приеме посвещение в иерейски сан, макар и по-рано да не желаел да приеме този висок чин. По Божие устроение, при блажени Симеон дошъл Дионисий, Селевкийският епископ, който го ръкоположил.След посвещението си блажени Симеон с преголямо благоговение извършвал божествената безкръвна Жертва на Тялото и Кръвта Христови, служейки на Бога в непорочност, подобно на ангел. Светият често имал различни дивни видения и откровения от Бога. Той предсказвал бъдещи събития, виждайки това, което ще се случи далече в бъдещето, като в настояще. Светият прозирал също и в тайните на човешките мисли. Той извършил много чудеса, явявайки се във видения и в морето, и на сушата. Подавал зрение на слепите, очиствал прокажените, давал здраве на недъгавите, изгонвал бесове от хората, заграждал устата на зверовете, лекувал всяка рана и всеки недъг, възкресявал мъртви.Когато преподобни Симеон бил на седемдесет години, като узнал за скорошното си отминаване при Господа, събрал при себе си братята и дълго време ги наставлявал. После, като дал на всички последно целувание, при настъпването на вечерта предал душата си в Божиите ръце. Това станало в двадесет и четвъртия ден на месец май, в часа, в който той обикновено приемал храната си от ангела. Заедно със светите ангели сега той се наслаждава, съзерцавайки Божието лице в безконечното Царство, прославяйки Отца и Сина и Светия Дух, Единия Бог в Троица, Комуто подобава слава, сега и во веки. Амин. ", "date": "2019.05.24", "title": "Св. Симеон Стълпник, Дивногорец"}
{"url": "http://www.cross.bg/bivsh-pravosudieto-direktor-1604921.html", "text": "/КРОСС/ Цецка Цачева, юрист, бивш министър на правосъдието в кабинета „Борисов 3\"Миглена Тачева, директор на Националния институт на правосъдието, бивш министър на правосъдиетоАнтон Сираков, адвокатКирил Вълчев, юрист, журналистМихаил Михайлов, ПР-експерт, бивш говорител на премиера Иван КостовРуси Статков, член на Надзорния съвет на Агенцията за приватизацияСветлин Стоянов, изпълнителен директор на МТГ - \"Делфин\" АД, член на УС на КРИБСлави Нецов, депутат в 44-ото НСТома Здравков, певецЯсен Вълчанов, балетист  ", "date": "2019.05.24", "title": "На 24 май са родени"}
{"url": "http://www.cross.bg/voiina-madrid-purvi-1604922.html", "text": "/КРОСС/ 1798 г. - Започва ирландско въстание за независимост от Англия.1819 г. - Американският колесен параход „Савана\" се отправя на път за Европа и става първият параход, пресякъл Атлантическия океан.1832 г. - Гърция е обявена за кралство.1844 г. - От Вашингтон до Балтимор е изпратено първото телеграфно съобщение при използване на морзовата азбука със съдържание „Какво е сътворил Господ?\".1851 г. - В Пловдив за първи път се честват Св. св. Кирил и Методий; денят по-късно започва да празнува като Ден на българската просвета и култура и на славянската писменост.1883 г. - В Ню Йорк е открит известният Бруклински мост, най-големият висящ мост към това време.1899 г. - В Бостън е открит първият многоетажен покрит паркинг в САЩ.1900 г. - Великобритания анексира Орания по време на Втората англо-бурска война.1900 г. - В Русия е пуснат на вода крайцерът Аврора, станал по-късно символ на Октомврийската революция.1914 г. - Официално е регистриран ПФК Левски (София).1915 г. - Първата световна война: Италия обявява война на Австро-Унгария.1924 г. - Създадена е Българската федерация по лека атлетика.1928 г. - Провежда се учредителна конференция на Работнически младежки съюз (РМС).1940 г. - Американският авиоконструктор от украински произход Игор Сикорски осъществява първия успешен полет на еднороторен хеликоптер.1943 г. - Втората световна война: Доктор Йозеф Менгеле заема поста лекар на концлагера Освиенцим.1949 г. - В Народна република България е учредена Димитровска награда, която се дава за „значителни постижения и заслуги\" в науката, изкуството и културата.1956 г. - В Лугано (Швейцария) е проведен първият телевизионен песенен конкурс Песен на Евровизия.1975 г. - Пред Народната библиотека в София е открит паметникът на Св. св. Кирил и Методий.1976 г. - Започват редовните полети с Конкорд между Лондон и Ню Йорк.1981 г. - Екип от астрономи, включващ Харолд Ретсема, Уилям Хубарт, Лари Лебовски, Дейвид Толен и др., открива Протей - спътник на Нептун.2000 г. - Израел прекратява 22-годишната си окупация на Южен Ливан.2002 г. - Джордж Буш и Владимир Путин подписват в Москва Договор за съкращаване на стратегическите оръжия, известен като Московски договор или SORT.2010 г. - Уикипедия на български език достига своите първи 100 000 статии.2011 г. - Официално се ражда българското онлайн списание за фантастика SciFi.bg.2014 г. - провежда се финалът на Шампионската лига за сезон 2013/2014. Срещата е в Лисабон между отборите на Реал Мадрид и Атлетико Мадрид. За първи път на финал са два отбора от един и същи град. Победител след продължения е Реал Мадрид с резултат 4:1 (резултатът в редовното време е 1:1). Това е рекордната 10-та титла за отбора на „белите лебеди\".Уикипедия ", "date": "2019.05.24", "title": "На тази дата през..."}
