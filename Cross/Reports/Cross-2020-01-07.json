{"url": "http://www.cross.bg/beshe-sanches-ispaniya-1622120.html", "text": "/КРОСС/ От втория опит Педро Санчес беше избран за министър-председател на Испания, съобщава \"Ел Паис\".След като в неделя той не успя да спечели подкрепата на парламента за съставяне на правителство в първия кръг от гласуването, днес лидерът на Социалистическата партия получи 167 гласа \"за\" срещу 165 \"против\" и 18 \"въздържали се\".Санчес заема премиерския пост, след като беше подкрепен от своята партия, от лявата \"Подемос\", с която ще състави коалиционно правителство, както и от баската PNV, \"Мас Паис\", \"Компромис\", \"Нуева Канариас\", \"Теруел Ексисте\" и BNG.Веднага щом Санчес беше избран, той защити демокрацията и припомни, че Социалистическата партия е спечелила изборите на 10 ноември. Той беше посъветван да използва \"добър тон и демократична твърдост към нетолерантните\".Испания се намираше в политическа безизходица от близо година в контекста на стремежа на Каталуния за отцепване от страната. В страната се проведоха четири парламентарни избори през последните четири години.", "date": "2020.01.07", "title": "Педро Санчес е новият стар премиер на Испания"}
{"url": "http://www.cross.bg/ikea-skrin-dolara-1622110.html", "text": "/КРОСС/ Шведският мебелен гигант Ikea се съгласи да плати обезщетение на стойност 46 млн. долара на родителите на момче, което почина след като скрин, произведен от компанията, падна върху него, съобщава BBC.Две годишният Йозеф Дудек се задуши през май 2017 г., когато скрин, закупен от Ikea затисна момчето в дома на семейството в Калифорния.Опасения около безопасността на въпросния скрин, който тежи цели 32 кг., се появиха и преди година след смъртта на още три деца. Адвокати коментират, че това е най-голямото обезщетение, платено за смъртта на дете в историята на САЩ.Сумата е близо три пъти повече от това, което Ikea е платила за уреждане на подобни дела през 2016 г., когато 50 млн. долара бяха разделени между три семейства, посочват от USA Today. „Въпреки че никой не може да промени трагичните събития, които ни доведоха дотук, в името на семейството и всички замесени по случая, сме благодарни, че този съдебен процес завърши с решение“, заяви говорителят на Ikea.От компанията се ангажираха да продължат да работят за осигуряване на безопасността на мебелите им.В изявление, родителите на починалото дете Жолин и Крейг Дудек казват, че са съкрушени от загубата на сина си.„Никога не сме си мислили, че 2-годишно дете може да събори шкаф висок 76 см, който да го затисне и задуши. Едва по-късно научихме, че конструкцията му е била нестабилна“, коментират още те.Опечалените родители разказват своята история, за да предотвратят повторни инциденти. Те призовават всеки, който е закупил подобен шкаф от Ikea, да го върне в магазина.Семейството също заяви, че ще дари 1 млн. долара от обезщетението на групи, работещи за защита на децата от опасни стоки.През 2016 г. Ikea изтегли милиони шкафове от модела Malm от продажба в Южна Америка, поради опасения за безопасността на продуктите, като това е най-голямото изтегляне на стоки в историята на шведския производител на мебели.Първоначално от мебелната компания предупредиха своите клиенти да използват допълнителни механизми за закрепване на шкафовете към стената, но смъртта на трето дете предизвика крайните мерки, свързани с изтеглянето на стоките.Камдън Елис на 2 години, Кърън Колас също на 2 години, както и 23-месечният Тед МакГий починаха, след като същия вид шкаф падна върху тях.След последното споразумение Ikea реши да продава само шкафове, които отговарят на националния стандарт за безопасност на мебелите за съхранение на дрехи в САЩ.Смъртните случаи подтикнаха Комисията за безопасност на потребителските стоки в САЩ, да започне образователна кампания за рисковете при падане на тежки мебели.През 2017 г. компанията възобнови кампанията по изтеглянето на проблемния скрин от САЩ и Канада.", "date": "2020.01.07", "title": "Ikea ще плати обезщетение от 46 млн. долара, след като скрин задуши дете"}
{"url": "http://www.cross.bg/pravitelstvo-kyrtz-rukovodeno-1622128.html", "text": "/КРОСС/ Новото правителство на Австрия, ръководено от Себастиан Курц, положи клетва пред президента на страната Александър Ван дер Белен.Това е второто правителство, ръководено от Курц. Първият кабинет, сформиран през декември 2017 г., се разпадна през май 2019 г. заради скандал около бившия вицеканцлер Хайнц-Кристиан Щрахе.Церемонията се проведе в кабинета на федералния президент.Преди полагането на клетва от страна на новия кабинет, президентът освободи от длъжност преходното правителство, ръководено от първата в историята на Австрия жена-канцлер Бригите Бирлайн.Австрийската народна партия на Себастиан Курц се споразумя миналата седмица с партията на „Зелените” за сформирането на правителство. Новият кабинет се състои от 17 души – канцлер, вицеканцлер, 13 министри и двама държавни секретари.По този начин Курц се върна отново като глава на правителството на Австрия. Лидерът на „Зелените” Вернер Коглер стана вицеканцлер и министър на държавната администрация и спорта. Начело на Министерството на външните работи остана министърът от временното правителство Александър Шаленберг.", "date": "2020.01.07", "title": "Новото австрийско правителство на Себастиан Курц положи клетва"}
{"url": "http://www.cross.bg/pytin-asad-vuzstanovyavaneto-1622127.html", "text": "/КРОСС/ Президентът на Русия Владимир Путин пристигна в Дамаск, съобщи прессекретарят на руския държавен глава Дмитрий Песков, цитиран от РИА Новости.От летището Путин е отпътувал за командния център на руските войски в Сирия, където се е срещнал с президента Башар Асад. Двамата президенти са изслушали докладите на военните за актуалното състояние на обстановката в различни части на страната.По-късно са проведени двустранни преговори между двете делегации.Путин е подчертал, че е изминат огромен път в посока на възстановяването на сирийската държавност и териториалната цялост на страната.От своя страна Башар Асад е благодарил за оказаната от Русия помощ в борбата с тероризма и възстановяването на нормалния живот в Сирия.По информация на пресслужбата на руския президент, Путин ще посети още няколко обекта.", "date": "2020.01.07", "title": "Путин пристигна в Дамаск"}
{"url": "http://www.cross.bg/nominatzii-film-naii-dobur-1622097.html", "text": "/КРОСС/ БАФТА обяви годишните си номинации съобщава АФП.Предисторията на злодея от поредицата „Батман“ се оказа с 11 номинации за наградите на британските кино и телевизионни постижения, включително за най-добър филм.Той е с крачка пред гангстерския епос на Мартин Скорсезе „Ирландецът“ и „Имало едно време… в Холивуд“ на Куентин Тарантино, и двата с по 10 номинации.Историята на Сам Мендес „1917“ за двама британски войници, спечелила заветната награда „Златен глобус“ за най-добра драма, получи 9 номинации, включително в категорията за най-добър филм.Миналогодишната статуетка със златна маска беше грабната от черно-бялата продукция на Нетфликс „Рома“, която спечели три „Оскара“, но се размина с наградата за най-добър филм.Тази година БАФТА включва сред номинираните си актьори всички фаворити за „Оскар“, като звездата от „Имало едно време“ Леонардо ди Каприо и Рене Зелуегър, която претворява американската певица и актриса Джуди Гарланд в романтичната драма „Джуди“.Джеси Бъкли („Дива роза“), Скарлет Йохансон („Брачна история“), Сирша Ронан („Малки жени“), Чарлийз Терон („Бомба със закъснител“) и Зелуегър са номинираните за водеща актриса.Най-добрите кандидати за режисьор на годината са Сам Мендес за „1917“, Скорсезе за „Ирландецът“, Тод Филипс за „Жокер“, Тарантино и южнокореецът Бонг Джуун-хоу за „Паразит“.Шестте номинирани за най-добър филм са „1917“, „Изкушение“, „За Сама“, „Рокетмен“, „Съжалявам, че ви изпуснах“ и „Двамата папи“.Церемонията по награждаването ще се проведе на 2 февруари.", "date": "2020.01.07", "title": "„Жокер“ с 11 номинации за наградите БАФТА"}
{"url": "http://www.cross.bg/syrva-pernik-tryabvashe-1622098.html", "text": "/КРОСС/ Фестивалът „Сурва“, който традиционно се провежда в Перник, тази година няма да се състои. Причината – кризата с водата в общината и въведения режим, съобщи Нова ТВ. Днес министърът на здравеопазването Кирил Ананиев и главният държавен здравен инспектор доц. Ангел Кунчев са посетили града и са разговаряли с кмета.От Районната здравна инспекция също са крайно против провеждането на „Сурва“ 2020.„В период на бедствено положение е изключително рисково за здравето на хората. Ето защо се наложи да вземем това тежко решение“, коментира Станислав Владимиров. Групите от чужбина, които трябваше да участват в пищното събитие, вече са уведомени. „Сурва“ трябваше да се проведе в периода 24 – 26 януари.Само в селата около Перник ще се проведе автентичният ритуал, който съпътства „Сурва“.", "date": "2020.01.07", "title": "След посещение на Кирил Ананиев в Перник отменят „Сурва“"}
{"url": "http://www.cross.bg/aviokompanii-bezopasnostta-intzidenti-1622099.html", "text": "/КРОСС/ Авиокомпаниите непрекъснато се подлагат на контрол, но извън специализираните доклади на регулаторите клиентите искат да знаят коя е най-точната авиокомпания, коя най-охотно изплаща обезщетения и коя, обратното, се старае да не си признава грешките, къде по време на полет се предлагат най-много развлечения.Кои са най-безопасните авиокомпании в света проучи сайтът за оценка на безопасността на полетите AirlineRatings.com.Анализаторите следят работата на 405 авиокомпании в света и от 2013 г. ги оценяват по редица показатели по седемстепенна скала, съобщи \"Форбс\".\"Всички авиолинии имат инциденти всекидневно. Голяма част от тях са свързани с производството на самолета или двигателя, а не с оперативни проблеми на самия превозвач. Така че единствено сумирането на броя на инцидентите е подвеждащо. Начинът, по който летателният екипаж се справя с тях, отличава наистина добрите\", коментира шефът на анализаторския екип Джефри Томас, цитиран в прессъобщение. \"Нашите топ 20 най-безопасни авиокомпании са начело на иновациите в безопасността, експлоатационните постижения и пускането на нови по-модерни самолети\", добавя той.Класацията се базира на одити от въздухоплавателни регулатори, браншови организации, данни за правителствени проверки, записи на катастрофи и други сериозни инциденти, рентабилност, инициативи за безопасност, нонвовъведения и възрастта на флота. Крайният резултат е:1. Qantas2. Air New Zealand3. EVA Air4. Etihad5. Qatar Airways6. Singapore Airlines7. Emirates8. Alaska Airlines9. Cathay Pacific Airways10. Virgin Australia11. Hawaiian Airlines12. Virgin Atlantic Airlines13. TAP Portugal14. SAS15. Royal Jordanian16. Swiss17. Finnair18. Lufthansa19. Aer Lingus20. KLM. \"Форбс\" цитира и изследване на базираната в Лондон анализаторска компания Cirium, проследила кои са били най-точните авиокомпании на 2019 г. Според класацията изненадващо начело е \"Аерофлот\", който е успял да кацне точно навреме в 87% от полетите си. На второ място е японската All Nippon Airways (ANA) с 0.4 процентни пункта по-назад, а трети е резултатът на Delta Air Lines, с 85.7% точност.", "date": "2020.01.07", "title": "Кои са най-безопасните и най-точните авиокомпании?"}
{"url": "http://www.cross.bg/bratoev-prof-metroto-1622101.html", "text": "/КРОСС/ Няма забавяне в строителните работи по изграждане на третия лъч на метрото в София. Това съобщи за БНР директорът на \"Метрополитен\" проф. Стоян Братоев.Той посочи, че за част от 12-километровото трасе дейностите са приключили дори по-рано от обявения краен срок - 5 октомври. Към момента остават само изпитанията в участъка от \"Красно\" село до \"Граф Игнатиев\". По думи на проф. Братоев те са започнали през ноември и ще продължат около пет месеца и половина. Очаква се изпитанията да приключат през април.Системите на \"Сименс\" за управление са шест, с три подсистеми - за управление, автоматика и безопасност.Възловите станции, където се пресичат трите диаметъра на метрото, са три, като в момента се работи по две от тях. По данни на проф. Братоев станция НДК II, на бул. \"Витоша\" и \"Патриарх Евтимий\", е почти завършена. Там остава да се изгради само връзката със старата НДК. Другата връзка е на Орлов мост - с метростанцията на \"Климент Охридски\", която също вече е завършена.Директорът на \"Метрополитен\" обясни, че всички перони на третата линия са отделени от влаковете с прозрачни отваряеми врати, високи 1.60 м, така че пътниците да нямат достъп до релсовите пътища. Целта е да бъде повишена безопасността.От първите осем станции, на които се монтират тези подвижни врати, при пет изпитанията са приключили, остава да бъдат проведени в другите три, уточни той.Другата особеност, която проф. Братоев посочи, е автоматиката за управление. \"Машинистът има по-ограничени функции с оглед да се избегне субективният фактор, но в екстрена ситуация той може ръчно да поеме управлението. Синхронизирано е движението на влаковете с отварянето на тези врати на перона, автоматически се отварят от влака, не от машиниста\", обясни той.Предвижда се в пиковите часове влаковете по третия диаметър да се движат в интервал от 5 минути, като при по-интензивно натоварване може да се намали на 4 мин. Толкова е разчетният интервал за час пик и при пускането на втория участък - до \"Овча купел\".Очаква се, че по третата линия на метрото ще се придвижват около 200 000 пътници дневно. В първия активен участък ще бъдат около 40-50 000, с пускането на участъка до \"Владимир Вазов\" потокът вероятно ще нарасне до около 90 000, а от \"Красно село\" до \"Овча купел\" - до 130 000.200 000 души на ден ще бъде пътникопотокът в крайния вариант на трасето.", "date": "2020.01.07", "title": "Стоян Братоев: Дейностите по третия лъч на метрото вървят в срок"}
{"url": "http://www.cross.bg/nedoverie-zarkov-pravitelstvoto-1622100.html", "text": "/КРОСС/ БСП обсъди мотивите към вота на недоверие. Според Крум Зарков се правят опити да се опорочи дебатът. С вота на недоверие ще поставим въпросите там, където им е мястото, обяви Зарков на брифинг в централата на партията.Повече от 50 пъти левите поставили въпросите за екологията в пленарната зала, но получили половинчати отговори. За социалистите правителството трябва да понесе отговорност.Вотът на недоверие вече дава резултат обаче според Зарков. Другата седмица БСП се среща с партиите в Народното събрание, които не съставляват правителството, за да им ги представят. Според депутата Явор Божанков мотивите щели да са обемни. Социалистите щели да дадат и решения. Накрая мотивите са във въздуха, който на места има цвят, мирис и вкус, подчерта той.За левите българите трябва да живеят в по-чиста околна среда. В България се рециклира само на хартия, а българите плащат три пъти такса смет, недоволен е депутатът.Кухи фирми перели боклук и нас, по думите на Божанков. Властта отказвала информация кой колко боклук внася. Институциите реагират панически, но не и превантивно, каза още социалистът. Институциите се активирали след дъжд качулка.От БСП искат да се направи икономически нерентабилно изгарянето на гуми. Атанас Костадинов предупреди, че ВиК дружествата са декапитализирани. Некомпетентността е била водеща в управлението на околната среда и нас, по мнението му. Той обвини властта в престъпно безхаберие.Левите заподозряха умишлени и корупционни цели в пернишката криза. Не е правилна тезата да не се политизира темата, категоричен бе червеният депутат.Припомняме, в края на декември БСП обявиха, че ще внесат вот на недоверие срещу правителството на премиера Бойко Борисов в областта на политиката на околната среда и водите. Причината е водната криза в Перник.Вчера стана ясно, че социалистите ще внесат вота на недоверие на 20 януари.", "date": "2020.01.07", "title": "БСП виждат ефект от вота на недоверие"}
{"url": "http://www.cross.bg/tyristicheski-tyroperatori-tyrizma-1622103.html", "text": "/КРОСС/ Министерството на туризма започва процедура по заличаване на регистрацията на общо 35 дружества, регистрирани като туроператори от Националния туристически регистър (НТР). Причината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност.Според Закона за туризма всички дружества, предоставящи туроператорски услуги, трябва да имат активни полици, сключени със застраховател по смисъла на Кодекса за застраховането и предоставени на министъра на туризма за вписване в НТР. Законът не предвижда възможност регистриран туроператор временно да спира дейността си и да няма валидна сключена застраховка.Действията по заличаване се предприемат съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и представители на сдружения на туроператори и туристически агенти.Основна част от дружествата, чиято регистрация ще бъде прекратена, са със седалища и адрес на регистрация в с. Равда, гр. София, гр. Бургас, гр. Варна, гр. Пловдив, гр. Сливен, гр. Хасково, гр. Кюстендил и гр. Несебър.Дружествата, чиято регистрация ще бъде прекратена, няма да бъдат премахнати от Националния туристически регистър, но ще бъде отразена заповедта за заличаването им, като имената им ще са оцветени в червено. По този начин потребителите ще могат да проверяват в регистъра дали туроператорът има валидна застраховка и работи, спазвайки изискванията на закона.Общо регистрираните туроператори и туристически агенти в Националния туристически регистър са 3 450. ", "date": "2020.01.07", "title": "Министерството на туризма започва процедура по заличаване на регистрацията на 35 дружества, вписани като туроператори"}
{"url": "http://www.cross.bg/energo-pro-ryse-varna-1622102.html", "text": "/КРОСС/ Управителите на ЕНЕРГО-ПРО Варна Ангел Ангелов, Анжела Тонева и Георги Коршия се срещнаха с кмета на Русе Пенчо Милков и обсъдиха актуални теми от съвместната работа на електроразпределителното дружеството с общинската администрация. На срещата беше представено изпълнението на инвестиционната програма за област Русе, която възлиза на близо 6 милиона лева за 2019 г. Средствата са инвестирани в изграждане и рехабилитация на съоръжения от електроенергийната инфраструктура, както и монтиране на съвременни средства за търговско измерване. Само на територията на община Русе инвестициите надвишават 2 милиона лева.През 2019 г. беше завършен последният етап от проекта за изграждане на нова възлова станция Изток Русе. Направена е подмяна на основни съоръжения в подстанции Левента, Приста, Русе Център и Русе Север. Обновени са електропроводи средно напрежение, свързващи подстанциите на територията на общината, подновени са въздушни и кабелни линии ниско напрежение. Модернизирано е оборудването на възлова станция Гара Бяла и е изградена телемеханика, която позволява дистанционно управление на съоръжението и значително скъсява времето за реакция при възникване на аварии. Предприетите мерки осигуряват по-надеждно електрозахранване на домакинствата и бизнеса в областта и създават условия за присъединяване на нови клиенти към електроразпределителната мрежа.Управителите на ЕНЕРГО-ПРО Варна запознаха кмета на Русе с основните пунктове в инвестиционната програма за 2020 г., като акцентираха върху запазването на нивото на инвестициите. Представена беше готовността за работа в зимни условия, извършените предварителни дейности, както и закупената специализирана техника на стойност 1 178 000 лева. Сред обсъжданите теми беше и предстоящото въвеждане на цена за достъп за стопански клиенти от 1 юли 2020 г. Бяха предоставени информационни материали за промяната при изчисляване и заплащане на цена за достъп.„Целта на срещите ни с кметовете е да представим приоритетите на ЕНЕРГО-ПРО за 2020 г. – подобряване на работата на електроразпределителната мрежа, повишаване качеството на електрозахранването и намаляване на технологичните разходи. Държим на ефективния диалог с местната власт и разчитаме, че по този начин ще постигнем добро взаимодействие, което да бъде в услуга на клиентите“, коментира Ангел Ангелов, председател на Управителния съвет на ЕНЕРГО-ПРО Варна.Срещите на управителите на ЕНЕРГО-ПРО Варна с кметовете в Североизточна България са в подкрепа на политиката на компанията за ползотворно сътрудничество с местната власт. Целта им е както оптимизиране на работата на електроразпределителната мрежа, така и партньорство с учебни заведения, подобряване обслужването на клиенти, представяне на възможностите за проекти в енергийната ефективност и други области от взаимен интерес.Следващата среща е с кмета на Силистра Юлиян Найденов. Отчетените инвестиции на ЕНЕРГО-ПРО за област Силистра за 2019 г. са близо 1 200 000 лева.  ", "date": "2020.01.07", "title": "ЕНЕРГО-ПРО стартира 2020 година с активен диалог с местната власт в Североизточна България"}
{"url": "http://www.cross.bg/dimitrov-grigor-bulgariya-1622107.html", "text": "/КРОСС/ Българският отбор по тенис загуби от този на Белгия в решителния сблъсък за продължаването напред в турнира ATP Cup.Григор Димитров и компания имаха две победи в първите си два сблъсъка от Група C с по 2:1 срещу Великобритания и Молдова, но само краен успех срещу белгийците щеше да им гарантира участие на 1/4-финалите в надпреварата.Откриващият двубой за деня противопостави вторите ракети на България и Белгия, съответно Димитър Кузманов и Стив Дарси.Кузманов демонстрира страхотна класа и спечели първия сет на нула, като върза \"геврек\" на опонента си.Българинът не срещна особени затруднения и спечели и втория сет, достигайки до напълно достатъчното 6:3.След приключването на първия мач на корта в Сидни, един срещу друг излязоха големите звезди Григор Димитров и Давид Гофен.Белгиецът обърна Гришо от 0-1 до 2-1 сета и върна интригата в мача.Така спорът при двойките трябваше да реши всичко в сблъсъка между двете страни.Мачът бе последен в програмата, като от него зависеше дали нашият тим ще продължи напред към 1/4-финалите.За съжаление Григор Димитров и Александър Лазаров загубиха от опитните Сандер Жил и Жоран Влиген с 1-2 сета и след шампионски тайбрек съставът ни преустанови участие в надпреварата.Първоначално бе заявено, че Димитър Кузманов ще партнира на Григор Димитров, но капитанът избра в последния момент да заложи на тандем с Александър Лазаров.Първият сет беше удивителен за състава ни, като и Лазаров, и Димитров бяха впечатляващи във всяко свое отиграване на корта.Белгийците взимаха своите подавания без особени затруднения, като в няколко отделни случая дори не позволиха на опонентите си да им вземат точка.Изключение направи четвъртият гейм, в който белгийците допуснаха пробив и България поведе с 3:1. Белгия имаше любопитен подход в трудните, продължителни разигравания, като бяха търсени изстрели в тялото на Григор или младия му съотборник.Това сработи за съперниците ни и им даде възможност да напрегнат нашите национали. Въпреки това в първия сет успехът бе за българите с 6:3, като играта завърши с брилянтно отиграване на Григор Димитров.България поведе с 2:0 в началото на втория сет, но допусна пълен обрат до 2:3. Тук някъде тимът ни започна да отстъпва на съперника си, геймовете вървяха наравно, но личеше по-категорично представяне и повече сработеност между белгийците, които са и много по-опитни на двойки.Стигна се до шампионски тайбрек, който обаче бе загубен със 7:10 точки от \"лъвовете\" и те не успяха да се класират на 1/4-финалите.Директните елиминации в турнира ще се състоят на 9 януари и 10 януари (1/4- финали), 11 януари (1/2-финали) и 12 януари - големият финал.", "date": "2020.01.07", "title": "България загуби от Белгия на ATP Cup, шампионски тайбрек и драма до последния момент в Сидни"}
{"url": "http://www.cross.bg/mezdra-lenta-osushtestvyava-1622104.html", "text": "/КРОСС/ Временно движението при км 160 на път I-1 Враца – Мездра в посока Мездра се осъществява в една лента поради ПТП.Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2020.01.07", "title": "Временно движението при км 160 на път I-1 Враца – Мездра в посока Мездра се осъществява в една лента"}
{"url": "http://www.cross.bg/reshavat-raztrogvane-protzenta-1622108.html", "text": "/КРОСС/ След края на сплотяващия семействата коледен и новогодишен период настъпва януари - месецът на изневерите и разводите, пише в. \"Дейли стар\", позовавайки се на резултатите от проучване, направено във Великобритания.Допитването сред потребители на сайта за извънбрачни запознанства Illicit Encounters отчита повишение с 37 процента на регистрациите през първия месец от годината.Анализаторите отбелязват че тази седмица 50 000 души ще започнат афери, а до края на месеца броят на кръшкачите ще се увеличи до 120 000.Изневерите често водят до раздели и разтрогване на бракове.Денят на развода - 6 януари, когато най-много хора решават да се разделят с партньорите си, отмина, но статистиката сочи, че като цяло през януари се подават с 24 процента повече молби за разтрогване на брака.Причината е, че след отминаването на празниците двойките решават, че е време да разрешат проблемите в отношенията си. ", "date": "2020.01.07", "title": "Януари е месецът на изневерите"}
{"url": "http://www.cross.bg/vurbanov-vasil-moyat-1622081.html", "text": "/КРОСС/ И те ще правят точно това – главните герои в „Моят плейлист” - новото музикално шоу на БЪЛГАРСКА НАЦИОНАЛНА ТЕЛЕВИЗИЯ, което започва в 22:00 часа на 7 януари (вторник) и ще се излъчва всяка седмица по същото време по БНТ1.Популярни личности, не само музиканти, но и всякакви артисти, успешни спортисти и дори политици ще ни представят своите 10 най-любими песни. Така ще ги виждаме от една интересна, а за някои и неочаквана гледна точка.Водещият Васил Върбанов ще добавя ненатрапчиво някои любопитни факти и истории зад парчетата, които зрителят ще вижда на екрана.Този вторник, първият гост в студиото на „Моят плейлист” ще бъде легендарният рок китарист – Иван Лечев.Васил Върбанов е свързан преди всичко с радиото, като вече 27 години е част от радио „Тангра“, където днес е и програмен директор. Имал е и свои авторски предавания и в българските секции на RFI и в BBC, но през годините често работи и в телевизията, като най-често го прави с БНТ.Още в средата на 90-те озвучава с гласа си зад кадър големи международни концерти по телевизията, както и няколко адаптирани международни класации, след което работи и в предаванията „Кречетало“ и „Денис и приятели“. Върбанов е и гост коментатор в двата единствени за последните 30 години РЪГБИ мача излъчени пряко по БНТ. След това е член на журито в „Голямото РОК междучасие“!През 2019 г. той е поканен да представя своята месечна музикална рубрика „Рокендрол“ в „Култура.БГ“, а сега започва и новото му предаване „Моят плейлист“! ", "date": "2020.01.07", "title": "Кажи ни каква музика слушаш, за да разберем по-добре какъв си?"}
{"url": "http://www.cross.bg/letishte-voiiski-bagdad-1622122.html", "text": "/КРОСС/ САЩ продължават да игнорират исканията на иракските власти за изтегляне на чужди войски от страната и възнамеряват да изградят летище за стратегическите бомбардировачи B-52 Stratofortress на запад от Багдад, съобщава Al Sumaria, позовавайки се на източници в местните сили за сигурност и цитиран от ТАСС.Голямото съоръжение, което ще отговаря на \"световни стандарти\", се планира да бъде създадено на базата на сегашната въздушна база Айн ал Асад, в която са разположени американски войски.Това летище се намира в района на Ел Багдади около град Хит в западната провинция Анбар.\"Американските сили разшириха летищната инфраструктура за изграждане на писта за В-52\", обясняват източниците.По-конкретно, на територията, отредена за строителството е създаден защитен периметър и са предприети \"предпазни мерки\" при подготовката за започване на работа, която трябва да започне в най-близко бъдеще.Президентът на САЩ Доналд Тръмп отхвърли всички искания на Багдад, заплашвайки го с \"безпрецедентни санкции\". ", "date": "2020.01.07", "title": "САЩ готвят летище за бомбардировачи B-52 в Ирак"}
{"url": "http://www.cross.bg/mezdra-vratza-dvizhenieto-1622121.html", "text": "/КРОСС/ Възстановено е движението по път I-1 Враца – Мездра в платното за Мездра.", "date": "2020.01.07", "title": "Възстановено е движението по път I-1 Враца – Мездра в посока Мездра"}
{"url": "http://www.cross.bg/gofen-macha-dimitur-1622084.html", "text": "/КРОСС/ Григор Димитров допусна загуба от Давид Гофен в мача между двамата от турнира ATP Cup в Сидни.Първата ни ракета спечели първия сет с 6:4, но се срина във втория и го загуби с 2:6. В решителния трети сет Гофен продължи да играе по-добре и отново го спечели с 6:2.Така Белгия изравни на 1:1 резултата в мача между двата отбора. По-рано днес Димитър Кузманов записа чудесна победа над намиращия се на 217 места пред него Стив Дарси с 6:0, 6:3.След минути започва и решаващия мач на двойки, в който за България ще играят Григор Димитров и Димитър Кузманов.", "date": "2020.01.07", "title": "Гришо загуби от Гофен, Белгия ни изравни за ATP Cup"}
{"url": "http://www.cross.bg/nikol-dvamata-sebe-1622126.html", "text": "/КРОСС/ Часове след церемонията по връчването на наградите, Никол Шерцингер се появи на афтърпартито на списание InStyle. Това, което успя да направи впечатление този път, не бе сексапилната визия на певицата, а човекът, който я придружава. Шерцингер представи официално новия мъж до себе си - ръгбистът Том Еванс. Романсът между двамата започва, когато той участва в звездно издание на X Factor, където Никол е съдия. Малко след това двамата биват забелязани от папараци да се целуват в популярен лондонски бар, а близки до тях източници, споделят, че двамата са прекарали заедно и Деня на благодарността. След тригодишната връзка на Никол с Григор Димитров, изглежда тя е готова да продължи напред. Пожелаваме им щастие!", "date": "2020.01.07", "title": "Никол Шерцингер с нов мъж до себе си"}
{"url": "http://www.cross.bg/tochki-bulgariya-niderlandiya-1622125.html", "text": "/КРОСС/ Волейболистите на България победиха Нидерландия с 3:0 (25:19, 25:16, 25:15) гейма във втория си мач от група „В“ на олимпийската квалификация в Берлин. Двубоят продължи 73 минути.Отборът на Силвано Пранди поведе в класирането с 5 точки, като изпревари Франция с 4 и Сърбия с 3 точки. Нидерландия е без точка. Снощи тимът ни преодоля Франция с 3:2.Срещата в „Макс Шмелинг Хале“ протече при пълно преимущество на националите, които нито в един момент не дадоха шанс на \"оранжевите\" да се доближат в резултата.Волейболистите ни спечелиха 10 точки от начален удар и направиха седем успешни блокади. Най-резултатни за България в срещата бяха Цветан Соколов с 13 точки, а Тодор Скримов и Мартин Атанасов се отличиха с по 10. Диагоналът на Зенит (Казан) Соколов дели третото място при реализаторите на турнира с 36 точки. Капитанът Виктор Йосифов е трети при блокировачите. Мартин Атанасов, Йосифов и Тодор Скримов заемат местата от трето до пето на начален удар.В сряда България играе със Сърбия в пряк двубой за класиране на полуфинал. Националите се нуждаят от два гейма, за да са сигурни в продължаването си напред. Само първият в турнира отива на олимпийските игри в Токио.", "date": "2020.01.07", "title": "България победи и Нидерландия в Берлин и поведе в класирането"}
{"url": "http://www.cross.bg/nuawe-ompaniyata-ato-1622124.html", "text": "/КРОСС/ B днитe cлeд cъoбщeниeтo нa aмepиĸaнcĸoтo пpaвитeлcтвo, чe щe зaбpaни нa Нuаwеі Тесhnоlоgіеѕ Со. дa ĸyпyвa жизнeнoвaжни aмepиĸaнcĸи ĸoмпoнeнти, ocнoвaтeлят нa ĸитaйcĸaтa ĸoмпaния cъбpa нa cпeшнa cpeщa нaй-вaжнитe cи мeниджъpи в цeнтpaлaтa в Шънджън. B oгpoмнa зaлa зa ĸoнфepeнции милиapдepът пoиcĸaл дoĸлaд oт диpeĸтopитe нa вcяĸo пoдpaздeлeниe ĸaĸ щe бъдaт зaceгнaти oт зaбpaнaтa, paзĸaзвa Вlооmbеrg.Ho ce oĸaзвa, чe тe ca били твъpдe пecимиcтични. Нuаwеі oтчeтe 18% пoвишeниe нa пpoдaжбитe дo нoв вpъx oт 850 милиapдa юaнa ($122 милиapдa) пpeз 2019 г., мaĸap чe тoвa e cпaд oт зaпиcaнитe пpeз пъpвoтo пoлyгoдиe 23% и pъcтът нe дocтигa пocтaвeнитe пo-paнo вътpeшни цeли. Πpoгнoзитe зa 2020 г. ca пoдoбни.Нuаwеі дъpжи зaвиднaтa пoзиция нa нaй-гoлeмият дocтaвчиĸ нa тeлeĸoмyниĸaциoннo oбopyдвaнe в cвeтa и нa втopият нaй-гoлям пpoизвoдитeл нa тeлeфoни cлeд Ѕаmѕung Еlесtrоnісѕ Со.Taĸa Нuаwеі нe пpocтo oцeлявa, a в няĸoи oблacти дopи paзцъфтявa. Bъпpocът oбaчe e дoĸoгa. Mинaлaтa ceдмицa мeниджъpитe нa ĸoмпaниятa пpeдyпpeдиxa cлyжитeлитe, чe oцeлявaнeтo нa ĸoмпaниятa e пpиopитeт, ĸaтo ги пpизoвaxa дa ce гoтвят зa тeжĸa гoдинa. Haтpyпaнитe зaпacи oт ĸoмпoнeнти, cъздaдeни мeceци пpeди зaбpaнaтa oт мaй, вeчe нaмaлявaт. Koмпaниятa вeчe нe мoжe дa paзчитa нa инepциятa, пpeдyпpeди нacтoящият пpeдceдaтeл.Kaĸ Нuаwеі oцeля cлeд зaбpaнaтa мoжe дa ce пpeвъpнe в интepeceн aнaлиз зa нeoчaĸвaнитe пocлeдcтвия и oгpoмнaтa пpoмянa в cвeтa нa пpoизвoдcтвoтo нa ІТ пpoдyĸти. Нuаwеі e знaчим ĸлиeнт зa вcичĸитe cи дocтaвчици и няĸoи oт тяx cĸъcaxa изцялo вpъзĸи c ĸoмпaниятa cлeд зaбpaнaтa. Дpyги бяxa измecтeни oт ĸoнĸypeнти в Япoния и Южнa Kopeя. Ho aмepиĸaнcĸитe ĸoмпaнии cъc знaчитeлни oпepaции извън CAЩ, вĸлючитeлнo Місrоѕоft Соrр. и Місrоn Тесhnоlоgу Іnс., нaмepиxa зaĸoнни нaчини дa зaoбиĸoлят зaбpaнaтa, paзчитaйĸи нa пpoизвoдcтвo извън Щaтитe. Caмaтa Нuаwеі нacoчи apмия oт инжeнepи, ĸoитo дa пpoмeнят дизaйнa нa пpoдyĸтитe, тaĸa чe зaвиcимocттa oт щaтcĸи чacти дa нaмaлee.Aтaĸaтa нa пpeзидeнтa нa CAЩ Дoнaлд Tpъмп имaшe и изнeнaдвaщи пocлeдcтвия зa мapĸaтa. Hяĸoи cтpaни, ĸaтo Aвcтpaлия, ce cъглacиxa c oцeнĸитe нa дъpжaвния глaвa и зaбpaниxa изпoлзвaнeтo нa oбopyдвaнeтo ѝ в cвoитe мoбилни мpeжи. Ho в ocтaнaлaтa чacт oт cвeтa имeтo Нuаwеі cтaнa вce пo-пoпyляpнo. A в Kитaй пoтpeбитeлитe и тeлeĸoмитe ce впycнaxa дa ĸyпyвaт oт ĸитaйcĸaтa ĸoмпaния, ĸaтo oтгoвop нa, cпopeд тяx, нeчecтнитe oбвинeния.Нuаwеі e cвeтoвeн гигaнт c пpиxoди пo-гoлeми oт тeзи нa Gеnеrаl Еlесtrіс Со. или Воеіng Со. Cлeд caмo тpи дeceтилeтия тя ce пpeвъpнa oт дpeбeн тъpгoвeц в eднa oт нaй-гoлeмитe чacтни ĸoмпaнии в cвeтa. Cлeд ĸaтo нaля милиapди в пpoyчвaнe, ĸoмпaниятa e cpeд ĸитaйcĸитe дpyжecтвa, пoлyчили нaй-мнoгo пaтeнти, изпpeвapвaйĸи ĸoнĸypeнти ĸaтo Nоkіа Оуј и Еrісѕѕоn АВ.Нuаwеі ce нacoчи ĸъм мeждyнapoднитe пaзapи в ĸpaя нa минaлия вeĸ, пpaщaйĸи тъpгoвcĸи пpeдcтaвитeли в Pycия, Югoизтoчнa Aзия и Aфpиĸa, ĸъдeтo ĸoнĸypeнциятa бe пo-мaлĸa. Koмпaниятa изпoлзвa пo-ниcĸитe цeни ĸaтo cвoe пpeдимcтвo. Eдин oт нaй-paннитe ѝ пaзapи бe Maлaйзия, ĸъдeтo ĸoмпaниятa впeчaтлявa и c пoддъpжĸa - личнo глaвният изпълнитeлeн диpeĸтop ce нaмecвa пpи пpoблeми c пoддpъжĸaтa.Πoдoбнo oтнoшeниe явнo ce oтплaщa. Hacĸopo пpeмиepът нa Maлaйзия зaяви, чe дъpжaвaтa щe изпoлзвa \"ĸoлĸoтo ce мoжe пoвeчe oбopyдвaнe\" oт Нuаwеі.Meниджъpитe нa Нuаwеі oбичaт дa ce xвaлят зa cлyчaитe, в ĸoитo cлyжитeлитe нa ĸoмпaниятa пpaвят дaлeч пoвeчe, oтĸoлĸoтo ce изиcĸвa oт тяx. Πoняĸoгa, тe пoeмaт и инициaтивaтa. Πpeз 2003 г., бeз paзpeшeниeтo нa ocнoвaтeля нa ĸoмпaниятa, няĸoи мeниджъpи peшaвaт дa зaпoчвaт дa тecтвaт идeятa зa мoбилни тeлeфoни.Нuаwеі пpeдcтaви пъpвия cи cмapтфoн eдвa дeceтинa гoдини пo-ĸъcнo, a пъpвитe мoдeли нe впeчaтлявaxa c нищo, ocвeн c цeнaтa - пo пoдoбиe нa тeлeĸoмyниĸaциoннoтo oбopyдвaнe пo-paнo. Ho в paмĸитe нa пeт гoдини Нuаwеі изпoлзвa ĸoмбинaция oт дoбъp мapĸeтинг и paзpaбoтĸa, зa дa ce изпpaви cpeщy гигaнтитe Ѕаmѕung.Имeннo пpи cмapтфoнитe ce ĸpиe дoĸaзaтeлcтвoтo, чe cтpaтeгиятa зa дивepcифиĸaциятa нa Нuаwеі нocи peзyлтaт. Πycнaт минaлaтa eceн, Нuаwеі Маtе 30 Рrо изпoлзвa ĸoмyниĸaциoнни мoдyли oт япoнcĸия дocтaвчиĸ Мurаtа Маnufасturіng Со. Ltd. и cъдъpжa peдицa ĸoмпoнeнти, paзpaбoтeни oт caмaтa ĸитaйcĸa ĸoмпaния. Paзлиĸaтa c пpeдxoдния Маtе 20 Рrо e знaчитeлнa: тoй paзчитaшe дaлeч пoвeчe нa aмepиĸaнcĸи тexнoлoгии.Нuаwеі ceгa e втopият нaй-гoлям пpoизвoдитeл нa cмapтфoни в cвeтa, a дocтaвĸитe pacтaт c 16,5% дo 240 милиoнa пpeз 2019 г. Гoлямa чacт oт тoзи pacтeж идвa oт Kитaй, ĸъдeтo caнĸциитe нa CAЩ нямaт eфeĸт, тъй ĸaтo пpилoжeниятa нa Gооglе тaĸa или инaчe нe paбoтят. Дopи и cтapшитe мeниджъpи нa ĸoмпaниятa нe ca oчaĸвaли cмapтфoн бизнeca, ĸoйтo днec дoпpинacя зa oĸoлo пoлoвинaтa oт пpиxoдитe, дa oцeлee caнĸциитe. A дa нe гoвopим дa pacтe.Ho тaзи гoдинa мoжe дa нe e тoлĸoвa poзoвa. \"Нuаwеі ce изпpaвя пpeд знaчими пpeдизвиĸaтeлcтвa пpeз 2020 г., ocoбeнo в cмapтфoн бизнeca\", ĸaзвa aнaлизaтopът oт ІDС Уил Уoнг. Πo дyмитe мy, мнoжecтвo пoтpeбитeли щe ce пpeнacoчaт ĸъм дpyги мapĸи, тъй ĸaтo нoвитe мoдeли нa ĸoмпaниятa нe пoддъpжaт ycлyгитe нa Gооglе.Дpyгa oблacт, в ĸoятo зaбpaнитe щe имaт знaчитeлeн eфeĸт, e eнтъpпpaйc бизнeca, ĸoйтo пpoизвeждa cъpвъpи и пpoдaвa ycлyги зa \"yмни гpaдoвe\" нa ĸлиeнти пo cвeтa. Зaбpaнaтa лиши Нuаwеі oт х86 пpoцecopитe нa Іntеl, a aлтepнaтиви липcвaт.Πpeз 2019 г. ĸoмпaниятa oчaĸвaшe $8 милиapдa пpиxoди oт cъpвъpи, нo в ĸpaйнa cмeтĸa пoлyчи oĸoлo пoлoвинaтa. Toзи бизнec oбaчe нe e cpeд ocнoвнитe.Гoлямaтa битĸa пpeз 2020 г. oбaчe щe бъдe 5G. Koмпaниятa зaпoчнa пъpвoнaчaлни пpoyчвaния пo тexнoлoгиятa oщe пpeз 2009 г., ĸoгaтo дopи 4G бe дaлeч oт тъpгoвcĸa yпoтpeбa.Aмepиĸaнcĸoтo пpaвитeлcтвo oтдaвнa ce пpитecнявa, чe 5G тexнoлoгиитe нa Нuаwеі пpeдcтaвлявaт зaплaxa зa нaциoнaлнaтa cигypнocт. И пpeдyпpeди, чe пpeз 2018 г. ĸoмпaниятa пpитeжaвa 10% oт нaй-вaжнитe 5G пaтeнти пo cвeтa.Koмпaниятa вeчe имa 60 дoгoвopa зa изгpaждaнe нa 5G мpeжи пo cвeтa, ĸaтo пocлeднo тaзи цифpa e oбнoвявaнa пpeз ceптeмвpи. Baшингтoн пpoдължaвa дa лoбиpa пapтньopитe cи дa зaбpaнят изпoлзвaнeтo нa Нuаwеі - и aĸo cтpaнaтa ycпee, тoвa щe cъздaдe oгpoмeн пpoблeм пpeд бъдeщeтo нa Нuаwеі.Bce oщe имa и шaнc Baшингтoн дa нaлoжи нoви caнĸции. Πpaвитeлcтвoтo в CAЩ зaяви, чe oбмиcля нoви зaбpaни зa пpoдaжби нa чипoвe и вaжни ĸoмпoнeнти. ", "date": "2020.01.07", "title": "Как се отразиха санкциите на Тръмп срещу Huawei?"}
{"url": "http://www.cross.bg/godina-grypa-solist-1622123.html", "text": "/КРОСС/  -Дойде време да се движа напред! Да бъдеш солист на легендарна група е чудесно! Написах за група „Земляне\" хитовата песен „ Одиночество\" /„ Самота\"/ Но винаги съм мечтал да направя нещо свое, с което хората да ме запомнят. Искам да оставя собствена следа в историята!- Да! Беше супер! Изнесохме грандиозен гала концерт на 9 май! Успяхме да видим и да присъстваме на парада, изнесохме концерта, вдъхнахме от сирийския въздух и миризмата на маслиновите дървета и полетяхме обратно към дома!- „Вега\" е звезда от съзвездието Лира! Освен името на здездата, това е и съкращение на фамилията ми по майчина линия! Така нещата се навързаха от самосебе си. С този творчески псевдоним работя самостоятелно от март 2019 г.- Да, така е и ни най-малко не се срамувам от този факт, напротив. Външността ми е типична, специфична, бих казал циганска. Приличам напълно на майка ми, която всъщност е носителката на циганската кръв. За някои хора това може да е минус, но за мен лично циганската ми кръв е огромен плюс. Тази непокорна буйна кръв много ми помага на сцената, в творчеството ми. Въпреки, че съм рок-музикант аз прекрасно изпълнявам романси, жанр, който изисква не само талант, но и съответен произход. Така, както циганите пеят романси, никой друг не пее - задушевно, истински, романтично...Точно както руските народни частушки могат да бъдат изпети само от руснак, американските каубойски уестърн песни могат да бъдат изпълнени автентично само от американец, шотландската гайда може да звучи само от шотландец, така и циганският романс може да прозвучи само от циганин! Така че циганската ми кръв безспорно ми е от полза на сцената и в творчеството ми.- Със сигурност на сцената. Аз съм се възпитавам в руско семейство, в руска среда, което е от значение все пак. Все пак баща ми е чист руснак, майка ми е циганка. Моите родители са професионални музиканти. Майка ми е водеща солистка на ансамбъла „Ромен\". Родителите ми непрекъснато бяха по турнета, не ги виждах по половин година. Всеки артист малко или много води „цигански\" начин на живот, катунски, ако имаме предвид турнетата. И това е част от работата, това е начин на живот. Но на мен циганската ми кръв определено много ми помага на сцената, в моите композиции, в творчеството ми като цяло.- В интерес на истината и през ум не ми е минавало да упражнявам друга професия. Израснах в музикална среда. Вероятно, ако бях пълен бездарник щяха да ме захвърлят в някой детски дом. Но ето сега съм пред вас, и водим този задушевен разговор между водещ журналист и водещ солист на „Земляне\"! / Смее се!/ Играех по едно време футбол, но не съм мислил за професионална кариера. Занимавах се и с бокс, но съм доволен, че се оттеглих от ринга. Това, че започнах да пея според ме е Божията воля! Такава ми е съдбата.Като младеж не съм и предполагал, че живота ми може да бъде свързан с легендарната група „Земляне\", но ето, че и това се случи! Късмет!- Много песни са ми любими! Напоследък и аз композирам за групата, дори последните хитове на бенда са мои композиции. Може би бих отделели в специална златна рамка песента, която се пее навсякъде по света от всички поколения, и това е : Трава у дома\" . Извън нашия репертуар всяка една качествена и професионална музика има място в сърцето ми. Израстнах предимно със западната музика. Любими групи са ми Whitesnake, Deep Purple, Led Zeppelin, Queen. Обожавам Scorpions. Много ми харесва певицата Адел. Обичам да слушам и Том Джонс. Whitesnake - са безусловните ми фаворити. А към любимите ми песни можем да сложим „ Войникът на късмета\" и «Burn». Харесват ми със своето звучене, красотата на изпълнение. Залостен съм в онези времена и конкретно с музиката на споменатите групи. Най-ярките парчета са написани тогава, по онези времена и си стоят все още стабилно на пиедестала.- Рокът е адреналин. Рокът е стил на живот. Човек трябва да е рокер по душа. И въпреки, че обичам и романтичната музика, баладите, дълбоко в душата си съм рокер. Бих казал на феновете на рока в България : Братя българи, слушайте истински рок за да имате адреналин в живота!- Още като дете. На 10 годишна възраст вече пеех в хора. Постепенно започвах солната си кариера. След завършване на училище се преместих в Санкт Петербург, където бях приет в музикалната академия и вече започнах наистина професионално да се занимавам с магията, наречена музика. Сега вече и композирам. Една от най-успешните ми композиции за група „Земляне\" е баладата „Самота\" /\"Одиночество\"/, която бе удостоена с редица награди.- В интерес на истината на 17 години не бях още съвсем наясно какво искам от живота. Да, бях приет напълно заслужено. В последствие разбрах, че съм изпълнин дилемата : „Дойдох, видях, победих\". А това не ми беше крайната цел. Исках да пея все пак. Актьорската професия изисква пълна жертва и 100% от времето. Сега, когато преосмислям нещата , малко съжалявам. Много хора ми казват, че съм специфичен типаж и екрана би се радвал на такава външност. Сега бих се снимал с удоволствие в киното, ако някой ме покани. И въпреки всичко музиката за мен остава главен професионален приоритет.- Не съществуваше никакъв друг избор. Факултет по рок пеене нямаше. Естрадно-джазовият отдел бе единствен по онези времена, с преобладаващо естрадно и поп направление. Никога не ме е привличал джаза. Не съм пял джаз и едва ли някога ще запея. Това е прекалено сложен за мен жанр, и той не е за всеки. Затова аз лично предимно изпълнявах рок-музика. Имах късмет все пак, случих на преподавател - Яна Леонидовна Кобина. Прекрасен човек и невероятен педагог. Тя на много неща ме научи в професионален план, правилно ми постави гласа, сценичните маниери. Бях едва трети курс студент, когато фортуната ми се усмихна и група „Земляне\" ме поканиха за солист. Състудентите много ми завиждаха, гледаха ме лошо. Но лошите погледи на завистниците не ме притесниха ни най-малко. За мен главното е добронамереният ми мироглед към живота, обичта към музиката, и това, че преди всичко трябва да оставаме хора и да съхраняваме в себе си човещината и добродетелите, независимо от ситуацията.- Когато виждам публиката изпитвам нещо необяснимо. Това са хората, които копнеят да те чуят, да пеят с теб, да се радват, да преживяват всичко , което ще се случи точно тази вечер, на този концерт. Усещането е прекрасно. Най-силен е адреналина на концертите в малките градове, не толкова в Москва и Санкт Петербург, които буквално разглезени от звезди. В провинцията хората ти се радват истински, ти за тях си звездата кацнала „на тревата до техният дом\". Всички пеят дружно заедно с нас. Публиката в малките градове ни очаква с нетърпение и копнее да ни види на сцената. С една дума - всеки наш концерт е сто процентен адреналин. Надявам се да постигнем същия адреналин и на концерта ми София на 13 януари 2020 година в комфортния и модерен Sasa fashion food в Парадайс център.  90 процента от успеха на артиста - е контакта с публиката!- О, не! Това не е за мен / Смее се!/ Имам няколко абсолютно забранени за моите принципи неща и това са наркотиците, които мразя, ненавиждам и никога не съм употребявал, и нямам такива намерения. Същото се отнася и за алкохола. Бих могъл да изпия чаша хубаво руйно вино в приятна компания за да се отпусна малко, но не и да прекаля, никога. А що се касае до секса, да това е напълно нормално. Дори много добре се отнасям към него. Мисля, че любовта и секса присъстват във всяка една хубава и стойностна музика. А най-големия наркотик за един изпълнител - това е публиката. Аз лично съм добър съпруг, уважавам жена си, старая се да пазя семейното огнище. Аз съм домошар, обичам съпругата си и домашния уют.-  Да, идвам за втори път в България. Първо пях на българска сцена с Група „Земляне\" , която вече беше гостувала в страната ви през 80-те години. По думите им са предизвикали истински фурор по онези времена. Сега вече идвам със солов репертоар и се надявам и този път успехът да се повтори по време на забележителното отбелязване на Новата Година по Стар стил на 13 януари  2020 година в комфортния и модерен Sasa fashion food в Парадайс център в София.- За публика в София ще изпълня всичките ми познати стари хитове, като: «Трава у дома», «Каскадёры», «Прости, Земля», «Маленький кораблик», «Путь домой», «Красный конь», «Каратэ», «Взлётная полоса», «Поверь в мечту» и много други. Обезателно ще покажа и най-новият ми репертоар с благозвучните и много популярни песни : „Самота\" / „Одиночество\" /, „ Мама\" и много други с които ще зарадвам българската публика.- Пожелавам да има мир, да има доброта и честност, хората да се радват на открити, чисти отношения и най-важното : винаги да са в хубаво, позитивно настроение.Елате на 13 януари  2020 година в комфортния и модерен Sasa fashion food в Парадайс център в София и пейте заедно с нас!\n\t\t\t\t\t ***   ", "date": "2020.01.07", "title": "Бившия солист на група \"Земляне\" Руслан Вега: Бъдете винаги в позитивно настроение и слушайте рок!"}
{"url": "http://www.cross.bg/hemys-ti-dvete-1622090.html", "text": "/КРОСС/ В четвъртък – 9 януари, от 10 ч. до 12:30 ч. на три пъти за около 5 минути ще бъде ограничено движението в двете посоки по автомагистрала „Хемус“ в 400-метров участък между 13-ти и 14-ти км. Трафикът се спира поради планов ремонт на електропроводи, извършвани от ЧЕЗ.Преминаването в отсечката на АМ „Хемус“ ще бъде спряно в двете посоки за около 5 минути между 10 ч. и 10:30 ч., между 11 ч. и 11:30 ч. и между 12 ч. и 12:30 ч. През останалото време от 10 ч. до 12:30 ч. движението ще се осъществява в активните ленти на двете платна на АМ „Хемус“, а изпреварващите ленти ще бъдат затворени.Поради извършваните дейности скоростта на движение се ограничава до 30 км/ч в участъка от 11-ти до 14-ти км на АМ „Хемус“ в посока Ботевград и от 16-ти до 13-ти км в посока София.Необходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“. ", "date": "2020.01.07", "title": "В четвъртък между 10 ч. и 12:30 ч. шофьорите да се движат с повишено внимание в района на 13-ти км на АМ „Хемус“"}
{"url": "http://www.cross.bg/vitamin-niva-defitzit-1622083.html", "text": "/КРОСС/ През зимата тялото ни не получава достатъчно витамин D. Липсата на слънчева светлина и по-малкото излагане на открито, налага да си го набавяме допълнително. Въпреки добавките и храните, богати на него, не всички го усвояват лесно и това може да окаже отрицателно влияние върху здравето.Според проучване, данните от което са публикувани в Archives of Internal Medicine през 2009 г., три четвърти от тийнейджърите и възрастните в САЩ са с дефицит на витамин D.Витаминът поддържа баланса на фосфора и калция в организма, което е много важно за здравето на костите. Той насърчава растежа на клетките в тялото, поддържа мускулите и има важна роля за работата на храносмилателната и имунната система.Много хора, които са по-тревожни или изпадат лесно в депресия, имат дефицит на витамин D. Много изследвания доказват, че между двете има връзка. Например едно, проведено сред пациенти в клиника „Майо“ в Минесота. При тях ниските нива на витамин D са свързани с депресивни симптоми, особено при лица с анамнеза за депресия.В друго проучване, публикувано в American Journal of Clinical Nutrition, цитирано от Еverydayhealth, доказва същото. Екип наблюдава 81 189 жени на възраст от 50 до 79 години и установява, че дамите с по-високи нива на витамин D в тялото имат по-малко депресивни симптоми. Според резултатите, витаминът може да повлияе на функцията на допамин и норепинефрин – основни невротрансмитери.Недостигът на витамин D понижава настроението, което води до повишена тревожност и депресия.Изследване от 2014 г., публикувано в списание Neurology, открива, че умереният до тежък дефицит на витамин D при възрастни хора може да удвои риска от някои форми на деменция, включително болестта на Алцхаймер.От друга страна, хората, които имат недостиг на витамин D, са два пъти по-заплашени да бъдат диагностицирани с шизофрения в сравнение с тези, чийто нива са в нормата. Това показват данните от изследване, публикувано в Journal of Clinical Endocrinology & Metabolism.Най-добрият начин, чрез който да разберете дали приемате достатъчно витамин D, е чрез кръвен тест. Резултатите от него трябва да бъдат съгласувани с лекар, защото прекомерният прием на витамина също е опасен за здравето.Една от основните роли на витамин D е да помага на червата да абсорбират калция от кръвта. Без достатъчно витамин D, костите в тялото стават по-чупливи, особено при по-възрастните.Изследванията показват, че контролираният прием на витамин D може да предотврати остеопорозата при което има намалена костна плътност и рискът от счупвания е голям.Дефицитът на витамин D също може да причини болки в ставите и мускулите. Изследванията правят връзка между дефицита на витамин D и всички видове болки в мускулите. Според данните, публикувани в Western Journal of Medicine, само седмица след приема на витамин D, мускулната сила се подобрява.Проучване, данните от което са публикувани в Skin Pharmacology and Physiology, проследява 80 жени на възраст от 18 до 45 години, които имат косопад или хроничен косопад. При близо 80% от тях се наблюдава дефицит на витамина.Витамин D има способността да подпомага растежа на космените фоликули и при липсата му в организма те губят здравината си.В проучване от 2012 г., публикувано в Journal of Clinical Sleep Medicine, изследователите посочват, че има значителна връзка между сънливостта на хората през деня и ниските нива на витамин D. Това доказват резултатите на 81 пациенти, които се оплакват от странна болка в мускулите и сънливост.Мащабно генетично проучване, включващо над 155 000 души, доказва връзката между хипертонията и дефицита на витамин D. Участниците, чиито нива на витамин D са високи, са с по-малък риск от хипертония и имат по-ниско кръвно налягане.„Нашето проучване е категорично – някои случаи на сърдечносъдови заболявания могат да бъдат предотвратени чрез добавки с витамин D или по-разнообразна храна“. Това коментира д-р Вимал Карани от Великобритания.Един от първите признаци на недостиг на витамин D, е изпотяването и повишаването на телесната температура над 37 градуса, обяснява д-р Майкъл Холик. По думите му, все пак, това не е кой знае какъв проблем, защото при потенето от организма се отделят токсини.Витамин D също има важна роля и за. Когато нивото му в тялото е твърде ниско, човек се разболява по-лесно, най-вече в сезон като този, когато навсякъде върлуват вируси.Има множество проучвания, които свързват понижените нива на витамина с появата на инфекции, например респираторни.", "date": "2020.01.07", "title": "Дефицит на витамин D – как да го познаете?"}
{"url": "http://www.cross.bg/pomosht-nzok-parite-1622089.html", "text": "/КРОСС/ Пациентите нямат достъп до съвременните методи, защото НЗОК не плаща консумативите и те си ги купуват, казва зам.-председателят на здравната комисия в НС  - Парите наистина са повече, но това се дължи на увеличаване на минималната заплата и осигурителите вноски. Гласувахме против, защото имаме  нереформирана здравна система, в която приоритетите са обърнати наопаки, обратно на развитите страни. Вместо основните средства да са в профилактиката, превантивната медицина и извънболничната помощ, те са насочени в болничната помощ (почти половината от целия бюджет на НЗОК) и лекарствената терапия. Това няма да доведе до положителен резултат. Ще получим отново от същото, но повече. Нашата страна е страната с най-голям процент доплащане от пациента (46.6%), при средно около 20-25% в ЕС. Българските пациенти нямат достъп до съвременните методи на лечение, защото обикновено НЗОК не плаща консумативите и пациентите са принудени да си купуват сами, а като стойност в някои случаи те достигат до десетки хиляди лева. Ние сме на дъното по средна продължителност на живота и на последно място по предотвратима смърт. Определено не се справяме със заболеваемостта от социално значими заболявания. И не на последно място, не подкрепихме бюджета на НЗОК, защото управляващите не приемат нашата пътна карта в здравеопазването - въвеждане на електронната здравно-информационна система, остойностяване на медицинските дейности, включително труда на медицинските специалисти, и приемане на наредба за формиране на заплатите в сферата на здравеопазването за здравните специалисти от различните категории.- В медицината парите никога не са достатъчни. Затова е необходимо да приемем приоритети за развитие на българската система на здравеопазване. Ето например развитието на органната трансплантология. Във връзка с демографската криза предложихме лекарствата на децата до 14-годишна възраст да са безплатни. Повече средства са необходими в почти всички сектори. Но повечето пари не са панацея. Те трябва да се харчат разумно и контролирано. При разумно планиране и съответния контрол на изразходването смятаме, че тези над 5 милиарда лева в бюджета на НЗОК и в МЗ ще бъдат достатъчни.- Основният проблем при предложенията между първо и второ четене беше отказът на управляващата коалиция от приоритетно и протежирано финансиране на група лекарства, основно за базова терапия при онкологичните заболявания, коагулопатиите и редките заболявания. Вкарването на тези лекарства в общия ред вероятно ще доведе до изчезването им от пазара в България и невъзможност за адекватно лечение на немалка група от пациенти. А в крайна сметка се касае за около 99 млн. лв. - малка част от бюджета на НЗОК, а хората ще бъдат принудени да ги купуват от съседните страни.- На този въпрос мога да отговоря, че се надявам наистина българският пациент да получи по-достъпни и качествени медицински услуги. На първо място по-достъпни. Защото пациентите от различните райони на страната нямат равни условия за достъп до медицинска помощ. Естествено, най-привилегировани са тези от столицата и големите градове. Бих искал парите да не са решаващ фактор за получаване на необходимата по обем и качество медицинска помощ от българите, търговските взаимоотношения в здравеопазването силно да намалеят и болниците да престанат да бъдат търговски дружества в днешния си вид.", "date": "2020.01.07", "title": "Георги Йорданов и Десислав Тасков за финансирането на здравеопазването"}
{"url": "http://www.cross.bg/moryatzi-morski-razsledvane-1622071.html", "text": "/КРОСС/ Инцидентът, при който двама български моряци от екипажа на кораба Стара планина паднаха зад борда, ще бъде поет от Звеното за разследване на морски произшествия в Малта. Това заявиха от Малтийската морска администрация, в отговор на запитване на БНТ.Инцидентът стана на 2 януари на около 100 километра от бреговете на Норвегия, при изключително лошо време. Двамата моряци бяха издирвани с хеликоптер, но след 7 часа операцията беше прекратена.Докладът на Звеното за морски инциденти ще е готов след една година. Заключенията и препоръките в него ще имат за цел да предотвратят други морски произшествия, а не да определят граждански и наказателни последствия. От източник на БНТ стана ясно, че вторият изчезнал от екипажа на кораба е старши помощник капитан.", "date": "2020.01.07", "title": "Международно разследване на инцидента с български моряци в Норвежко море"}
{"url": "http://www.cross.bg/dolara-kralstvo-miliarda-1622072.html", "text": "/КРОСС/ „Замръзналото кралство 2“ на студиото „Уолт Дисни“ е най-касовият анимационен филм в историята на световната анимация; приходите от бокс-офиса му надхвърлиха 1,325 милиарда долара, съобщава Boxofficemojo.По-рано за лидери бяха считани пълнометражните анимационни филми „Феноменалните 2“, които спечелиха 1,243 милиарда долара, и „Замръзналото кралство“ (1,228 милиарда долара).„Замръзналото кралство 2“ е шестият филмов проект на студиото, спечелил повече от милиард долара през 2019 г. По-голямата част от тази сума беше осигурена от международния бокс-офис.", "date": "2020.01.07", "title": "„Замръзналото кралство 2“ е най-касовият анимационен филм на всички времена"}
{"url": "http://www.cross.bg/yaiinstiiin-iiork-vinoven-1622073.html", "text": "/КРОСС/ Обвинения в изнасилване и сексуално посегателство срещу Харви Уайнстийн повдигна съд в Лос Анджелис в същия ден, в който в Ню Йорк започна делото срещу продуцента. По данни на областния прокурор, Уайнстийн е обвинен в сексуално посегателство срещу две жени в рамките на два дни през 2013 г. Ако бъде обявен за виновен, той може да получи до 28 години в затвора. Междувременно процесът в Ню Йорк продължава. Очаква се той да продължи шест седмици. Ако бъде признат за виновен, филмовият магнат, който беше сред най-влиятелните хора в Холивуд, може да получи присъда \"доживотен затвор\".До делото се стигна, след като десетки жени го обвиниха в сексуален тормоз и изнасилване.", "date": "2020.01.07", "title": "Нови обвинения срещу Уайнстийн, грози го \"доживотен затвор\""}
{"url": "http://www.cross.bg/dolara-barbur-avstraliya-1622074.html", "text": "/КРОСС/ Впечатляващата сума от 40 милиона долара достигна благотворителната Facebook кампания на австралийската комедиантка Селест Барбър само за няколко дни. Нейната цел е да помогне на пострадалите от опустошителните пожари в страната. В Instagram Барбър потвърди, че голяма част от даренията са около 10 и 20 долара и разкритикува милиардерите, които обещаха да дарят стотици милиони при пожара в парижката катедрала \"Нотр Дам\", че все още мълчат, когато става въпрос за Австралия. Редица знаменитости също се включиха в кампанията - певицата Пинк и актрисата Никол Кидман дариха по 500 000 долара.В събирането на средства се включи и австралийският актьор Крис Хемсуърт, който заяви в социалните мрежи, че прави дарение на стойност 1 милион долара от името на семейството си.", "date": "2020.01.07", "title": "Комедиантка събра $40 млн. дарения за Австралия във Facebook"}
{"url": "http://www.cross.bg/leva-dyshi-apartamenti-1622076.html", "text": "/КРОСС/ Над 600 млн. лева е декларираният облагаем доход от наеми през 2018 г. Това показват данни на Националната агенция по приходите. Според данните на приходната агенция, в страната има 124 474 наемодатели, които са подали задължителната годишна данъчна декларация, изисквана от Закона за данъците върху доходите на физическите лица (ЗДДФЛ). Техният брой е най-голям в областите София-град, Пловдив и Варна, където са съответно 46 751, 14 410 и 11 062. Бургас и Благоевград също са с немалко наемодатели – 8019 в най-големия град по Южното Черноморие и 4 145 в Пиринския край. На опашката са Кърджали (990 души), Монтана (829 души), Разград (807 души), следвани от Видин (777 души), Търговище (771 души) и Силистра (610 души). Най-малко декларации са постъпили в офиса на НАП в столицата за средни данъкоплатци и осигурители – едва два броя.Приходите от наем обаче може да са повече, тъй като не са малко хората, които отдават помещения, стаи или апартаменти, използвайки различни онлайн платформи. За да се обложат доходите им, то те трябва да посочат в годишната си данъчна декларация, че при тях постъпват такива приходи, пише \"Монитор\".15 010 са наемодателите, които са декларирали през 2018 г., че имат валидно ТЕЛК/НЕЛК решение. Най-голям е броят им в София-град (6 538 души), Пловдив (2 106 души) и Варна (1 253 души). В другите области броят им трудно надвишава 150 души. Ако получателят на съответния доход е с намалена работоспособност от 50 на сто или повече и е представил валидно копие от ТЕЛК/НЕЛК решение заедно с годишната данъчна декларация, то данък се удържа само ако облагаемият му доход от всички източници на доход превиши 7920 лв. „Задължително условие е експертното решение да е валидно към датата на изплащане на дохода от наем“, напоманят от приходната агенция.Двустайните квартири в южните и източните квартали на София са най-предпочитани от наемателите. Агенциите отчитат продължаване на тенденцията за увеличаване на цените в периода на пик в търсенето на апартаменти под наем. В различните райони най-търсените двустайни апартаменти може да стигат до 1000 лева месечно. Най-високи са цените в централната част на столицата. Най-големите 3-стайни имоти около Докторския паметник, в „Лозенец”, „Оборище” и „Зона Б-5” например са на цени между 900 и 1500 лева на месец. Дом под наем с 2 стаи струва 700-1000 лева, а едностайните апартаменти 560-700 лева. Имотите в т.нар. “топ център” достигат до 1600 лв.Размествания на пазара в тази част на града са заради навлизането на онлайн платформите за краткосрочно отдаване, към които се обръщат много от собствениците на апартаменти, отчитат брокерите. Така стандартните наеми в центъра скачат, хората се насочват към периферията, обявите в сайтовете се увеличават в пъти през последните месеци, а търсенето почти не се е променило.Влияние при формирането на наема оказват и обзавеждането, местоположението и връзката с основни транспортни връзки - като станциите на метрото.", "date": "2020.01.07", "title": "Над 600 млн. лева от заеми само за година у нас"}
{"url": "http://www.cross.bg/soleiimani-iran-kerman-1622079.html", "text": "/КРОСС/ Трийсет и пет души са загинали, а 48 са ранени днес при блъсканица в погребалното шествие на убития при американски въздушен удар генерал Касем Солеймани в родния му град Керман, предаде Асошиейтед прес, като цитира съобщение на сайта на иранската държавна телевизия. Телевизията не посочва източника на сведенията за броя на жертвите.Ръководителят на иранските служби са спешна медицинска помощ Пирхосейн Куливанд потвърдил по телефона за телевизията информацията за блъсканицата, но казал само, че има загинали и ранени.С викове \"Смърт на Америка\" жителите на иранския град Керман се събраха масово днес за погребението на Касем Солеймани, настоявайки за отмъщение. В центъра на Керман - родното място на генерала, беше залят от човешко море, както беше и в Техеран и другите ирански градове, през които премина кортежът с ковчезите на генерала и неговите съратници, предаде Франс пресс.Процесът на \"експулсиране на САЩ от региона\" започна, заяви пред множеството в Керман дивизионен генерал Хосейн Салами, главнокомандващият на корпуса на Гвардейците на Ислямската революция.\"Мъченикът Касем Солеймани е по-могъщ и по-жив след смъртта си\" и \"по-опасен за врага\", заяви той, пред ковчезите, изложени за народно поклонение сред венци от цветя на градския площад \"Азади\" (Свобода).\"Нашата воля е твърда. Казваме на нашите врагове, че ще отмъстим, и че ако (те ударят отново), ще запалим онова, което те обожават. Те самите добре знаят за кои места говоря\", добави той.\"Тук сме, за да се поклоним пред великия командир на Свещената отбрана\", каза Хемат Дехган, имайки предвид ролята на Солеймани по време на войната с Ирак (1980-1988 г.).\"Той бе обичан не само в Керман и в Иран, но и в целия свят\", заяви 56-годишният ветеран пред кореспондента на АФП. \"Целият свят, мюсюлманите, шиитите, Ирак, Сирия, Афганистан и преди всичко Иран - всички му дължат много за своята сигурност\", добави мъжът, пристигнал по думите му от Шираз, на повече от 500 км разстояние. \n\t\t\t\t\t Солеймани се превърна във фолклорен герой в Иран, след като от 2013 г. стана публично лице на намесата на Иран в Сирия срещу Ислямска държава. Той беше главнокомандващ на корпуса Ал Кудс на Иранската революционна гвардия. Смъртта му при въздушен удар от страна на САЩ близо до международното летище на Багдад ще отеква дълго в Близкия изток заради това, че той превърна Иран във влиятелен регионален играч чрез мрежата си от различни войски, които са били под негово управление.Солеймани имаше огромно влияние и в собствената си страна чрез близки връзки с върховния лидер на страната, изградени по време на военната му кариера, която обхващаше и кървавата осемгодишна война с Ирак и различни операции в страни като Ирак, Сирия, Ливан и др. Убийството му засилва опасенията за ескалация на напрежението между САЩ и Иран, което лесно би могло да се прехвърли и в други страни. \n\t\t\t\t\t ", "date": "2020.01.07", "title": "Десетки премазани до смърт при убийствена блъсканица на погребението на Солеймани (Обновена) (Видео)"}
{"url": "http://www.cross.bg/sistemata-protest-regionalnoto-1622085.html", "text": "/КРОСС/ Превозвачите излита на масов протест на 13 януари заради въвеждането на тол системата. Те се готвят да блокират пътищата в 10 области и да затворят автогарите, съобщиха bTV и Канал 3.", "date": "2020.01.07", "title": " Превозвачите излизат на протест - блокират пътища и затварят автогари"}
{"url": "http://www.cross.bg/iska-iska-vreme-1622087.html", "text": "/КРОСС/ България протестира... Виждате как. Тридесет, седемдесет, двеста и петдесет души по улици и площади. Само майките на децата с уврежданията, макар и малобройни, се оказаха мъжки жени, нищо, че били кресливи с уж болни деца...Има ли такъв народ? Апостола минал през села и паланки с две заптиета до конака в София и никой не се е престрашил да го освободи.Ботевата чета слиза на българския бряг и всички се затворили по къщите си. И той тръгнал да освобождава тези хора... След събранието в Оборище за обявяването на Априлското въстание на другия ден вече знаели турците (които според образователните ни корифеи присъствали в българските селища по това време), защото веднага след събранието десетки участници в заверата отишли направо в конака да споделят  новината срещу обещани жълтички...Е, има и няколко случаи на въстаници в името на свободата, хайдути, партизани, опълченци, бунтари и знаменосци за странички от историята ни, която сега обаче тотално се пренаписва.Има такъв народ. По нашите географски ширини. Ако не гори в нашата къща, не тръгваме да гасим. Нищо, че пожарникар ни управлява.А нали виждате как масово политици сменят партии и коалиции - ренегати, ама нали са все из властта и нагоре, министри стават, заемат нови позиции на борци за промени през Прехода!Но все пак медийната среда оповестява от време на време, че България все пак протестира. Защо ли?Просто иска да живее в апартамента на финансист номер едно и при същите условия. Или да притежава поне 6-7 апартамента с джакузита, по някоя тераса с асансьор и да е все нипричом към конфликта на интереси и корупцията. Иска да получава обществени поръчки по подобие на онези, които днес ги получават.Протестите по български са заради начина на живот на съседа, за когото не важат ограниченията в закона и морала. Българинът иска също филия с мас, иска три папи да го галят и него по главата, иска и на него да му \"конграчулейшън\", да играе мачле в работно време с бистришките \"Тигри\"...Иска да няма таван на пенсията си, иска възнаграждения, близки до тези на управляващите, а не хиляда пъти по-ниски... Той даже иска да протестира, но... ако Сорос му плати за това. Иска да влиза безнаказано в насрещното движение, да има и той шуробаджанаци като комшията и колегата. Иска да гори тук боклук от Италия и все никой да не знае, че той го е докарал. Иска и той да продаде на скрап за милиони едновремешния суперзавод, дето са му го дали за стотинки. А нека пак да е равен пред закона, като всичките тия \"съседи\". Българинът иска да се гордее с братята Кирил и Методий, с братя Миладинови, с братя Даскалови, с братята Георгиеви, но да има днес благините на братя Галеви, Маргини, Велчеви, Диневи.Иска да има достъп до облагите от приватизацията, а не да споделя съдбата на милиони, които преживяват с минималните доходи при новите икономически условия и новите цени на стоки и услуги, данъци, застраховки и граждански отговорности. Иска като онези десетки младоци без трудов стаж да има техните имоти, хотели, коли, бизнес под нехайния поглед на правосъдието. Иска достоен живот. Така че, протестите по български са социални, но са повече политически. Защото българската политика е такава, че прави несправедливостта в обществото все по-стабилна, непоправима и необратима. *Източник:", "date": "2020.01.07", "title": "Протести по български"}
{"url": "http://www.cross.bg/belite-chernokozhite-karnaval-1622080.html", "text": "/КРОСС/ Хиляди се стичат към Колумбия по случай известния \"Карнавал де Негрос и Бланкос\". Така нареченият фестивал на чернокожите и белите е едно от най-големите събития в южната част на страната и се провежда в рамките на една седмица в началото на януари. Първият ден включва рок концерт, в който фермерите предлагат цветя и песни на Дева Мария в замяна на добра реколта. През втория ден е детският карнавал, последван от пристигането на фамилията Кастанеда на третия. Следват по един ден за чернокожите и за белите, последвани от голям парад на петия ден - кулминацията на карнавала. Последният ден е посветен на културата на селските райони.", "date": "2020.01.07", "title": "Хиляди се стичат в Колумбия за уникален карнавал"}
{"url": "http://www.cross.bg/teatur-myzikalniya-godina-1622077.html", "text": "/КРОСС/ За първи път в България „Цигулар на покрива” е поставен на сцената на Музикалния театър през 1993 година. През януари 2020 година предстои премиерата на втората постановка у нас на хитовия бродуейски мюзикъл.„Мюзикълът „Цигулар на покрива” е желан и чакан не само от публиката, но и от нас, артистите” – отбелязва директорът на Музикалния театър Марияна Арсенова. „Това е една много силна драматургия, прекрасна музика и сюжет, които събуждат най-дълбоките човешки чувства. Сигурни сме, че спектакълът ще се приеме много добре от зрителите. Музикалният театър като традиционен носител в България на жанра на оперетата и мюзикъла ще представи най-доброто на своята публика като постановка.”Заради сложността на сценографията и декорите, спектакълът ще се играе в десет последователни представления, които вече са в продажба.Постановката на мюзикъла е на театралния режисьор Небойша Брадич от Сърбия. Сценографията е поверена на Мирослав Табачки (Сърбия), автор на сценографията на „Фантомът на операта” в Музикалния театър. Художник на костюмите е Исидора Молес (Сърбия), която е завършила костюмография в Италия. Отскоро тя е и солист в трупата на театъра и ще изпълнява една от ролите в спектакъла. Диригент-постановчик е Юли Дамянов. Хореографията е поверена на Анна Пампулова (гост). Участват солистите, хора, балета и оркестъра на Музикалния театър.В историята на американския музикален театър творческият тандем Джери Бок - Шелдън Харник остава благодарение на този свой шедьовър. Премиерата на  „Цигулар на покрива” на Бродуей е на 22 септември 1964 година. Постановката се играе до 12 юли 1972 година – цели осем години и девет месеца. Изиграни са над три хиляди представления. Така на Бродуей е поставен първият рекорд за най-продължително игран мюзикъл. През 1965 година „Цигулар на покрива” спечелва девет награди „Тони”. Пет години по-късно е представен и пред лондонската публика, където са изиграни над 2000 спектакъла.Това е историята на малкия човек, устоял на всички семейни и обществени бури, на които противопоставя не озлобление, а своята обезоръжаваща доброта. В моментите на големи изпитания не загубва вярата си в Бог, а кротко и с ирония към себе си го укорява за бедите, които му е изпратил.  Песента на Тевие, който моли Бог да му даде малко богатство, за да се почувства и той поне за малко спокоен и щастлив човек - „Ех, да бях богат мъж” (If I Were a Rich Man) - е станала емблематична за „Цигулар на покрива” и отдавна има свой сценичен живот извън мюзикъла. ", "date": "2020.01.07", "title": "„Цигулар на покрива” на сцената на Музикалния театър от януари"}
{"url": "http://www.cross.bg/godini-armiyata-predlaga-1622088.html", "text": "/КРОСС/ Министерството на отбраната предлага максималната възраст за постъпване в армията да се увеличи, както и пенсионирани военни да остават до три години на постовете си. Причината е липсата на кадри в армията. Предложенията за промени в Закона за въоръжените сили са публикувани за обществено обсъждане. В момента максималната възраст за постъпване на военнослужещи е 28 години, а планът на ведомството е тя да се увеличи до 40 години.Мотивите са, че в определени военни формирования войнишкият, както и офицерският състав,  са на критичния минимум поради постоянно намаляващия човешки ресурс в резултат на демографската криза.Предприетите от 2015 г. мерки пък са били с ограничени положителни въздействия, а миналогодишната кампания за набиране на хора показала, че дори имало желаещи над 28 години да постъпят в армията.В проекта за промени се предлага пенсионирани военни да могат да работят на своята длъжност 3 години. Мотивът за това е, че за длъжността няма хора, а позициите са особено важни за изпълнение на задачите на въоръжените сили.Така ще бъдат спестени и средства за изплащане на пенсиите, става ясно от мотивите.Министерството предлага и мандатност за престояване на длъжност за висшите офицери, за да не бъдат компрометирани и способностите на системата за командване и управление.Промените трябва да бъдат одобрени от МС и парламента. Срокът за общественото обсъждане на предложенията е две седмици.", "date": "2020.01.07", "title": "МО предлага да се увеличи максималната възраст за постъпване в армията"}
{"url": "http://www.cross.bg/sofiya-liniya-fandukova-1622078.html", "text": "/КРОСС/ Кметът на София Йорданка Фандъкова представи новата електробусна линия в София. Новата линия ще се обслужва от електробуси и ще бъде номер 123. Тя ще стартира работа от 17 януари 2020 година. На представянето присъства и заместник-кметът по направление транспорт и „Транспорт и градска мобилност“ Кристиан Кръстев. Инициативата да има такава транспортна линия е подкрепена от СОС, заяви Фандъкова.Планува се около 20% да бъдат електробусите през 2021 година, съобщи столичният градоначалник.Кръстев обясни, че ще се разшириви бул. „Тодор Каблешков“, както и булевардите „Панчо Владигеров“ и „Царица Йоана“.„До месец ще направя виртуална приемна, защото живеем в 21 век и всеки е с компютър или телефон, за да може по-лесно да общуваме“, информира той.„Ще има и нещо подобно на референдум, за да обсъдим всички нови идеи“, каза още заместник-кметът по направление транспорт и „Транспорт и градска мобилност“.", "date": "2020.01.07", "title": "Фандъкова представи нова електробусна линия, разширяват три булеварда в София"}
{"url": "http://www.cross.bg/bykmeiikurite-prognozite-shansove-1622061.html", "text": "/КРОСС/ Веднага след връчването на наградите „Златен глобус“, букмейкърите промениха прогнозите си за оскарите, чиито номинации ще бъдат обявени на 13 януари. Досега за лидер бе смятан „Ирландеца“ на Мартин Скорсезе. В залозите обаче днес се забелязва промяна. Според сайтовете за прогнози и залози на първо място е филмът на Куентин Тарантино, а „Ирландеца“ е втори, следван от „1917“ на Сам Мендес и „Паразит“ на южнокорейския режисьор Понг Джун-Хо, който спечели „Златна палма“ в Кан през 2019 г.Хоакин Финикс все още е начело в очакванията за най-добър актьор, а доста след него е Адам Драйвър. Трети, но с шансове да спечели надпреварата, е Леонардо ди Каприо.Рене Зелуегър също изпреварва с няколко обиколки вторите в прогнозите за най-добра актриса – Скарлет Йохансон и Чарлийз Терон, които са с равен резултат.Лора Дърн изглежда непоклатима в залозите за най-добра поддържаща актриса. Поставените след нея Дженифър Лопес и Марго Роби са с доста по-ниски шансове за наградата според букмейкърите.Брад Пит води в залозите за „Оскар“ за поддържаща мъжка роля, въпреки силната конкуренция на Ал Пачино и Джо Пеши.Мартин Скорсезе е лидер в прогнозите за най-добър режисьор, но букмейкърите не са категорични – Куентин Тарантино и Понг Джун-Хо са с много малка разлика след него.За филма „1917“ на Сам Мендес букмейкърите не очакват големи награди. Единствената, която го поставя на първо място, е наградата за операторско майсторство.Наградите „Златен глобус“ не са точно предвиждане за наградите „Оскар“, сочи статистиката. Често вижданията на Американската киноакадемия се различават сериозно от тези на Асоциацията на холивудската чуждестранна преса. Все пак тенденциите в оценките на критиците стават по-видими, след като традиционно „Златният глобус“ бъде връчен месец преди „Оскар“.", "date": "2020.01.07", "title": "„Имало едно време в Холивуд“ вече с най-големи шансове за „Оскар“"}
{"url": "http://www.cross.bg/pista-snyag-shofirane-1622062.html", "text": "/КРОСС/ ", "date": "2020.01.07", "title": "В България вече има писта за шофиране на сняг и лед"}
{"url": "http://www.cross.bg/oled-televizorite-televizori-1622065.html", "text": "/КРОСС/ LG Electronics (LG), световният лидер в OLED телевизорите, отново вдига летвата през 2020 г. с 14 нови LG OLED телевизора, водени от три нови модела, вдъхновени от изкуството - GX Gallery серията 4K Ultra HD, 88- и 77-инчов клас, Real 8K модели и изцяло нов размер на OLED екран - 48-инчов.Представени на CES® 2020, новите OLED телевизори LG, 8K и 4K LG NanoCell LCD са проектирани да предоставят зашеметяващо качество на картината и иновативен дизайн с подобрена производителност и функции, поддържащи изкуствен интелект, които вдъхват живот на филми, спортни и видео игри по съвсем нов начин, както никога досега не сме си представяли.В основата на най-новите 8K и 4K LG OLED, и 8K LG NanoCell са редица модерни технологии, най-вече новият α (Alpha) 9 Gen 3 AI процесор. Този усъвършенстван процесор използва модернизирани процесорни мощности и алгоритми за дълбоко изучаване на изкуствен интелект, за да подобри качеството на картината на LG и да осигури множество специализирани функции за различни видове съдържание, включително филми, игри и спорт, като изведе потребителското изживяване на нови висоти.Премиум телевизорите на LG са с уникални, елегантни дизайни, които се интегрират без усилия във всеки декор. Изцяло новата минималистична серия Gallery извежда дизайна до цялостно различно ниво с ултра тънък фактор - 65- инчовият модел е тънък само 20 милиметра (0,79 инча). С включен специално проектиран стенен монтаж, тези модели от 55-, 65- и 77-инча висят на стената, осигурявайки драматичен вид, превръщайки OLED в произведение на изкуството.Серията 4K UHD на GX Gallery се присъединява към новаторската серия тапети LG OLED WX (тънки като бръснач 77- и 65-инчови модели) и LG SIGNATURE OLED R (модел 65RX), за да осигурят истинска интеграция в пространството и елемент на футуристичен лукс.Моделите LG OLED ZX Real 8K от 2020 г., предлагащи четири пъти повече детайл от 4K телевизора и 16 пъти повече от HDTV, надвишават строгите изисквания, установени от официалното определение за индустриална асоциация (CTA) на Cosumer Technology Association за 8K Ultra HD телевизори. 88- и 77- инчовите LG OLED модели също надвишават критериите за измерване, препоръчани от Международния комитет за метрологията на дисплея и са сред първите, които спечелиха новото лого CTA 8K Ultra HD.За 2020 г., докато предлага нови версии на двете популярни 4K UHD серии (модели CX, BX) в класове с размери 77, 65 и 55 инча, LG също извежда несравнимото качество на картината на LG OLED TV на изцяло нов размер на екрана – 48 инча. Това 4K UHD устройство (модел OLED48CX) възпроизвежда още по-високо и чисто качество на картината с 8 милиона пиксела на 48-инчовия екран, а плътността е сравнима с тази на 96-инчов 8K телевизор.Линията телевизори LG NanoCell за 2020 г. е подчертана от шест модела на реални 8K телевизори (75- и 65-инчови модели в серия Nano99, Nano97 и Nano95), като всички те надвишават строгите изисквания, необходими за показване на официалното индустриално лого 8K UHD от CTA.Комбинирайки OLED-самоизлъчващата се технология и абсолютното черно с поддръжка за Dolby Vision IQ и новия Filmmaker Mode ™ на UHD Alliance ™, LG OLED телевизорите 2020 внасят киното в хола с нови нива на реализъм. С ултра-живите изображения с висок динамичен диапазон Dolby Vision®, потапящ звук Dolby Atmos® и за първи път Dolby Vision IQ, LG OLED телевизори 2020 доставят наистина зрелищно видео-аудио изживяване. Dolby Vision IQ въвежда нови интелигентни функции за телевизорите, за да предоставят оптимално качество на картината, без значение от околната среда или жанра на съдържанието.Новият Filmmaker режим, подкрепен от водещите режисьори в Холивуд, предлага изображения по най-добрия начин. Чрез деактивиране на определени ефекти след обработката (като изглаждане на движенията, намаляване на шума и заточване), като същевременно перфектно запазват правилните съотношения на цветовете и честотата на кадрите, LG OLED телевизорите са подкрепени от режисьори на филми, тъй като напълно възпроизвеждат първоначалната визия на режисьора.LG OLED телевизорите също бяха признати от Холивудската професионална асоциация за отлични инженерни решения, като първи и единствен с интегриран софтуер за калибриране на ниво хардуер, като допълнително затвърдиха OLED телевизора на LG като водещ референтен потребителски дисплей на Холивуд за използване в създаването на съдържание.Отличената с награди уеб платформа за Smart серията на LG ще донесе на телевизорите LG OLED и LG NanoCell 2020 непрекъснато нарастващия брой от най-добрите глобални доставчици на съдържание чрез приложения и услуги като Disney +, Netflix и CBS All Access. Ново за 2020 г., приложението Apple TV позволява на клиентите да се абонират и да гледат Apple TV + и Apple TV канали, както и да имат достъп до видеотеката си iTunes и да купуват или наемат повече от 100 000 филма и телевизионни предавания. Клиентите с 2018 и 2019 LG TV модели също ще могат да се насладят на приложението Apple TV тази година.Със звездното качество на картината и наскоро добавените функции за игри, новите телевизори на LG са идеални за сериозни геймъри, предоставящи найбезпроблемните игри на голям екран, достъпни навсякъде. Като първият производител на телевизори, предлагащ NVIDIA G-SYNC® съвместимост, LG разширява тази възможност през 2020 г. до 12 OLED телевизора, за да осигури безупречно компютърно игрово изживяване, без разкъсване на екрана или други разсейващи визуализации.С несравнима променлива честота на опресняване и свръх бързо време за реакция, LG OLED TV се счита за най-модерната геймнг телевизия на пазара днес. С изключително ниското изоставане на настолни геймърски монитори, детайлни визуализации на LG OLED телевизорите. И гладкостта на контрола върху действието на екрана трябва да се опита, за да се повярва.LG OLED телевизорите през 2020 г. разполагат с HGiG режим на HDR Gaming Interest Group, така че геймърите да могат да се насладят на висококачествени визуализации като създатели на игри и разработчици, предназначени да играят HDR игри чрез конзоли на своите LG телевизори. HGiG е орган, съставен от компании от индустриите за игри и дисплеи, който разработва стандарти за подобряване на HDR игралното изживяване за потребителите.По време на интензивни игрови сесии LG OLED телевизорите дори спомагат да се избегне преумората на очите. Сертификатът Eye Comfort Display от международната лаборатория за тестване TÜV Rheinland потвърждава, че LG OLED телевизорите предлагат възможност за регулиране на съдържанието на синя светлина, без трептене и осигуряват изключително качество на изображението от всякакъв ъгъл. LG OLED екраните отговарят на всеки критерий за тестване на TÜV, включително широка цветова гама и HDR.LG OLED телевизорите са не само идеални за любители на филми и геймъри, но и перфектни за любителите на спорта, като предлагат вълнуващо преживяване при гледане с бързо време за реакция от 120Hz - стана възможно благодарение на новия процесор α9 Gen 3 AI - и спортно-ориентираните функции.Sports Alert помага на потребителите да следят любимите си отбори и графици, да ги уведомяват веднага, след като отборът отбележи. Потребителите могат да избират любимите си отбори в различни спортове - футбол, волейбол, бейзбол и други, за да получават автоматични актуализации в началото на мача, винаги когато отборът отбелязва и когато играта приключи.Спортните фенове също могат да се възползват от подобрения звук. Зрителите могат да свържат телевизора към високоговорителите с Bluetooth, за да създадат по-динамичен звуков пейзаж, като истинска обстановка на стадиона.„Визията на LG да предлага изключителна стойност на своите клиенти приема нови измерения тази година с новата гама от телевизори, вдъхновени от изкуството“, каза Парк Хюн-сей, президент на LG Home Entertainment Company. „Отвъд ненадминатото качество на картината, което предлагат премиум телевизорите на LG, новите допълнения се предлагат с модерните технологии на компанията, най-добрите в AI интеграцията и ненадминатия футуристичен дизайн, възможен, благодарение на OLED технологията.“", "date": "2020.01.07", "title": "LG OLED телевизорите осъществяват мечтите на криейтърите"}
{"url": "http://www.cross.bg/leva-live-singul-1622075.html", "text": "/КРОСС/Срещата е днес от 15.00 часа:България – Холандия                                Сингъл, Live, ТОП      „1“-1.13          „2“- 4.26Женският волейболен тим на България стартира също олимпийската си квалификация като се изправя срещу тима на Полша:Полша /ж/ – България /ж/                          Сингъл, Live, ТОП     „1“-1.18         „2“- 3.65 Ето какви интересни футболни сблъсъци предстоят в идните дни:Ман. Юнайтед – Манчестър сити                 Сингъл, Live, ТОП   „1“-4.00 „Х“-3.75 „2“- 1.65Валенсия – Реал Мадрид                             Сингъл, Live, ТОП   „1“-3.42 „Х“-3.48 „2“- 1.85Лестър сити – Астън вила                           Сингъл, Live, ТОП   „1“-1.31 „Х“-4.64 „2“- 7.10Барселона – Атлетико Мадрид                    Сингъл, Live, ТОП   „1“-1.92 „Х“-3.26 „2“- 3.44Торино – Дженоа                                        Сингъл, Live, ТОП   „1“-1.63 „Х“-3.50 „2“- 4.50 В първия ден на новата 2020 година жител на Неделино грабна 4596,90 лева за 6 мача в права колонка, а дупничанин си тръгна с 2933,67 лева след 50 лева залог на 4 мача в права колонка. На 4 януари хасковлия взе 5300 лева, а ден по-късно жител на пазарджишкото село Дорково заслужи 4991,06 лева, като от тях 1293,98 лева са от бонус. Той е играл с 10 лева 10 мача в права колонка.На 04.01 в Нова Загора бе регистрирана най-голямата сума от Спортмакс от началото на годината – 3740 лева след предвиждане за Краен изход. В неделя три големи суми заминаха за Благоевград – 3264 лева, 3357 лева и 3564,50 лева след Точен резултат. На Богоявление столичанин си тръгна с 3385,60 лева след прогноза за Секунда на 1-ви гол.В благоевградското село Крупник във втория ден на януари бяха осъществени три прекрасни печалби от Надбягвания с коне: 1266 лева, 1472 лева и 1636 лева с предвиждане за Място, а на 4-ти януари жител на Гълъбово заслужи 1220 лева за Дубъл.  ", "date": "2020.01.07", "title": "Според \"Еврофутбол\" националният ни отбор по волейбол за мъже е фаворит срещу Холандия"}
{"url": "http://www.cross.bg/sony-tehnologii-tehnologiite-1622066.html", "text": "/КРОСС/ Sony Corporation („Sony“) ще бъде един от изложителите на тазгодишното издание на CES 2020 в Лас Вегас, Невада, на 7-ми януари, 2020 г., вторник.Sony се стреми да създава продукти, съдържание и услуги, които са на една вълна с потребителя и оказват положително въздействие върху обществото, като се уповава на мисията на компанията да „насища света с емоции посредством силата на технологиите и креативността“. Президентът и изпълнителен директор на Sony Corporation, Кеничиро Йошида, даде пресконференция, която се проведе преди публичното откриване на изложението. На нея той каза: „Креативността е мощна сила, която води Sony напред, а когато се комбинира с технологиите ни, тя става неудържима.” След това той представи най-новите предложения и разработки на Sony в областта на електрониката и забавленията.След него думата взе Джим Райън (президент и изпълнителен директор на Sony Interactive Entertainment). Той обяви, че над 106 милиона*1 PlayStation 4 устройства са продадени по целия свят, а броят на активните месечни потребители в PlayStation Network е достигнал 103 милиона. Той също така представи най-новите технологии и функции на PlayStation 5, предвиден за празниците, и разкри за първи път дизайна на новото лого на конзолата. „Нашето обещание към 100-милионната общност на PlayStation е да продължим да предлагаме най-голямото и найдоброто съдържание, което да осигури на геймърите уникално преживяване с безпрецедентна скорост.“При предаването на живо на спортни събития Sony представи скорошното си постижение в концептуалните тестове за 5G съвместимост при заснемане на футболен мач, разработени съвместно с NBC Sports и Verizon. Дейвид Маза (изпълнителен технологичен директор, NBC Sports Group) разказа за очакванията за развитие на технологиите на Sony за медийна продукция, излъчване и безжични комуникационни технологии, които ще предоставят нови възможности за работния процес при предаване на спортно събитие на живо.В допълнение Йошида каза, че „няма да е преувеличено от наша страна да кажем, че мобилните технологии са били мега трендът за последното десетилетие. Смятам, че следващият такъв ще бъде мобилността“. С тези думи той разкри прототип на превозно средство, което включва визуални и сензорни технологии, които допринасят за по-надеждно и безопасно автономно придвижване, и редица новаторски технологии в електрониката, които заедно предоставят едно несравнимо забавление в автомобилното купе. Йошида завърши презентацията си, заявявайки, че освен стремежът за благоприятно въздействие върху обществото „Sony ще продължи да се развива като креативна компания за забавления с богат опит в технологиите.\"Щандът на Sony включва редица продукти, задвижвани от силата на креативността и технологиите, подчинени на идеята за създаването на устойчиво развитие и добавена стойност, която всеки един от различните бизнеси на Sony се стреми да постигне като част от визията си да бъде „близко до хората“. На изложението могат да се видят множество технологии, с които Sony се стреми да се доближи още повече до създателите на съдържание и потребителите, като им позволи да се докоснат до „реалността“ чрез видео и звук с висока резолюция в три измерения. Освен това на щанда присъстват и технологии за предаване в реално време и всякакви техни комбинации, които играят важна роля – от процеса на създаване до визуалното изживяване.Sony ще демонстрира плановете си за подпомагане реализирането на едно високотехнологично общество, което се осланя на автономните превозни средства, както и новите преживявания, които ще се стреми да достави в сферата на мобилността. “Safety Cocoon“ е концепция за безопасно пространство, която подпомага сигурността при шофиране в ежедневни ситуации чрез 360-градусов поглед върху возилото, за да предотврати екстремни ситуации на пътя. На щанда на Sony посетителите на изложението също така могат да тестват най-новите imaging and sensing технологии на компанията, изброени по-долу, които подкрепят реализирането на концепцията. Чрез тези технологии, които надминават възможностите на човешкото око, Sony се стреми да допринесе за постигането на едно безопасно, надеждно и удобно пътуване.CMOS сензор за изображения, който предоставя висока чувствителност, яснота и динамичен диапазон, като същевременно потиска LED трептенето*3, за да осигури прецизно разпознаване на обекти, дори в ситуации, когато конвенционалното им засичане е трудно.Solid State LiDAR, който се използва за ултра точно измерване на разстояния, с цел постигане на прецизна 3D визуализация на реалните пространства.Sensor fusion технология, която обединява възможностите на сензорите с различни характеристики, за да подобри точността на разпознаване, дори при неблагоприятни условия като мъгла, задно осветяване и шофиране през нощта.Time-of-Flight (ToF) сензорни решения за кабината на превозното средство използват технология за измерване на разстояния за откриване и разпознаване на хора и предмети в самия автомобил. Тази информация се използва за осигуряване на оптимизирана информационна и развлекателна система с интуитивен интерфейс, като управление с жестове, и така да повиши безопасността и комфорта в автомобила.Целенасочените усилия на Sony в сферата на мобилността в посока сигурност, благонадеждност, комфорт и забавление сега вече се обобщават в нова инициатива - “VISIONS.” Първият прототип на превозно средство, произлязло от “VISION-S”, може да се види на щанда на Sony. Той включва визуални и сензорни технологии, както и софтуер в купето, което използва изкуствения интелект, телекомуникациите и облачните технологии на Sony, за да може постоянно да обновява и развива функциите си.Общо 33 сензора, включително CMOS визуалните сензори и ToF сензори, са включени в превозното средство, за да могат да засичат и разпознават хора и обекти както в колата, така и извън нея и да предоставят изключителна подкрепа по време на шофиране. „360 Reality Audio“ функцията на Sony предоставя дълбок и завладяващ звук чрез тонколони, вградени във всяка седалка, които обграждат пътниците в звук. Предните места имат достъп до панорамен екран, на който може да се гледа разнообразно съдържание, което се управлява чрез интуитивен потребителски интерфейс. Sony ще продължи да комбинира своите новаторски технологии, за да предоставя по-добра сигурност и благонадеждност, като същевременно се стреми да вдъхновява нови емоции и забавления в купето на колата.Sony повежда технологична революция на всеки етап от творческия процес – от създаването на съдържание до достигането му до публиката, за да вдъхнови допълнително творците и да помогне на техните идеи да достигнат до зрителите и слушателите.Подобрения в 5G технологиите и изкуствения интелект дават нови полета за действие при създаването на видео съдържание.Sony тества новата концепция през декември 2019 г., като записа на живо мач по американски футбол с камера с 5G свързаност и доказа, че 5G дава повече свобода за работата с камерата, като същевременно намалява разходите и времето за организация на заснемането. Посетителите на щанда на Sony ще могат да видят и видео, което представя тази концепция, както и оборудването, използвано по време на тестовете, включително Sony видеокамерата за рамо PXW-Z450, устройството Xperia 5G mmWave, което осигурява високоскоростна връзка, и прототип на предавател, който кодира и предава висококачествено видео в реално време.Sony предлага нови видео изживявания, които подхранват вълнението от спорта чрез технология за видео анализи в реално време, базирана на изкуствен интелект.Посетителите ще се насладят и на демонстрация на тенис на маса, като играта ще бъде заснета на различни устройства, включително POV камерата на Sony HDC-P50, както и други камери със сензори за високоскоростни изображения на марката.От изображението, чрез deep learning технология, веднага се анализират позите на спортистите и движението на топката, а след това компютърногенерирани герои, имитират предполагаемите движенията на спортистите. Представителите на Sony на CES 2020 също така ще покажат и демо видео, показващо броя въртения на топката чрез анализ на супер slow-motion видео.", "date": "2020.01.07", "title": "Sony Corporation („Sony“) ще бъде един от изложителите на тазгодишното издание на CES 2020 в Лас Вегас, Невада"}
{"url": "http://www.cross.bg/kyin-kards-saksun-1622067.html", "text": "/КРОСС/ Известният метъл китарист и основател на \"Саксън\" Пол Куин и неговата странична рок банда \"Кардс\", започва европейското си турне с концерт в България. Събитието ще се състои на 11 февруари в столичния клуб \"Live & Loud\". Бандата ще представи дебютния си едноименен албум.Пол Куин е автор или съавтор на почти всички песни на \"Саксън\" - \"Wheels of Steel\", \"Strangers in The Night\", \"Crusader\", \"Princess of The Night\" и др.Другите членовe на \"Кардс\" са барабанистът на световноизвестния диджей Армин ван Бюрен - Коен Херфст, и бившият клавирист на Доро и \"У.Д.О.\" - Харисън Янг.Билетите се разпространяват ексклузивно в системата на eticketsmall. Броят е ограничен - 150. Цената им на предварителна продажба е 30 лв., а в деня на концерта - 35 лв. Начало на събитието - 21 ч.  ", "date": "2020.01.07", "title": "Пол Куин идва с рок бандата \"Кардс\" на 11 февруари"}
{"url": "http://www.cross.bg/kyzmanov-darsi-geiim-1622068.html", "text": "/КРОСС/ Димитър Кузманов надигра категорично Стив Дарси с 6-0, 6-3 за час и 17 минути игра, приближавайки България на победа от класиране за четвъртфиналите в ATP Cup.Мико отрази точка за пробив в откриващия гейм, но проби в следващия подаването на белгиеца и установи контрол на корта в Сидни. Нещо повече – нашият българин играеше изключително вдъхновено, а грешките на ветерана от Белгия следваха една след друга, като скоро след това Кузманов затвори сета, и то на нула, за точно половин час игра.Във втората част Дарси реагира и стигна до пробив в петия гейм, но нашият тенисист запази хладнокръвие и направи рибрейк в следващия гейм. При 4-3 в своя полза Кузманов ползва медицински таймаут заради пришка на крака. Това не повлия на българина и той проби за пети път в мача опитния Дарси, а след това сервира успешно за край на двубоя.Така, България се нуждае от още една победа в следващите два мача с белгийците, за да се класира на четвъртфиналите в дебютното издание на ATP Cup. Следва двубоят на сингъл между първите ракети на двете страни Григор Димитров и Давид Гофен.", "date": "2020.01.07", "title": "Димитър Кузманов победи Стив Дарси – на крачка сме от класиране на 1/4 финалите"}
{"url": "http://www.cross.bg/tryd-izvunredniyat-yvelichavane-1622069.html", "text": "/КРОСС/ \"И в държавния, и в частния сектор се иска с по-малко на брой работници да се свърши цялата работа, защото ще се спести финансов ресурс, но се стига до злоупотреби с отчитането и заплащането на извънреден труд\", заяви пред БНТ Валери Апостолов от КТ \"Подкрепа\" по повод създадената работна група на правителство, синдикати и бизнес, която обсъжда да бъде увеличен извънредният работен труд от 150 на 300 часа годишно.Това ще доведе до увеличаване на извънредният труд с един час и до 9-часов работен ден.Апостолов даде пример с Унгария, където в края на 2018 г. имаше масови протести, защото се поиска въвеждането на такъв закон, който бе наречен \"робски закон\".Представителят на синдиката каза още, че са алармирали, че 50% от труда, който се полага, не се отчита и второ - не се заплаща. Затова синдикатите са категорично против промяната, която бизнесът иска.От своя страна Добрин Иванов, изпълнителен директор на Асоциацията на индустриалния капитал в България защити обратната теза (АИКБ).\"Целта не е с едно и също количество хора да се свърши повече работа, защото в момента има дефицит на работна ръка на пазара на труда и липса на квалифицирани специалисти. В такъв случай, ако искаме ръст на БВП, това не може да бъде осъществено чрез количествено увеличаване на работници, а чрез повече работа и увеличаване на количеството на положения труд\", каза Иванов.Той категорично обяви, че не е съгласен с опонента си, че извънредният труд е нещо, което е догма.\"Той е забранен от Кодекса на труда, но е доброволен и не може да се положи без съгласие на работника\", каза Иванов и посочи как е по закон - ако се полага извънреден труд в почивни дни - 50% в работни дни - 75% в почивни ди и 100% на официални празници.От своя страна Валери Апостолов посочи, че например в транспорта извънредният труд води до злополуки, а Европа върви към обратното - 35-часова работна седмица.Добрин Иванов от АИКБ уточни, че работният ден няма да стане 9 часа, а това ще се отнася само за предприятията, където има нужда, като например сферата на отбраната, аварийни ситуации и т.н.", "date": "2020.01.07", "title": "АИКБ: Ако искаме увеличаване на БВП, трябва да се увеличи и извънредният труд"}
{"url": "http://www.cross.bg/voda-stomana-stamenov-1622070.html", "text": "/КРОСС/ \"Ще съдим \"Софийска вода\" за неверни данни в доклад, в който се твърди, че при нас се изливат 290 л. на секунда вода от яз. \"Студена\", заяви пред bTV директорът на \"Стомана Индъстри\" Константин Стаменов.\"Целият отток на яз. \"Студена\" е 350 л в секунда преди режима. Ако 290 л се изливат в \"Стомана\", то вода няма да стига до града. Това излиза от доклада на \"Софийска вода\", ние сме ги предупредили, те не реагираха и ще ги съдим\", обясни Стаменов. По думите му от началото на ноември предприятието е спряло да ползва вода от яз. \"Студена\".Стаменов е категоричен, че няма и не е имало нерагламентирано отклоняване на води.\"Консумацията на вода на предприятието е намалена преди 15-20 години. Ние инвестирахме 20 милиона във водния цикъл и консумацията на завода падна. Тя в момента е 2% от консумацията на града преди режима\", заяви още директорът на \"Стомана\".Той обяви още, че заводът използва вода за промишлени нужди, защото тя не преминава през пречиствателна станция.\"Когато стана ясно, че предстои режим на водата, ние помолихме да бъде намален дебитът към нас. Имахме притеснения още през лятото, че ще се стигне до режим. Не сме подавали сигнал, защото това е отговорност на ВиК - Перник.Всеки месец ние подаваме заявление какви количества ще са нужни за предприятието, като обикновено дебитът е над този, който ни е необходим. Разрешението за това се подписва от министъра на околната среда\", допълни още Константин Стаменов. Припомняме, вечерта на Бъдни вечер МВР проведе спецакция в \"Стомана\" Перник заради кражби на вода. С багери и тежка техника униформени и прокурори влязоха в пернишкия завод.", "date": "2020.01.07", "title": "\"Стомана\"-Перник ще съдят \"Софийска вода\""}
{"url": "http://www.cross.bg/finlandiya-marin-godina-1622051.html", "text": "/КРОСС/ Властите във Финландия ще предложат въвеждането на 4-дневна работна седмица и 6-часов работен ден, съобщиха световните информационни агенции.Финландският премиер Санна Марин заяви, че тези промени биха позволила на хората да прекарват повече време със семействата си.Тя призова за по-гъвкав работен график в страната, който да подобри производителността на работниците и да създаде по-голям баланс между професионалния и личния живот.В момента във Финландия е обичайно да се работи по осем часа на ден, пет дни в седмицата.Предложението следва съседна Швеция, където шестчасовият ден се прилага от 2015 година.Предложението среща подкрепа от водещи политици във Финландия, сред които министъра на образованието Ли Андерсон, лидер на Левия алианс.34-годишната Марин е вторият най-млад държавен глава в света, който встъпи в длъжност на 10 декември 2019 година.Марин има бърз възход във финландската политика, откакто на 27 години стана ръководител на градския съвет на своя индустриален град Тампере.Тя е бивш министър на транспорта на Финландия.Марийн беше избрана от нейната Социалдемократическа партия в неделя, за да бъде направен опит, за да се спаси петпартийната управляваща коалиция, която беше разклатена след оставката на Анти Рин.Правителствената рокада във Финландия стана в ключов момент. Скандинавската страна бе ротационен председател на Европейския съюз до края на годината. Хелзинки играе централна роля в усилията за приемането на нов бюджет за Съюза.", "date": "2020.01.07", "title": "Финландия предлага 4-дневна работна седмица"}
{"url": "http://www.cross.bg/tochki-beshe-geiima-1622053.html", "text": "/КРОСС/ Доброто начало на спортната 2020-а година продължава! България победи Франция с 3-2 (25-23, 17-25, 25-22, 19-25, 15-8) в първия си мач от волейболната олимпийска квалификация в Берлин!\"Лъвовете\" започнаха силно и поведоха с 4-1. Тогава много силна серия направи новата звезда Жан Патри и \"петлите\" направиха серия от 7 точки. Тя бе прекъсната от прекрасна атака на Розалин Пенчев.\"Петлите\" водеха до 16-13, но тогава след много силна игра на нашите и прекрасни сервиси на Виктор Йосифов, българите поведоха с 19-16. Геймът се завърза но нашите удржаха преднината си  до 22-19, след което \"петлите\" успяха да се доближат на точка след начални удари на Тонюти. Тактическо вкарване на Чернокожев на сервис донесе много важен ас и Цветан Соколов затвори гейма за 25-23.Втората част зпочна равностойно, но впоследствие протече при пълното превъзходство на френския тим. \"Петлите\" поведоха с 11-7 след близо петминутен спор между Лоран Тили и съдиите. В интерес на истината френският наставник беше прав. Съперникът успя да се откъсне по-сериозно в резултата и да вземе лесно втория гейм.В третата част на терена се появи Алекс Грозданов, а на полето остана и Мартин Атанасов, който имаше периодични включвания в първите два гейма. На площадката се завърна се и Тодор Скримов. Българите  стартираха с настроение и успяха да запазят ритъма до края, въпреки опитите на противника да се върне в играта. В ключовите моменти разликата между двата тима намаляваше, но нашите затвориха успешно частта и си върнаха предимството в двубоя след 25-22.Четвъртият гейм отново беше изцяло за  французите. На моменти играта ставаше равностойна, но момчетата на Лоран Тили нямаха порблем да вкарата мача в тайбрек.В решаващия гейм доминацията на \"лъвовете\" беше пълна. Французите печелеха точки само от сбъркани сервиси на нашите и в края вдигнаха бялото знаме. Те така и не разбраха как са загубили с 8-15..С най-голям принос за победата беше Цветан Соколов с 23 точки, резервата Мартин Атанасов добави 15 точки, а Виктор Йосифов се отличи са 12 точки. Той беше най-добър на начален удар с 4 аса и направи 5 блокади. За съперника само Жан Патри беше на ниво и приключи с 20 точки. Със 17 точки се отчете Ървин Нгапет , но той направи много грешки във важните моменти.Утре България се изправя срещу Недерландия в 15:00 часа. Чистата победа е задължителна. След това ще са достатъчни два гейма срещу Сърбия в сряда за място на полуфиналите. Там съперник може да ни бъде домакина Германия или европейския вицешампион Словения.Французите останаха доволни, че са измъкнали два гейма, защото  победа срещу Нидерландия в сряда ще им гарантира място в Топ 4.", "date": "2020.01.07", "title": "България пречупи Франция с 3:2 гейма в първия мач в Берлин"}
{"url": "http://www.cross.bg/prisustva-pytin-peterbyrg-1622052.html", "text": "/КРОСС/ Руският патриарх Кирил отслужи Рождественска литургия снощи в катедралния храм \"Христос Спасител\" в Москва в присъствието на няколко хиляди души. На службата присъства и премиерът Дмитрий Медведев. Президентът Владимир Путин посрещна Рождество Христово в Санкт Петербург, където присъства на празничната литургия в Спасо-Преображенската катедрала. ", "date": "2020.01.07", "title": "Путин посрещна Рождество в Санкт Петербург "}
{"url": "http://www.cross.bg/halaf-irak-iran-1622057.html", "text": "/КРОСС/ Касем Солеймани е архитектът на всички граждански войни в Близкия изток, започвайки от Ирак, Сирия, размириците в Газа между Израел и Палестина. Той е и архитектът на войната в Йемен и атентата в Сарафово на българска територия. Това каза д-р Мохамед Халаф, журналист, преподавател и експерт по Близкия изток, регионалната и световната сигурност, в предаването „Светът е бизнес“ с водещ Ивайло Лаков.Според Халаф след ликвидирането на Солеймани правилата на играта между САЩ и Иран радикално се променят. Той посочи, че в продължение на 40 години Иран непрестанно унижава САЩ, като президентът Барак Обама е толерирал Техеран единствено заради постигането на ядреното споразумение, с което всъщност е подписана смъртта на Близкия изток.„Кулминацията беше получаването на разузнавателна информация, че Солеймани планира втори щурм в американското посолство и взимането на нови американски дипломати за заложници“, посочи Халаф. Той добави, че другата част на плана е била атентат в Ирак, с който да се превземе властта от проиранските организации.Журналистът разказа още, че американското посолство в Ирак е най-голямото в света.„Територията му е колкото Ватикана. Там работят 5 хил. дипломати и служители, като 10 са дипломатите с ранг \"посланик“, посочи Халаф. По негови думи целта на Иран е била американците да напуснат Ирак и Тръмп да бъде унижен, което да помогне на демократите при импийчмънта му.„Иранците знаят, че след като демократите дойдат на власт, те ще вдигнат санкциите и ще се върнат към ядреното споразумение“, отбеляза Халаф.Според госта няма опция Иран да влезе в директен сблъсък със САЩ.", "date": "2020.01.07", "title": "Мохамед Халаф: Солеймани е готвел преврат и заложническа криза в Багдад"}
{"url": "http://www.cross.bg/karakachanov-otbranata-surbiya-1622055.html", "text": "/КРОСС/ \"В Ирак има двама български военнослужещи, които са в мисия на НАТО, която е свързана с обучение на иракски военни. Тя ще бъде евакуира временно в съседна държава, докато се изясни ситуацията в страната\", каза в БТВ „Тази сутрин“ вицепремиерът и министър на отбраната Красимир Каракачанов, който коментира напрежението в региона след убийството на иранския генерал Касем Солеймани. \"Става въпрос за около 430 души, от които малко повече от половината са военни, а останалите – цивилни.Министерството на отбраната ежедневно има контакт с българските офицери. Към момента няма опасност за тяхната сигурност\", допълни Каракачанов.Според него ответни действия срещу Америка единствено биха ескалирали конфликта.\"Големият проблем в региона е „Ислямска държава“. Тя беше победена, но ако получи вакуум, не съм убеден, че силите на иракската армия са достатъчни, за да удържат положението, на мнение е Каракачанов. Цялата ситуация с ядреното оръжие в Близкия изток е сериозен проблем. Иран от много години се стреми да придобие ядрено оръжие и това е публична тайна. Именно поради това са тези по-резки действие на американската страна и Израел, който е основен съюзник на САЩ в района на Близкия изток\", каза още вицепремиерът.\"Повече от 100 години основното плашило в Сърбия е България. Ние никога не сме имали претенции към сръбски територии. Българското малцинство в Сърбия се оплакват от нарушаване на правата им, като пречките, които се налагат да учат. Условията, които са създадени, карат сънародниците ни да напускат територията на Сърбия. А може би целта е да се обезлюдят тези територии\", коментира министърът на отбраната.", "date": "2020.01.07", "title": "Красимир Каракачанов: Министерството на отбраната ежедневно има контакт с българските офицери в Ирак"}
{"url": "http://www.cross.bg/ebdo-sharli-parizh-1622058.html", "text": "/КРОСС/ \"Никога няма да бъде както преди\", заяви кметът на Париж Ан Идалго, след като преди пет години двама артилеристи избиха карикатуристите в сатиричното списание \"Шарли ебдо\" в Париж, предаде AFP. Атаката срещу седмичника - с дългата му история за подигравка с исляма и други религии - беше първото в поредица нападения, които отнеха повече от 250 живота от 7 януари 2015 г., предимно в ръцете на млади джихадисти, родени във Франция.Той изпрати ударни вълни през Франция, разкривайки разделения в многокултурната модерна република и предизвика интензивен дебат за интеграцията на мюсюлманите и свободата на печата.Братята Куачи, които убиха 12 души при удара си върху \"Шарли ебдо\", твърдят, че отмъщават за публикуването на списанието за карикатурите на пророк Мохамед, считани за обидни от мюсюлманите.В рамките на три дни смъртният брой при бушуването на братята и съучастниците на Ал Кайда и съучастник Амеди Кулибали е нараснал до 17, включително четирима души в супермаркет и трима полицаи.Тази седмица списанието публикува предизвикателен юбилеен брой, припомнящ нападението, а също така денонсира това, което каза, че е нов вид политически коректна цензура от онези, които \"вярват, че са кралете на света зад клавиатурата и смартфона си\".Ученици от около 200 училища, много от които в квартали с голямо имигрантско население, бойкотираха почитта. ", "date": "2020.01.07", "title": "Навършват се 5 години от атентатите срещу \"Шарли ебдо\""}
{"url": "http://www.cross.bg/iztok-blizkiya-naprezhenieto-1622056.html", "text": "/КРОСС/ Въпреки че вчера пазарите регистрираха ръстове, то в в началото на сесията всички индекси отбелязаха спадове, волатилността се покачи, а пазарните участници се притесняваха, че ескалиралото напрежение в Близкия изток ще има още по-сериозен ефект върху световната икономика и финансовите пазари. Това каза Даниел Дончев, главен инвестиционен директор и член на Борда на директорите на \"Експат Асет Мениджмънт\", в предаването \"Бизнес старт\" с .Според него това напрежение със сигурност ще се отразява върху капиталовите пазари. \"Пазарните участници ще следят внимателно ситуацията в Близкия изток\", допълни той.Дончев обясни, че рисковете са предимно за авиокомпаниите. По думите му ако напрежението ескалира и цената на петрола продължава да се покачва, рискът пред авиокомпаниите ще е голям.Той коментира и повишението в цената на златото след напрежението в Близкия изток и засиления интерес към активите убежища.", "date": "2020.01.07", "title": "Авиокомпаниите се изправят пред големи рискове заради напрежението в Близкия изток"}
{"url": "http://www.cross.bg/yanyari-kyrort-spyskane-1622060.html", "text": "/КРОСС/ Банско ще приеме отложеното спускане при жените, което трябваше да се състои във Вал Д'Изер (Франция) от Световната купа по ски-алпийски дисциплини. Курортът ни ще приеме старта на 24 януари (петък) съобщиха от ФИС.Така в българския курорт ще се проведат три старта във скоростните дисциплини при дамите, като останалите две състезания от програмата остават на 25 януари (спускане) и на 26 януари (супергигантски слалом).Алпийската комбинация във френския курорт в края на миналия месец, която също не се проведе заради неблагоприятните условия, отпада окончателно и няма да се състои на друго място. ", "date": "2020.01.07", "title": "Банско приема отложеното спускане при жените от Световната купа"}
{"url": "http://www.cross.bg/solyn-plovdiv-botev-1622059.html", "text": "/КРОСС/ В Солун продължава разследването на смъртта на 28-годишния български футболен фен, който беше убит в Солун. Други двама българи бяха ранени при сблъсъци между агитки на солунски отбори.Деветимата футболни фенове на „Ботев“ Пловдив са си тръгвали за България, когато 20 маскирани ултраси на  гръцкия ПАОК ги причакват пред заведение и ги нападат с метални тръби.„В момента, в който си тръгват, са нападнати от хора с шлемове, с тръби и започва побой, разбягват се, за съжаление едно от момчетата попада под колелата на автомобил“, каза консулът на България в Солун Красимир Тулечки.28-годишният мъж умира от раните си в болницата. Разследването трябва да изясни дали е починал от нанесените удари от ултрасите, или от удара на колата.Към момента полицията в Солун е задържала трима души – двама от нападателите и водача на автомобила.„Мачът е от предишния ден т.е. това не е емоционален изблик, а добре премислена, организирана акция срещу нашите момчета. Възможно е да са ги следили. Възможно е, да са носили отличителни знаци на „Ботев“ Пловдив, които съвпадат, с цветовете на „Арес“, коментира Тулечки.В Пловдив приятели на починалото момче през целия ден вчера оставяха цветя и палеха свещи в негова памет на оградата на недостроения клубен стадион „Христо Ботев“ в града. От ръководството на клуба  искат наказание за нападателите.В знак на съпричастност с мъката на близките и приятелите на убития мъж отборът на „Ботев“ Пловдив започна зимната си подготовка с минута мълчание. ", "date": "2020.01.07", "title": "Гърците планирали да пребият българина в Солун"}
{"url": "http://www.cross.bg/pozharite-avstraliya-klimatichnite-1622064.html", "text": "/КРОСС/ 2019 беше година, в която Земята претърпя няколко огромни по площ пожара в райони с уникална природа. Сибир, Амазония и Австралия бяха основни теми на журналистически новини и човешка тревога както за изчезващата дива природа, така и за уязвимостта на хората.И докато пожарите са очаквано сезонно бедствие на много места по света, безпрецедентният им мащаб през последната година повдига нови тревоги и възможности за реакция. Няколко са основните дебати - имат ли връзка огромните пожари с климатичните промени или са нормални локални инциденти, обратима ли е загубата на дива природа, ще се възстановят ли горите и въздухът?Пожарите в саваната не са неочаквано събитие за Австралия. Извънредното през настоящия им сезон е, че са започнали по-рано от обичайното (още през септември), при завишени температури и силни ветрове и се разрастват рекордно.Според информация на Би Би Си пожарите са преминали през различни части на континента, като сега са съсредоточени в Югоизточна Австралия и все още са стотици на брой. Пламъците достигат размери на сгради и поглъщат субтропични и евкалиптови гори, които не са обичайният обект на огън.От вчера дъждове спомагат за успокояване на пожарите, но не и за пълното им овладяване, като към момента са унищожени около 2000 дома и в градовете има критично задимяване. Унищожени са огромни тревни и гористи площи, обитания на животински видове, които не съществуват никъде на планетата извън Австралия.Според данни на \"Ал Джазира\" към 5 януари над 5 милиона хектара тревисти равнини и обработваема земя са унищожени, а най-малко 24 души са загинали. Обемът на загубите е в пъти по-голям, отколкото при пожарите в Амазония и Сибир.Учени от Университета в Сидни са изчислили, че около 480 млн. бозайници, птици и земноводни са загинали в пожарите на континента от септември 2019 г. до първите дни на януари. Това число е получено при консервативни оценки, които могат да се окажат и по-ниски от реалните загуби. Със сигурност това число ще се покачи, докато стихията бъде овладяна.В края на 2019 г. в изявление за телевизия ABC австралийският министър на околната среда Сюзън Лей съобщи, че над 30% от хабитата на коалите е унищожен в бедствието, заради което се предполага, че и популацията им е намаляла съответно.Въпреки че министър-председателят Скот Морисън отрича нуждата от по-амбициозни климатични политики на Австралия, Лей призна, че заплахите за уникалните животински видове на страната са повлияни от климатичните промени и човешката намеса в природата. По тези причини са нужни дейности както за възстановяване на естествените хабитати на континента, така и за намаляване на парниковите емисии.Такива мерки обаче са трудоемки и скъпи, изискват десетилетия и резултатите невинаги са предвидими количествено. Просто е - да отсечеш дърво е еднократно действие, да засадиш изисква усилия, благосклонен климат, валежи и... години растеж.Към момента са загинали гори и тревисти равнини, които са както дом на ценни животински видове, така и важни за континента местообитания сами по себе си. Според космическата агенция на САЩ (NASA) само към средата на декември и само в един от засегнатите щати са изгорели 2,7 милиона хектара горски масиви (27 хил. квадратни километра).Според същите данни на NASA части от Сидни, град с 5 милиона души население, наскоро са имали нива на замърсяване няколко пъти над това, което се счита за опасно.През последния ноември метеорологичната агенция на ООН обяви, че трите основни газа, улавящи топлината - въглероден диоксид (CO2), метан и азотен оксид, - са достигнали нови исторически рекорди на нивата си в атмосферата. Според тези данни от 1990 г. насам парникови газове са предизвикали увеличение от 43% на общото излъчване на радиация, което води до затоплящия ефект върху глобалния климат. Въглеродният диоксид отговаря за 80% от тези промени.Независимо от конкретната причина на запалване, за по-големите по площ, дълготрайност и интензивност пожари и в Сибир, и в Амазония, и в Астралия през последната година допринасят сушата и рекордните температури, измерени на засегнатите места, както и неглижирането от отговорните местни власти. А за засушаването и покачването на температурите учените констатират важен принос на емисиите от парникови газове, които исторически доказано се увеличават заради човешки дейности.От друга страна, самите пожари водят до нови емисии, които завъртат колелото към по-малка възможност не само за възстановяване, но и за задържане на състоянието на климата към момента. Според експерти на космическата агенция на САЩ, цитирани от \"Гардиън Австралия\", емисиите на CO2 от пожарите през този сезон вече са наполовина на всичките парникови емисии за цялата 2018 г. на страната. Дори при нормални условия може да минат десетилетия, докато повторният растеж на гори поеме отново тези емисии.А климатичните условия в момента не са нормални - рекордните температури и сушата не позволяват на горите да се възстановят както в предни периоди.", "date": "2020.01.07", "title": "Пожарите в Австралия - глобален или местен проблем"}
{"url": "http://www.cross.bg/espur-irak-mark-1622041.html", "text": "/КРОСС/ Съединените щати нямат планове да изтеглят войските си от Ирак. Това заяви министърът на отбраната на САЩ Марк Еспър, цитиран от световните агенции. Изказването му дойде малко след разпространено проектописмо на американските военни до иракските власти, в което се посочва, че предстои препозициониране на силите на САЩ. Проектописмото бе оповестено след приетата от иракските законодатели необвързваща резолюция, която прикани САЩ да изтеглят войските си от страната. Пред репортери в Пентагона Еспър не потвърди автентичността на писмото. Според военния министър написаното “не е съвместимо със сегашния етап”. Объркването се случва на фона на заплахи към американските сили след извършеното от САЩ убийство на иранския генерал Касем Солеймани. Ръководителят на началник-щабовете Марк Мили нарече проекта за писмо “грешка” и допълни, че не е било подписано и изобщо не е трябвало да бъде оповестявано. Мили каза още, че текстът е бил написан така, че се е намеквало за изтегляне, а “това не е това, което се случва.” По думите му реалната цел е била информиране на Ирак за препозициониране на сили в региона.Междувременно бе наредено на военни сили-амфибия, в които са включени около 4500 моряци и пехотинци, да се подготвят за оказване на помощ в Близкия изток. За момента изказаните намерения на Вашингтон за деескалация след убийството на Солеймани не се материализират и покачващото се напрежение създава възможност за пряк военен конфликт с въвличане на други страни и превръщането му в глобален.От друга страна има опасения, че пренасочването на усилията на Пентагона встрани от терористичната организация \"Ислямска държава\" може да доведе до засилването на отслабените позиции на групировката.Обезпокоителни за някои са и продължаващите заплахи на президента Доналд Тръмп за атака срещу защитени от конвенция културно-исторически обекти. По темата в понеделник Еспър заяви, че военните ще следват “законите за въоръжени конфликти”.", "date": "2020.01.07", "title": "Марк Еспър: САЩ не планират изтегляне от Ирак"}
{"url": "http://www.cross.bg/predstavitel-iran-irak-1622042.html", "text": "/КРОСС/ Съединените щати са отказали виза на външния министър на Иран Мохамад Джавад Зариф, който трябваше да присъства на заседание на Съвета за сигурност на ООН в Ню Йорк в четвъртък. Това предаде Ройтерс, позовавайки се на представител на американските власти, пожелал анонимност. Междувременно постоянният представител на Китай в световната организация призова Съединените щати да не засилват напрежението в Близкия изток, като използват отново сила след удара в Ирак, при който бе убит високопоставен ирански генерал, предаде Ройтерс.Чжан Цзюн призова заинтересованите страни да проявят сдържаност в региона и да уважават независимостта и суверенитета на Ирак.Русия и Китай блокираха приемането на изявление на Съвета за сигурност за осъждане на атаките срещу американското посолство в Ирак, тъй като в него не е взет предвид ударът по летището в Багдад, при който бе убит генерал Касем Солеймани, заяви на свой ред постоянният представител на Русия в ООН Василий Небензя.На фона на засиленото напрежение между Вашингтон и Техеран, президентът на Иран Хасан Рохани заяви, че никой не бива да заплашва страната му. Така той отговори на съобщението на американския държавен глава Доналд Тръмп, който в неделя предупреди, че Съединените щати могат да извършат 52 военни удара срещу конкретни цели, ако Иран реши да отмъсти за смъртта на генерал Солеймани. ", "date": "2020.01.07", "title": "САЩ са отказали виза на иранския външен министър за среща в ООН"}
{"url": "http://www.cross.bg/karta-marshryt-virtyalno-1622043.html", "text": "/КРОСС/ Превозвачите могат да закупят виртуално маршрутна карта от сайта bgtoll.bg, съобщиха от Агенция \"Пътна инфраструктура\". Тестването е с виртуално плащане за маршрутната карта. При тази услуга превозвачите плащат предварително за изминаването на точно определен маршрут, като посочват началната и крайната точка и до четири междинни локации по избор. Посочват се данните за натоварването на камиона, броя оси и емисионния клас. Системата предоставя на водача информация каква такса дължи за посочения маршрут. Превозвачът има 24 часа след активирането на маршрутната карта, за да измине определеното разстояние, което е задал. При възникнали въпроси водачите могат да се обръщат към информационния център на Националното тол управление на телефон 0700 10 876.", "date": "2020.01.07", "title": "АПИ пусна маршрутни карти за виртуална продажба"}
{"url": "http://www.cross.bg/botev-stotitzi-godishniya-1622045.html", "text": "/КРОСС/ Трима души са задържани от гръцките власти във връзка за смъртта на 28-годишния българин. Те вече са с повдигнати обвинения.Междувременно стотици запалянковци на Ботев Пд почетоха загиналия в Солун Тоско Бозаджийски.Бдението продължи повече от час. „Жълто-черните“ привърженици запазиха минута мълчание, а впоследствие запяха за любимия клуб. Фенове и приятели на 28-годишния запалянко на Ботев оставиха цветя пред централния вход на стадиона.Запалянковците настояват за бързата и адекватна реакция на властите в Гърция, за да бъде разплетен случаят около трагичния инцидент и да се накажат виновниците.28-годишният фен на „жълто-черните“ е бил блъснат от кола в момент, в който се е опитвал да избяга от фенове на ПАОК след футболното дерби с Арис в съседна Гърция. Привържениците на Ботев са побратими с тези на Арис и често ги подкрепят във възлови срещи.", "date": "2020.01.07", "title": "Трима обвинени за смъртта на български фен в Солун, стотици се включиха в бдение в памет на Тоско"}
{"url": "http://www.cross.bg/bryag-cherven-znak-1622054.html", "text": "/КРОСС/ Опасно кръстовище в Червен бряг. За проблема алармираха зрители на bTV, които изпратиха и видеа със зачестили през последните месеци катастрофи заради неспазване на знак \"Стоп\". На кръстовището се пресичат два републикански пътя.Жени Нинова е една от потърпевшите. Докато возела 12-годишното си дете шофьор не спрял на знака „Стоп“ и я ударил. Друг потърпевш обясни, че знакът не се вижда добре и заяви, че на ден стават поне по две катастрофи.Според адвокат Цветелин Цветанов е най-добре на място да бъде поставена светофарна уредба.Първата катастрофа е регистрирана на 20 май, а последната - на 2 януари. За този период са регистрирани 9 инцидента. При тях има материални щети, няма жертви или ранени, обясни Даниел Дойчев, началник група \"Охранителна полиция\".Един водач, като тръгне от София до Червен бряг, няма „Стоп“.През цялото време се движи по път с предимство.Това е първият знак „Стоп“ по цялото протежение на пътя. След извършването на ремонтните дейности са констатирани 29 нарушения на водачи, които не спират на пътния знак. Това са транзитно преминаващи, а не хората от Червен бряг, които знаят организацията на движението, обясни Дойчев. Той също е на мнение, че е най-добре да се постави светофар и така проблемът да бъде решен.Провел съм разговор с новото ръководство на общината и имам уверение, че въпросът ще бъде преразгледан и ще бъде решен кардинално, каза общинският съветник Петьо Костов.От Община Червен бряг заявиха, че следващата седмица е насрочено заседание на Комисията по безопасност на движението.Ще бъде потърсена помощта и на Института по пътна безопасност. Собственик на пътя е АПИ и те трябва да извършват организацията на движението.", "date": "2020.01.07", "title": "Опасно кръстовище в Червен бряг заради неспазване на знак \"Стоп\""}
{"url": "http://www.cross.bg/turgovski-registrirat-zakona-1622047.html", "text": "/КРОСС/ Днес изтича срокът, в който барове, ресторанти и по-малки магазини трябва да се регистрират по ДДС. Досега много търговски обекти не плащаха данък, като обявяваха обороти под 50 000 лева. С промените в закона обаче това става невъзможно.При извършване на еднородна дейност в един и същи търговски обект от две или повече фирми, оборотите се събират. Целта на мярката е да не се допуска заобикаляне на закона.Глобата за нерегистрация по ДДС е между 500 и 5 000 лв.", "date": "2020.01.07", "title": "Последен ден за търговците, за да се регистрират по ДДС"}
{"url": "http://www.cross.bg/gradysa-minys-silen-1622044.html", "text": "/КРОСС/ Днес над по-голямата част от страната има слънце, най-късно то ще пробие облаците над крайните югоизточни райони. И днес ще духа вятър, основно в източна България, ще бъде умерен до силен от север-североизток. До края на деня и там вятърът ще спре. Сутрешните температури ще бъдат между минус 7 и минус 2 градуса. Най-студено се очаква да бъде във Видин, където градусите ще бъдат 9 под нулата. През деня термометрите няма да покажат повече от 0 до 5 градуса. Най-топло ще бъде в района на Сандански – 6 градуса.Слънчево ще бъде времето и над планините. И там ще духа вятър, който по високите части ще бъде силен от север-североизток. Температура на височина 1200 метра ще достигнат до минус 3, а на 2000 метра – около минус 10 градуса.Най-малко слънце ще има днес над Черноморието. По южното крайбрежие дори ще има превалявания от дъжд. Облачността ще се разкъса най-късно в крайните югоизточни райони. Вятърът ще бъде умерен до силен от север-североизток. Максимални температури на въздуха ще бъдат от 2 5 градуса. Вълнението на морето ще бъде 3-4 бала, на юг от Бургас 5 бала.", "date": "2020.01.07", "title": "Слънчево, но ветровито време ни чака днес"}
{"url": "http://www.cross.bg/pozhara-ostana-suseden-1622049.html", "text": "/КРОСС/ Семейство от казанлъшкото село Долно Изворово остана без дом след късо съединение, съобщи bTV.Като причина подозират силният вятър, който е скъсал електрическа жица на съседен имот.Припомняме, че по-рано снощи стана ясно, че голям пожар е избухнал е село Долно Езерово.Съседи забелязват, че покривът на близката до тях къща пуши.Собствениците на имота научават по телефона, че домът им гори. Пламъците поглъщат покрива на къщата им.Предположенията са, че късо съединение от скъсана електрическа жица в съседен имот е довела до пожара.Семейството няма друго жилище. Снощи те са прекарали нощта при съседи.Комисия ще разследва дали действително лошото време е в основата на пожара.", "date": "2020.01.07", "title": "Семейство остана без дом след пожара в Казанлъшко"}
{"url": "http://www.cross.bg/tryd-vreme-izvunreden-1622050.html", "text": "/КРОСС/ Прoмянa в Кoдeкca нa трудa зa увeличaвaнe нa извънрeднoтo рaбoтнo врeмe, кoятo щe дaдe възмoжнocт нa бизнeca дa въвeдe нaпълнo зaкoннo 9-чacoв рaбoтeн дeн, oбcъждa рaбoтнa групa мeжду прaвитeлcтвoтo, cиндикaтитe и рaбoтoдaтeлитe, рaзкри Burgаs24.bg.Увeличeниe нa лимитa зa извънрeдeн труд oт 150 нa 300 чaca e eднa oт прoмeнитe, пoиcкaни oт бизнeca, пo кoятo имa cъглacиe oт coциaлнoтo миниcтeрcтвo. Aкo тeзи 300 чaca извънрeдeн труд ce рaзхвърлят нa рaбoтнитe дни в гoдинaтa, тoвa oзнaчaвa възмoжнocт зa удължaвaнe нa рaбoтния дeн oт 8 нa нaд 9 чaca.Пoлaгaнeтo нa извънрeдeн труд oбaчe щe ce включвa вeчe зaдължитeлнo в кoлeктивния трудoв дoгoвoр, прeдвиждa прeдлoжeниeтo нa coциaлнoтo миниcтeрcтвo. В мoмeнтa тoй мoжe дa бъдe прeдвидeн и в индивидуaлния дoгoвoр. Ocвeн тoвa щe трябвa дa ce cпaзвaт нoрмитe зa мeждуднeвнaтa и мeждуceдмичнaтa пoчивкa, кoитo ca cъoтвeтнo 12 и 48 чaca.Зa тaзи прoмянa в Кoдeкca нa трудa oтдaвнa нacтoявa бизнecът. Прeдлoжeниeтo нa cиндикaтитe e дa oтпaднe възмoжнocттa зa извънрeдeн труд извън рeглaмeнтирaнaтa 40-чacoвa рaбoтнa ceдмицa.Миниcтeрcтвoтo e нaпрaвилo прeдлoжeния зa нaмaлявaнe нa мaкcимaлния пeриoд зa cумирaнo изчиcлявaнe нa рaбoтнoтo врeмe oт 6 нa 4 мeceцa. Бизнecът нacтoявa тo дa e 12 мeceцa.\"В мoмeнтa извънрeдният труд e зaбрaнeн, ocвeн в някoлкo cлучaя, кoитo ca изричнo дeфинирaни oт зaкoнoдaтeля. Cрeд тях ca ocигурявaнe нa cигурнocттa нa cтрaнaтa или cпрaвянe c пocлeдcтвиятa oт бeдcтвия и aвaрии. Зaрaди тaзи зaбрaнa кoмпaниитe изгoтвят грaфицитe тaкa, чe cбoрът oт рaбoтнитe чacoвe нa cлужитeля зa пeриoдa, зa кoйтo e уcтaнoвeнo cумирaнoтo изчиcлявaнe, дa e рaвeн нa нoрмaтa зa прoдължитeлнocт нa рaбoтнoтo врeмe, кoeтo e гoлямo нeудoбcтвo зa бизнeca. Нaшeтo прeдлoжeниe e дa oтпaднe зaбрaнaтa зa пoлaгaнeтo и плaнирaнeтo нa извънрeдeн труд или дa ce увeличи oбхвaтът нa прeдвидeнитe в Кoдeкca нa трудa изключeния, кaтo ceктoрът нa търгoвиятa бъдe включeн в тях\", oбяcни Йoрдaн Мaтeeв прeд \"24 чaca\", изпълнитeлeн дирeктoр нa Cдружeниe зa мoдeрнa търгoвия.Cпoрeд бизнeca e нeoбхoдимo дa имa пo-гoлямa гъвкaвocт при изчиcлявaнeтo нa извънрeдния труд.\"Зa ceктoрa нa търгoвиятa тoвa e мнoгo вaжнo, тъй кaтo прoцecитe в гoлeмитe кoмпaнии нaлaгaт пoлaгaнe нa извънрeдeн труд. Нaпримeр в cлучaй нa инвeнтaризaция нa cклaдoви нaличнocти или въвeждaнe нa нoвa инфoрмaциoннa cиcтeмa рaзлични eкипи ca aнгaжирaни c прoцeca дo нeгoвoтo приключвaнe. Cъщo тaкa в нaшaтa cфeрa имa яcнo изрaзeнa ceзoннocт. Пo врeмe нa вeликдeнcкитe или кoлeднитe прaзници ce нaлaгa пoвeчe хoрa дa ca в мaгaзинитe, зa дa мoгaт дa oбcлужaт пo-гoлeмия брoй клиeнти\", aргумeнтирaт ce oщe гoлeмитe търгoвcки хрaнитeлни вeриги. Тe нacтoявaт и зa въвeждaнeтo нa eлeктрoнни грaфици.\"Тaкa нaрeчeнaтa Фoрмa 76, кoятo рaбoтoдaтeлитe ca зaдължeни дa пoлзвaт зa плaнирaнe и oтчитaнe нa рaбoтнoтo врeмe, e дocтa ocтaрялa кaтo фoрмaт и кoнцeпция, нo e eдинcтвeният дoкумeнт, кoйтo Инcпeкциятa пo трудa приeмa\", oбяcни oщe Мaтeeв. В cъщoтo врeмe гoлeмитe мeждунaрoдни кoмпaнии чecтo прилaгaт у нac мeждунaрoднo дoкaзaни cиcтeми зa плaнирaнe и oтчeтнocт нa рaбoтнoтo врeмe.\"Приeмaнeтo нa прoмeни пo oтнoшeниe нa извънрeдния труд щe e oт пoлзa кaктo нa рaбoтoдaтeлитe, тaкa и нa рaбoтницитe.Кoмпaниитe щe мoгaт пo-eфeктивнo дa плaнирaт рaбoтнитe прoцecи. Oт другa cтрaнa, cлужитeлитe щe мoгaт дa пoлaгaт извънрeдeн труд, кoгaтo им ce нaлaгa, и дa пoлучaт cъoтвeтнoтo зaплaщaнe зa тoвa. Рaзбирa ce, тук e изключитeлнo вaжнo дa имa пълнo рaзбирaтeлcтвo мeжду рaбoтникa и рaбoтoдaтeля\", oбяcни oщe Мaтeeв. ", "date": "2020.01.07", "title": "Обмислят въвеждане на 9-часов работен ден"}
{"url": "http://www.cross.bg/frantziya-ispaniya-godini-1621798.html", "text": "/КРОСС/  - Франция завладява Кале, последното владение на Англия в континентална Европа. - Започва понтификатът на папа Пий V. - Борис Годунов става цар на Русия. - Италианският математик и астроном Галилео Галилей наблюдава четири от естествените спътника на Юпитер - Йо, Европа, Ганимед и Калисто, наречени по-късно Галилееви спътници. - Англичанинът Хенри Мил патентова пишеща машина, от която не е правено масово производство. - Роден е Жозеф Бонапарт, крал на Испания и брат на Наполеон Бонапарт. - Открита е първата търговска банка в САЩ. - Американецът Джон Джефри и французинът Жан-Пиер Бланшар прелитат първи в света Ламанша с балон с горещ въздух. - Италия започва да използва настоящия си национален флаг. - Писателят Виктор Юго е избран за член на Френската академия. - В София е открита Първа мъжка гимназия. - Томас Стивънс от Сан Франциско завършва първото в света околосветско пътешествие с велосипед, изминавайки за 4 години над 13 хиляди мили. - Уилям Диксън патентова филмовата лента. - Влиза в употреба международния сигнал за бедствие CQD, изместен 2 години по-късно от SOS. - Във Франция е издаден първият лиценз за пилотиране на самолет. - През Панамския канал преминава първият кораб. - Джордж Гершуин приключва Рапсодия в синьо. - Австрия, Белгия, Испания, Швейцария, Унгария, Франция и Чехословакия учредяват в Париж Международна федерация по хокей. - Открита е трансатлантическата телефонна линия между Лондон и Ню Йорк. - Във Вардарска Македония са избити 1200 граждани, които проявяват българско самосъзнание - актът е известен като Кървавата Коледа. - При пожар в болницата на Дейвънпорт (Айова) загиват 41 души. - Президентът Хари Труман обявява, че САЩ са разработили водородна бомба. - САЩ признават временното правителство на Куба, начело с Фидел Кастро. - Виетнамската армия превзема столицата на Кампучия (дн. Камбоджа) Пном Пен и сваля от власт режима на Пол Пот и Червените кхмери. - Бруней става шестия член на Асоциацията на страните от Югоизточна Азия. - От съображения за сигурност е забранен достъпа на посетители във вътрешността на Наклонената кула в Пиза. - Започва процедурата по импийчмънт на президента на САЩ Бил Клинтън. ", "date": "2020.01.07", "title": "7 януари в историята"}
{"url": "http://www.cross.bg/trydni-slychvat-momenti-1621793.html", "text": "/КРОСС/ \"Трудни моменти се случват на всеки. Това е животът! И точно в трудните ситуации вие показвате какъв човек сте всъщност. Успява този, който умее да излиза от тях и да решава сложни проблеми.\"Доналд Тръмп", "date": "2020.01.07", "title": "Трудни моменти се случват на всеки"}
{"url": "http://www.cross.bg/chasti-tankove-rysiya-1622086.html", "text": "/КРОСС/ Мотострелковия полк на Северния флот на Русия проведе екстремни тактически учения с жива стрелба на танкове, артилерия. Авиация също бе използвана, като цялата тренировка бе свикана максимално бързо и имитиращо появата на внезапна ситуация в най-северните части на страната.В тренировките са се включили модернизирани танкове Т-72Б3, Т-80БВМ и бомбардировачи Су-24М.Експертите отбелязват, че модернизирания Т-80 е изключително удачен за бойни действия в най-северните части на страната. Това се дължи на газотурбинния му двигател, който може да стартира веднага и не се влияе от екстремно ниските температури. Модернизацията залага на  нова реактивна броня и модернизирани стрелкови системи. \n\t\t\t\t\t", "date": "2020.01.07", "title": " Русия с любопитни кадри от военно учение в Арктика (Видео)"}
{"url": "http://www.cross.bg/vsichki-sveta-negovoto-1621796.html", "text": "/КРОСС/ Понеже главната задача в живота на светия Господен Кръстител Йоан е изпълнена в деня на йорданското Богоявление, от дълбока древност светата Църква е отредила за неговото възпоминание следващия ден подир този велик празник. Той е наречен негов \"събор\", защото на това богослужебно тържество всички вярващи са призовани да се съберат за молитвена прослава на този (Мат. 11:11) Божи пророк и праведник. Паметта му се чествува няколко пъти през годината, но най-тържествено се празнува на 7 януари.Между евангелските личности, които са окръжавали Спасителя, Неговият велик Предтеча заема изключително място, както по начина на своето идване на света, така и по своето неповторимо служение.Бележит и единствен е неговият принос при покайната проповед и кръщаване на юдеите, подготвяни за посрещането на очаквания Месия - Христос.Неговата трагична раздяла с грешния иродовски свят в окърваваната тъмница на Махеронската крепост също полага особен печат и ореол на мъченическото му 34-годишно земно поприще.Между всички останали пророци той се отличава още и с това, че е имал предназначението да посочи с ръка Тогова, за Когото е пророкувал на света.Този необикновен Божи избраник, който блести с многобройните си достойнства на границата между двата Завета, притежавал такава нравствена чистота, че по-скоро би могъл да бъде наречен ангел, отколкото човек. Затова и християнските иконописци го изобразяват с крила над препасаното с кожен ремък пустинническо облекло от камилска вълна.На неговото строго въздържание подражавали най-великите християнски подвижници, а неговата доблестна смърт вдъхновявала всички мъченици през време на гоненията срещу християнската вяра.", "date": "2020.01.07", "title": "Събор на св. Йоан Кръстител и Предтеча Господен"}
{"url": "http://www.cross.bg/chasa-varna-godina-1622036.html", "text": "/КРОСС/ От 11.00 часа на автостанция „Гео Милев“ на ул. „Иван Димитров – Куклата“ и бул. „Шипченски проход“ в район „Слатина“ кметът Йорданка Фандъкова ще представи нова електробусна линия.От 13.00 часа в Заседателната зала на Община Бургас кметът на Бургас Димитър Николов и заместниците му ще започнат представянето на проектобюджета за 2020 година, който ще бъде внесен за разглеждане и гласуване в местния парламент, за да стартира реалното му изпълнение.В 9.35 часа на Морската гара ще бъде осигурен катер до Пункт за базиране - Варна и обратно. Във формированията на Военноморските сили ще се състоят военни ритуали по повод тържествено откриване на новата учебна година. В Пункт за базиране - Варна, след края на официалната церемония, ще бъдат отработени показни занятия по подготовка на кораба за бой и поход, прехвърляне на леки товари и поща между кораби, развръщане на водолазен полигон и практически водолазни спускания, борба с възникнал пожар и евакуация на личен състав с използване на вертолет AS565MB „Пантер” от състава на Военноморските сили.От 10.00 часа в Община Варна ще се състои първото за годината заседание на ПК \"Култура и духовно развитие\".От 10.00 часа в залата на Търговско-промишлената палата ще се проведе курс по дигитални умения за неработещи и неучащи младежи до 29 години.От 10.30 часа в АГ – отделението (четвърти етаж) кметът на Добрич Йордан Йорданов ще поздрави Виолета Драгнева, която роди близначета.В 9.30 часа в храм „Св. Йоан Предтеча“ Старозагорският митрополит Киприан ще отслужи света Златоустова Литургия.В 10.00 часа във фоайето на Библиотека „Искра“ ще бъде открита документална изложба посветена на 160 години от рождението на композитора Емануил.В 11.00 часа пред паметника на Емануил Манолов ще бъде отбелязана 160-ата годишнина от рождението на композитора.Oт 10.30 часа на малкия площад до Дръндевата чешма ще се състои обичаят „Къпане на булка“.От 11.00 часа в централата на ПП АБВ на улица „Радомир“ 1, ет. 3, ще се проведе пресконференция.От 14.00 часа в Родилното отделение на Областната болница.В 10.30 часа в двора на църквата „Свети Иван Рилски” ще бъде раздаден курбан за здраве и благополучие по случай празника на Свети Йоан Кръстител (Ивановден).От 9.30 часа в зала 2 на Областна администрация - Шумен областният управител проф. Стефан Желев свиква работна среща за обсъждане и координиране на необходимите действия и превантивни мерки от страна на  институциите във връзка с обявеното от ВиК – Шумен спиране на водата за извършването на планирани ремонтни действия в 1.00 часа на 14 януари 2020 година.", "date": "2020.01.07", "title": "Предстоящи събития на 7 януари"}
{"url": "http://www.cross.bg/sreshtata-vuprosi-prisustva-1622046.html", "text": "/КРОСС/ Посланикът на САЩ у нас Херо Мустафа се срещна днес с министъра на правосъдието Данаил Кирилов и неговите заместници. Те обсъдиха въпроси по върховенството на закона преди срещата за стратегическия диалог между САЩ и България в сряда, съобщиха от посолството на САЩ в София.На срещата присъства и Пол Веки, регионален директор за Централна и Източна Европа / Близкия Изток в Службата за развитие, подпомагане и обучение на чуждестранни прокурори.На срещата също така присъства и Джесика Ким, новият постоянен съветник по юридическите въпроси към Посолството на САЩ.Г-жа Ким пристигна миналия месец, за да заеме поста си на постоянен юридически съветник за България и Румъния към Министерството на правосъдието на САЩ, като в това си качество ще отговаря за предоставянето на помощ за правосъдната система, за изграждане на капацитет в борбата срещу обществената корупция, прането на пари и организираната престъпност. Двете страни се споразумяха да развиват диалог и да споделят ноу-хау за по-голяма независимост на съда и отчетност на прокуратурата.", "date": "2020.01.07", "title": "Херо Мустафа обсъди с Данаил Кирилов въпроси по върховенството на закона"}
{"url": "http://www.cross.bg/soleiimani-iran-kasem-1622082.html", "text": "/КРОСС/ Иран обмисля 13 различни варианта да отмъсти на Съединените щати за убийството на иранския генерал-майор Касем Солеймани, съобщи във вторник иранската агенция Fars News, позовавайки се на Върховния секретар на Съвета за национална сигурност на страната Али Шамхани.Според Али Шамхани Техеран все още не е решил кой от сценариите да избере, но дори и най-слабият от тях би бил \"исторически кошмар\" за САЩ. Той добави още, че \"отмъщението\" срещу САЩ няма да се състои само в една операция.Шамхани посочи, че \"общо 19 бази, включително 11 щабквартири, най-близките до източната и западната граница на Иран, заедно с 8 американски бази в северната и южната част на Ирак, се намират в повишена бойна готовност\". \"Ние сме наясно с техния военен персонал и техника, като следим и най-малките развития\", добави той.По същество това представлява пряка заплаха срещу САЩ, но според редица военни специалисти, първото правило на един военен отговори е никога да не се говори за такъв отговор. Фактът, че иранската риторика е толкова изострена предполага, че Техеран все още не планира да нанесе удари по американски обекти.По-рано през деня парламентът на Иран гласува в подкрепа на предложение за определяне на армията на САЩ и на Пентагона (Министерството на отбраната) като \"терористична организация\" в отговор на американското убийство на Касем Солеймани.Освен това председателят на парламента Али Лариджани отбеляза, че Иран е решил да отпусне 200 милиона евро на Бригадите Ал Кудс на Ислямската революционна гвардия, за да подобрят техните способности при операции срещу САЩ.Междувременно главнокомандващият Ислямския революционен гвардейски корпус на Иран генерал-майор Хосейн Салами заплаши, че всеки ход от САЩ може да подтикне Техеран да \"предприеме сурово отмъщение срещу американските военни сили\", заради убийството на генерал-майор Касем Солеймани.Ако САЩ решат да отговорят на отмъщението на Иран, подчерта Салами, Техеран ще \"запали\" всяко място, ползващо се с подкрепата на Съединените щати и \"ще изгори мястото, което обичат\", визирайки най-големия съюзник на Вашингтон в Близкия изток - Израел.Иранският външен министър Мохамад Джавад Зариф пък заяви във вторник, че президентът на Съединените щати Доналд Тръмп е направил \"стратегическа грешка\", като е поръчал убийството на генерал-майор Солеймани, тъй като иранският военен е бил \"миротворчески генерал\".Зариф заяви, че Солеймани е била основна фигура в борбата срещу тероризма в Близкия изток и настоя, че решението на Тръмп да го убие идва в резултат на \"арогантност\". Иранският първи дипломат добави, че единственият начин за постигане на мир в региона е чрез диалог и остро критикува САЩ за избора да поеме \"пътя на войната и кръвопролитието\".По-рано Тръмп заяви, че е поръчал убийството на Касем Солеймани, защото иранският генерал е планирал атака срещу американски дипломати в Близкия изток.", "date": "2020.01.07", "title": "Иран обмисля 13 различни сценария да отмъсти на САЩ"}
{"url": "http://www.cross.bg/tryd-monitor-telegraf-1622038.html", "text": "/КРОСС/  - Златото поскъпна рекордно; - Ровят колетите за домашно вино и ракия; - 200 000 пришълци карат коли в София; - Хазяите декларираха 602 мин. лв. от наеми; - Новите Ивановци намаляха наполовина за 10 години; - В един ден и Гешев, и кметът на Перник отхвърлиха Нинова, защото прави политика от водната криза; - Борисов открива „Турски поток\" с Ердоган и Путин; - Трима арестувани за смъртта на българин в Солун; - 10-класниците на изпит през юни; - Изплатиха гарантираните влогове в КТБ; - Федерален прокурор от Охайо наблюдава реформите в Темида; - Българите в Чикаго извадиха кръста за Богоявление от Мичиган; - Проф. Димитър Димитров, ректор на Университета за национално и световно стопанство: Студентите да минават през големи компании като част от обучението; - Красимир Велчев, зам.-председател на ПГ на ГЕРБ,пред „Труд\": Няма да се поддадем на сценария за сваляне на правителството; - Климатологът Антоанета Йотова: Средните температури у нас ще скочат с 4 градуса; - Васил Велев, председател на Асоциацията на индустриалния капитал: Работещите в Южна България с два пъти повече болнични от северна; - Ще има ли война най-сетне?; - Преди да променяме конституцията; - Цената на топлото; - Закон за имотите, ама един път; ", "date": "2020.01.07", "title": "Преглед на печата на 7 януари"}
{"url": "http://www.cross.bg/tema-zhivo-stydioto-1622035.html", "text": "/КРОСС/ Политически послания по време на кризи - коментар на доц. Стойчо Стойчев и Кольо Колев; Ще стане ли по-дълъг работният ден? Гледните точки на работодатели и синдикати; \"Дунав - Русе\" продължава да е без пари - каква ще е съдбата на отбора?; В деня на Свети Йоан Кръстител: на живо от Варна с митрополит Йоан; За кризата в Близкия Изток, правата на българите в Сърбия и стабилността на управлението: Гост в студиото вицепремиерът Красимир Каракачанов; Какви поражения нанесе ураганният вятър - на живо от Сливен; След смъртта на български фен в Гърция: директно от Солун - до къде стигна разследването на фаталния инцидент?; Огненото бедствие в Австралия: Ще изчезнат ли цели животински видове и кои известни личности помагат на пострадалите райони?; Какво ни носи новото десетилетие? Специалната прогноза за 2020 година на Алена; След убийството на българин в Гърция. Има ли организирани боеве между футболни агитки и у нас? И до къде може да стигне агресията между феновете?; Мост се руши над главите на стотици шофьори всеки ден. Кой трябва да го ремонтира?; Най-старият чипровски килим се завърна у дома. На живо първо по NOVA. Кой го е пазил над два века?; На Ивановден. Специален гост в студиото е шеф Иван Манчев; ", "date": "2020.01.07", "title": "Теми и гости в сутрешните блокове на телевизиите на 7 януари"}
{"url": "http://www.cross.bg/prof-ymbal-nachalnik-1622037.html", "text": "/КРОСС/ , поет и писател;, началник Клиника по ендокринология в УМБАЛ \"Софиямед\";, ръководител на Клиниката по обща урология във ВМА, член на лигата \"Лекарите, на които вярваме\";, художник;, световен и европейски шампион по борба класически стил;, журналист, бивш депутат;, началник на Отделение по клинична патология в УМБАЛ \"Пълмед\";, депутат в 44-ото НС;, депутат в 44-ото НС;  ", "date": "2020.01.07", "title": "Родени на 7 януари"}
{"url": "http://www.cross.bg/ivanovden-iioan-dnes-1622039.html", "text": "/КРОСС/ Ден след Богоявление православните християни честват паметта на Кръстителя на Божия син - свети Йоан. Църквата го почита още и като Предтеча-пророк, който разкривал греховете на хората и ги призовавал да се приготвят за идването на Спасителя, като очистят сърцата и помислите си, за да могат да приемат Христовото учение. Празникът е наречен от народа Ивановден. Животът и духовната чистота, която постига Йоан Кръстител, както и мъченическата му смърт на едва 34 години, са причина библейските разкази да говорят за него по-скоро като за ангел, отколкото за човек. Най-важната мисия на Свети Йоан била да кръсти Христос. Затова и най-големият от трите празника, посветени на светеца, се празнува веднага след Богоявление.  На Ивановден празнуват над 355 000 българи, а Иван е второто най-разпространеното мъжко име в страната след Георги, сочат данните на НСИ.Празникът е съпътстван и от народни обреди. В опит да запазят старите традиции жителите на Карлово и до днес спазват ритуала Къпанак.Жените, сключили брак през изминалата година се къпят в ледените води на селската чешма.", "date": "2020.01.07", "title": "Ивановден е, над 350 000 българи празнуват!"}
{"url": "http://www.cross.bg/nyakolko-rozhdestvo-hristovo-1622040.html", "text": "/КРОСС/ На 7 януари Рождество Христово се чества в няколко православни църкви по света: Русия, Сърбия, Черна гора, Беларус, Украйна, Молдова, Грузия, Киргизстан, Македония, Етиопия, Египет, православната общност в Азербайджан.Руският патриарх Кирил отслужи Рождественска литургия снощи в катедралния храм \"Христос Спасител\" в Москва в присъствието на няколко хиляди души. На службата присъства и премиерът Дмитрий Медведев. Президентът Владимир Путин посрещна Рождество Христово в Санкт Петербург, където присъства на празничната литургия в Спасо-Преображенската катедрала.", "date": "2020.01.07", "title": "Честват Рождество Христово в няколко православни църкви по света"}
{"url": "http://www.cross.bg/bezplatno-vsichki-atraktzioni-1622048.html", "text": "/КРОСС/ Туристическа компания е обявила необичайна екскурзия, за която търси желаещи. Задачата на избрания турист ще е да посети безплатно най-добрите тематични паркове в света, включително Walt Disney World и Universal Studio, в разстояние на три седмици, пише \"Мирър\".През април или май тази година кандидатът ще трябва да отиде в Орландо (Флорида, САЩ), за да се вози на всички влакчета и атракциони, да гледа шоута, да опита местната храна, и още много, много атракции. При това напълно безплатно и без изобщо да чака по опашки за атракционите. А най-хубавото е, че може да вземе и придружител със себе си, отново напълно безплатно, като туроператорът ще покрие всички разходи.Кандидатът ще бъде оборудван с видеокамера и фитнес-гривна, които да следят за настроението му, а и той да може да прави видеобележки за преживяванията си.Но дори това не е всичко. След триседмичен маратон, туристическата компания ще плати на щастливеца три хиляди паунда.Служителят има едно-единствено задължение: след като опита всички атракциони, храната и се наслади на шоута, да предостави подробен доклад за преживяванията и впечатленията си - като се започне от общите впечатления, и се завърши с описание на местата за хранене.", "date": "2020.01.07", "title": "Търсят кандидат-турист за необичайна екскурзия"}
{"url": "http://www.cross.bg/otoplenie-energiiino-bulgariya-1622132.html", "text": "/КРОСС/  Цели 34% от българите нямат нужните средства, за да си осигурят достатъчно отопление на домовете си. С такъв дял енергийно бедни България се нарежда на първо място в ЕС. Това показват данни на Евростат - татистическата служба на ЕС, за 2018 г.Като цяло 7% от населението на съюза е посочило, че не може да си позволи качествено отопление. Делът им рязко е паднал спрямо 2011 г., когато е достигнал своя пик - 11%. За сравнение през 2011 г. в България 46.3% от населението не е можело да се отоплява адекватно.След нашата страна, най-много са енергийно бедните в Литва 28%), Гърция (23%), Кипър (22%), Португалия (19%) и Италия (14%).На другия полюс са страни като Австрия, Финландия, Люксембург, Холандия, Естония и Швеция. Там лишения са докладвали само около 2 на сто от анкетираните.  ", "date": "2020.01.07", "title": "Всеки трети българин няма пари за добро отопление"}
{"url": "http://www.cross.bg/yuriii-chmytin-yadrena-1622063.html", "text": "/КРОСС/ Ветеранът от Ракетните войски със стратегическо предназначение и член на президиума на \"Офицерите на Русия\" Юрий Чмутин разкри, че никъде по света не съществува вероятност някой да започне ядрена война по случайност.Според него от техническа гледна точка неупълномощени действия в системата за управление на ракетните войски са изключени. Това важи както за Русия, така и за други страни, предава Russia Beyond.Дори в случай на природни бедствия има сериозна защита на много нива. Експертът отбеляза също, че хакери не могат да дадат заповед за пуск на ракети, пише \"Российская газета\".\"\", подчерта Юрий Чмутин. В случая говорим за команда за пуск на стратегически ракети, която се състои от сложна система от кодове и няколко дублиращи се канала.Впрочем и войник на отговорен пост - в случай на внезапно безумие, няма да може да \"натисне бутона\" и да изстреля ракета.\"\", обяснява експертът. Неразрешено изстрелване е изключено независимо от носителя на ядрени бойни глави.Юрий Чмутин е сигурен, че ядрена война не може да бъде започната по погрешка поради пълното отсъствие на фактора на случайността, но много зависи от възприятията на политиците, които имат достъп до \"бутона\".", "date": "2020.01.07", "title": " Възможно ли е \"ядреният бутон\" да бъде натиснат по погрешка?"}
