{"url": "http://www.cross.bg/slavchev-simeon-sofiya-1596733.html", "text": "/КРОСС/  „Развитието на туризма между София и Москва е естественият начин да се възстановят взаимоотношенията между двете ни страни\" това заяви председателят на Политическа партия МИР Симеон Славчев по време на речта си на Кръглата маса „Туризъм 2019\",организирана от Българо-руската търговско-промишлена палата.Събитието е част от 36-тата международна туристическа борса \"Ваканция  и СПА Експо – 2019\". „  Славчев каза, че са нужни по-евтини полети между България и Русия, както и облекчен безвизов режим за посещение до 4 дни. Той подчерта, че уикенд туризмът може да е от основните фактори, които да допринесат за повече туристи между двете дестинации.\"Само чрез добра логистика и добри и изгодни транспортни връзки ще може да се увеличи туристическия поток двустранно\", беше категоричен председателят на ПП МИР. По отношение на София е важно развитието на културен туризъм, поклоннически туризъм , СПА и ски обиколките на столицата с туристически двуетажни автобуси, подобно на Лондон и други европейски столици, акцентира още Симеон Славчев.Кръглата маса \"Туризъм 2019\" даде възможност за разглеждане на такива важни фактори в развитието на туризма като инвестиционен ресурс и основна организационно-техническа инфраструктура.На срещата присъстваха Анатолий Макаров, Извънреден и пълномощен посланик на Руската федерация в Р. България, представители на Министерството на туризма, Търговското представителство на Руската федерация в България, Московска ТПП и Домът на  Москва в София,  Съветът по инвестиции към БТПП,  Столична община, представена от Симеон Славчев, представители на общините Кюстендил и Благоевград,  както и български браншови  организации – БАТА, АБТТА, Сдружение Туризъм.", "date": "2019.02.16", "title": "Симеон Славчев: Развитието на дестинацията София-Москва ще възстанови отношенията между страните ни"}
{"url": "http://www.cross.bg/popov-filip-izborite-1596717.html", "text": "/КРОСС/ „Убедени сме, че трябва машинно гласуване” това каза в интервю за предаването „Офанзива” по Канал 3 Филип Попов от БСП.  По думите му, 80 процента от българите смятат, че изборите са опорочени.”Навсякъде могат да станат фалшификации”, на мнение е Попов. „Самия резултат от машината няма как да се манипулира. Всички предложения, които дадохме за Изборния кодекс, не бяха приети. Всички тези неща водят до извода, че изборите ще се фалшифицират. Обмисляме конституционно искане, дали ще е по отношение на преференциите, или за ЦИК, предстои да се реши”, подчерта социалистът. Той коментира и поведението на ДПС при гласуването на Изборния кодекс. „Сега има договорки в кулоарите, и това показва, че сегашното управление не е  стабилно. По отношение на ДПС, позицията ни за секциите в чужбина винаги е била различна. Ние имаме различни мнения и за преференциите”, каза още Филип Попов и допълни, че реалните намерения на ГЕРБ са да запазят властта на всяка цена.", "date": "2019.02.16", "title": "Филип Попов: Убедени сме, че трябва машинно гласуване"}
{"url": "http://www.cross.bg/zatrypani-peterbyrg-chast-1596718.html", "text": "/КРОСС/ Срути се част от сграда на университета в Санкт Петербург, съобщават световните агенции, предаде Нова телевизия. Пропаднали са няколко етажа от сградата.По първоначална информация под отломките са затрупани най-малко 21 души. Няма потвърдени данни за жертви.Инцидентът се станал в Университета по Технологии, Механика и оптика в ранния следобед в събота, докато в учебното заведение все още се провеждали лекции.Пристигналите на място пожарни екипи са успели да евакуират около 60 души.Причината за частичното срутване вероятно е пропадане на покрива. Предполага се, че той е поддал заради ремонтни дейности и не добро укрепване на стените. \n\t\t\t\t\t", "date": "2019.02.16", "title": "Срути се част от университет в Санкт Петербург, има затрупани хора (ВИДЕО)"}
{"url": "http://www.cross.bg/trier-times-melancholia-1596729.html", "text": "/КРОСС/ Ларс фон Триер се възстановява след премиерата на „The House That Jack Built“ като поема в странна и непредвидена посока. The New York Times предаде, че екстравагантния датски режисьор планира да превърне всичките си 13 филма в диаманти и да ги показва на изложби по света. Той вече е приключил работа по един от тях – „Melancholia: The Diamond“, който може се види в галерията M HKA в Антверпен, Белгия.M HKA не показва снимки на проекта, съчетаващ 12-каратовото бижу с виртуална реалност, защото самият Триер „иска хората сами да дойдат и да го видят“. „Melancholia: The Diamond“ е вдъхновен от върховия момент във филма, когато два камъка се сблъскват един в друг.„Това, което се опитвам да направя, е да условя настроението“, каза Ларс пред The Times . Той реже диаманта на ръка, което му отнема 5 години. „В известна степен беше страничен проект, но не знаеш накъде ще те отведе животът. В началото мислех, че ще ми отнеме 2 седмици да го изрежа.“След като приключи с „Melancholia“, режисьорът предвижда да направи същото с другите си 12 филма в срок от 5 години. Следващият ще е „Breaking the Waves“ – драма от 1996 година с Емили Уотсън и Стелан Скарсгард. За да забърза процеса, той ще има „по-абстрактен подход“ към физиката на диаманта и ще използва лазерна технология.„Melancholia: The Diamond“ ще бъде в галерия M HKA до 5 май. Засега Ларс фон Триер няма планове за други филми след „The House That Jack Built“.", "date": "2019.02.16", "title": "Ларс фон Триер превръща филмите си в диаманти"}
{"url": "http://www.cross.bg/gradysa-predimno-temperatyri-1596703.html", "text": "/КРОСС/ Атмосферното налягане бавно ще се понижава и ще се остане по-високо от средното за месеца. През нощта срещу неделя ще е предимно ясно. Ще духа слаб южен вятър.  Минималните температури ще са между минус 2 и 3 градуса.В неделя ще е предимно слънчево. Ще духа слаб до умерен вятър от запад-северозапад. Дневните температури ще се повишат още малко и максималните ще са между 10 и 15 градуса.Над Черноморието ще е предимно слънчево. Ще духа слаб до умерен вятър от запад-северозапад. Максимални температури ще са между 10 и 13 градуса. Температурата на морската вода е 6-7 градуса. Вълнението на морето ще е 1-2 бала.Над планините ще е предимно слънчево. Вятърът ще утихва и след обяд ще е слаб до умерен от север-североизток. Максималната температура на височина 1200 метра ще е около 6 градуса, на 2000 метра - около 0 градуса. ", "date": "2019.02.16", "title": "Слънчева и топла февруарска неделя"}
{"url": "http://www.cross.bg/medal-shifrin-purviya-1596730.html", "text": "/КРОСС/ Микаела Шифрин написа история в ските, след като спечели златен медал в слалома за четвърти пореден път. Тя взе трети медал от Световния шампионат в Оре и второ злато след това от супергигантския слалом.Победителката се изравни с Тед Лигети по спечелен брой медали от Световен шампионат – седем. Единствената американка, която има повече, е Линдзи Вон с осем.Шифрин записа общо време от 1:57.05 в двата манша. Тя единствена слезе под 1 минута при второто си спускане по пистата. Домакините най-после имаха повод за радост – Анна Свен-Ларсон донесе първия медал за Швеция от първенството. Тя завърши само на 11 стотни зад Уенди Холденер в първия манш. И пак даде второ най-добро време и във втория, но този път зад Шифрин. С изоставане от +0.58 тя се окичи със среброто.На третото място остана Петра Влъхова, за която това е втори медал след Словачката бе пета след първи манш, но кара великолепно във втория. Нейното изоставане от победителката е малко повече от секунда.Лидерката след първия манш и носителка на два златни медала от Оре Уенди Холденер не издържа на напрежението. Тя допусна голяма грешка във второто спускане и се срина до 17-а позиция.", "date": "2019.02.16", "title": "Микаела Шифрин с четвърта световна титла в слалома"}
{"url": "http://www.cross.bg/katastrofa-makedoniya-tezhkata-1596711.html", "text": "/КРОСС/ В събота сутринта в болница в Скопие почина още един от ранените при тежката автобусна катастрофа, която стана преди три дни в Македония.Става въпрос за 39-годишен мъж.С него жертвите от тежката катастрофа на магистралата Тетово-Скопие вече са 15. При инцидента на 13 февруари на място загинаха 14 души, а други 39 бяха ранени. Сред тях имаше трима в много тежко състояние.", "date": "2019.02.16", "title": "Увеличи се броят на загиналите след автобусната катастрофа в Македония"}
{"url": "http://www.cross.bg/trenirovka-trenirovkata-zalata-1596652.html", "text": "/КРОСС/ Повечето хора, които ще видите в залата, са силно мотивирани да успеят. Много от тях обаче не знаят как точно да постигнат целите си. Именно познанията отделят тези, които успяват, от онези, които се провалят, или отказват още преди да положат крак в залата. Днес ще видим кои са 6-те грешки преди и по време на тренировка, които правят вашата фитнес програма по-неефективна и ви пречат да постигнете по-добри резултати, пише фитнес треньорът и консултант по хранене Страхил Иванов в своя блог Fitbg.net.Нищо, което си заслужава да се постигне, не е постигнато случайно. Това правило важи и за фитнеса. Не може да постигнеш целта си, ако не си начертал карта до нея. Когато знаете точно върху какво, как и по колко да работите, ще можете реално да проследите прогреса си.Добрият план трябва да е гъвкав, за да може да се напасне към променящите се условия. Ако в определен ден от седмицата често ви се случва да пропуснете тренировката, просто променете режима си и оставете този ден почивен, а тренировката направете в друг. Ако пък се затруднявате с някое упражнение, не се отчайвате, просто отделете допълнително време за да научите правилната техника.Всеки спортист знае, че не е важно само какво ядеш преди тренировка. Резултатите в залата зависят от хранителните вещества, с които сте се запасили в последните 24 часа преди тренировката си. С две думи, подготовката за утре започва от днес.Често съм обсъждал добрия хранителен режим. Хранете се на всеки 3-4 часа като се зареждате с качествени източници на белтъчини като чисто месо, риба и яйца. Не забравяйте и за не по-малко важните въглехидрати, които ще си набавите от кафявия ориз, картофите и зърнените култури.В идеалния случай, вашата диета трябва да се състои от около 30-40% качествен протеин, 30-40% въглехидрати и към 30% мазнини, като наблягате на моно- и полиненаситени мазнини. Тях може да си набавите от различни продукти като зехтин, ядки и семена, авокадо и др.В даден момент повечето от нас са се озовавали в залата психически неподготвени. Понякога изобщо не обмисляме предстоящата тренировка, докато не започнем с нея, защото сме били заети с работа, семейство, задължения и т.н. Но въпреки това, трябва да сме наясно, че тялото ни не е просто физически организъм. За оптималната ни ефективност по време на тренировка мозъкът също трябва да участва.Преди да започнете с тренировката, се настройте добре психически. Хубаво е това да стане още по време на предтренировъчното хранене. Обмислете как искате да протече тренировката ви, какви упражнения ще правите, с какви тежести и т.н. Не искате да влезете в залата неподготвени и тепърва да започнете да се чудите дали да правите упражнения за корем , упражнения за дупе или за гърди и ръце… Влезте в залата с план!Ако целта ви е да отслабнете, кардиото изглежда като най-удачния избор... на пръв поглед. Доста хора мислят така и затова се подлагат на дълги всекидневни аеробни сесии в опита си да изгорят няколко допълнителни калории. За жалост, монотонното кардио, в което поддържате еднакво темпо през цялата тренировка, не е най-ефикасният метод за горене на мазнини, защото горенето става само по време на самото упражнение и за кратък период след него. Високоинтензивните кардио тренировки обаче ще раздвижат метаболизма ви за следващите 24 часа след тренировката. Това става, защото този вид тренировки повишават следтренировъчна консумация на кислород. Силовите тренировки имат почти същия ефект. Можете дори да разделите силовите от кардио тренировките си, като правите кардиото сутрин, а силовата – вечер.Една-две олекотени серии от първото ви упражнение не са достатъчни да подготвят тялото ви физически и психически за предстоящото натоварване. Предлагам ви вместо това да започнете с леко кардио, за да повишите пулса и да подобрите кръвообращението. Така ще загреете мускулите и ставите. Загрейте толкова, колкото е необходимо да се поизпотите, обикновено 5-10 минути, като наблегнете на мускулните групи, които ще натоварвате. След това може да продължите с динамичен стречинг, който представлява загрявка на всички основни стави.Не ви се иска да ви пристърже от глад или да ви паднат батериите по средата на тренировката. Нито пък да се окаже, че точно след тренировката ви се налага да свършите друга работа и нямате възможност да се заредите с качествена храна. Ето защо е добре предварително да подготвите добавките и храната си, за да сте сигурни, че сте добре подсигурени за нуждите си по време и след самата тренировка. Най-малкото, старайте се да приемате достатъчно вода особено ако тренировката ви е интензивна и се потите обилно.Много хора се чувстват доста отпаднали след тренировка, затова е препоръчително да имате нещо предварително приготвено, за да подпомогнете възстановяването си. Един шейк веднага след тренировка е идеален вариант за това, особено ако съдържа суроватъчен протеин. Основното хранене трябва да е около 30-40 минути след това. То трябва да съдържа източник на протеин и въглехидрати. Протеинът подпомага възстановяването, а въглехидратите възстановяват изчерпания гликоген. За възстановяването може да ви помогне и доза BCAA или глутамин, които също действат добре.Надявам се, че след като вече сте запознати с тези грешки, ще ги избягвате в бъдеще. Това ще ви помогне да извлечете по-добри резултати от усилията, които полагате в залата.", "date": "2019.02.16", "title": "6 грешки, които не бива да допускате преди и по време на тренировка"}
{"url": "http://www.cross.bg/zadurzhaha-nelegalni-preselnitzi-v-elhovsko-1596700.html", "text": "/КРОСС/ В землището на село Лалково, община Елхово, са били задържани 13 нелегални мигранти, съобщиха от Областната дирекция на МВР в Ямбол.Задържаните са 13 мъже от афганистански произход, трима от тях са непълнолетни.Полицията проверява съпричастността на жител на Елхово, за който има данни, че е трябвало да ги превози към вътрешността на страната. Задържан е и мъж от Бургас, за който се предполага, че е координирал действията по извозването на мигрантите.Разследването продължава под надзора на Районна прокуратура - Елхово, образувано е досъдебно производство по случая.", "date": "2019.02.16", "title": "Задържаха 13 нелегални преселници в Елховско"}
{"url": "http://www.cross.bg/elektricheski-rezhim-sistema-1596654.html", "text": "/КРОСС/ След като хибридната версия на новото поколение на Honda CR-V пристигна в България непосредствено след старта на европейските продажби на модела, можем накратко да представим какво е новото в последния автомобил на марката.Новият екологичен CR-V Hybrid е оборудван с интелигентната система Multi Mode Drive (i-MMD), съчетаваща 2,0-литров i-VTEC бензинов двигател с цикъл на Atkinson и два електромотора, за да осигури реална енергийна ефективност и лесна управляемост. i-MMD не работи с конвенционална трансмисия, а вместо това функционира чрез далеч по-компактен агрегат, осигуряващ директна връзка между задвижващите части и плавното предаване на въртящия момент.Новата хибридна система i-MMD (Intelligent Multi-Mode Drive) се състои от два електрически двигателя. Единият електрически мотор е с максимална мощност 184 к.с. Той има двойна роля – задвижва автомобила в съответния режим, или генерира електроенергия, тъй като е свързан с електрическия мотор-генератор. Последният на свой ред създава електроенергия, а тя се добавя към акумулаторните батерии, и така се автомобилът се движи в електрически режим. В този случай той ускорява изключително бързо. В крайна сметка резултатът от всичко това е уникалното съчетание от екологичността на електрическия двигател с показателите на бензиновия и вътрешното пространство на конвенционален автомобил.Възможни са три режима – напълно електрически, хибриден (ползва електроенергията от генератора към задвижващия мотор, допълнително количество идва от батериите), и такъв, в който превес има двигателят с вътрешно горене. Всъщност бутон за смяна на различните режими няма, системата изчислява прецизно кой е най-подходящият за даден момент.Хибридната система не се нуждае от конвенционална трансмисия и е оборудвана с 1-степенен съединител с фиксирано предавателно отношение, който създава директна връзка между подвижните компоненти и по този начин се осигурява плавно предаване на въртящ момент през цялата система.В електрически режим задвижващият мотор черпи енергия единствено от батериите и така е осигурено задвижване с нулеви вредни емисии. В хибриден режим бензиновият двигател осигурява енергия за електрическия мотор-генератор, който на свой ред отдава мощност към задвижващия електромотор. Излишната мощност се връща обратно през генератора, за да дозареди батериите. В нормален режим колелата биват задвижвани от бензиновия силов агрегат, като при необходимост допълнителна доза мощност може да дойде от електромотора.", "date": "2019.02.16", "title": "Новото поколение на Honda CR-V пристигна в България "}
{"url": "http://www.cross.bg/pravitelstvoto-blokadi-podnovyavat-1596701.html", "text": "/КРОСС/ Фермерите, които блокираха основни пътни артерии в Гърция през последните три седмици подновяват протестите, съобщи в. „Катимерини“. Блокадите се подновяват, след като преговорите с правителството се провалиха, тъй като не бяха удовлетворени основните искания на селскостопанските производители за данъчни облекчения и по-ниски производствени разходи.Лидерът на профсъюза, представляващ фермерите от Лариса, Ризос Марудас, определи действията на правителството като „враждебни“. „Правителството се държи враждебно с фермерите, докато подпомага собствениците на кораби, търговците и банкерите“, заяви той.Синдикалният лидер беше категоричен, че през следващия месец са планирани нови блокади, след прегрупиране на демонстрантите и обсъждане на нови протестните тактики.Фермерите вече организираха 23 блокади на ключови кръстовища на национални магистрали в Централна Гърция през последните седмици. Въпреки натиска им обаче правителството не се поддаде на исканията им. ", "date": "2019.02.16", "title": "Гръцките фермери подновяват пътните блокади"}
{"url": "http://www.cross.bg/shampionskata-finala-liga-1596712.html", "text": "/КрОСС/ Руският футболен съюз в подал заявка за домакинство на финала на Шампионската лига през сезон 2020-21 в Санкт Петербург, съобщи за ТАСС генералният директор на федерацията Александър Алаев. Решението за мястото на провеждане на този двубой ще бъде взето на заседание на Изпълкома на УЕФА през май или юни тази година.Русия прие финала на Шампионската лига през 2008 година. Тогава във финалната среща на на 21 май на стадион \"Лужники\" в Москва играха \"Манчестър юнайтед\" и \"Челси\", като \"червените дяволи\" спечелиха след дузпи.Стадион \"Крестовский\" в Санкт Петербург беше построен за световното първенство в Русия. Съоръжението струваше 1.1 млрд. долара и отвори врати за Купата на конфедерациите през 2017 г. През миналото лято стадионът прие седем мача от световното, включително един от полуфиналите и срещата за третото място.През настоящия сезон \"Уанда метрополитано\" в Мадрид ще приеме финала в Шампионската лига. През 2020 г. той ще се играе на \"Ататюрк\" в Истанбул.", "date": "2019.02.16", "title": "Санкт Петербург иска да приеме финала в Шампионската лига през 2021 г."}
{"url": "http://www.cross.bg/bernabey-santyago-real-1596661.html", "text": "/КРОСС/ \"Реал\" (Мадрид) се доближи с една крачка към модернизирането на стадиона си \"Сантяго Бернабеу, след като си е осигурил голям банков заем за ремонт на стадиона, съобщава \"Ел Конфиденсиал\". Според испанското издание заемът е в размер на 575 милиона евро (650 милиона долара) и ще бъде отпуснат от американските банки \"Мерил Линч\" (Merrill Lynch) и Джей Пи Морган (JP Morgan).Двете американски банки ще се присъединят към испанските \"Сантандер\" (Santander) и \"Кайша банк\" (CaixaBank), които участват във финансирането на проекта, но според медиите в Испания не са замесени толкова активно.\"Реал\" отдавна иска да модернизира своя стадион, който за последно беше увеличен през 2011 г. \"Сантяго Бернабеу\" е построен през 1947 година, като на два пъти претърпява основна реконструкция – 1982 и 2001 г. В четири случая стадионът е разширяван, а сега капацитетът му е 81 044 места.Според плановете на президента Флорентино Перес модернизацията на \"Сантяго Бернабеу\" може да увеличи приходите с между 100 и 150 милиона евро годишно.Идеята на клуба е височината на \"Сантяго Бернабеу\" ще бъде увеличена с 12 метра, за да бъде поставен подвижен покрив. Централната трибуна също ще претърпи промени, а от клуба ще изградят нови зони за спонсори, почивка и забавления. Именно това ще вдигне много приходите.Преди време Перес обяви, че клубът може да излаща подобна инвестиция в рамките на 35 години. Според документите, с които \"Ел Конфиденсиал\" разполага, погасителният план е 30 години с лихва от 2.5%.\"Реал\" усилено търси и спонсор, който да постави името си до това на \"Сантяго Бернабеу\", с което да донесе допълнителни приходи. Стадионът на \"Реал\" е второто най-посещавано място в Мадрид след музея \"Прадо\" според официалната статистика.", "date": "2019.02.16", "title": "\"Реал\" ще изтегли заем от 575 млн. евро за модернизация на \"Сантяго Бернабеу\""}
{"url": "http://www.cross.bg/roklya-sred-zhenstvenostta-1596656.html", "text": "/КРОСС/ Модна къща \"Живанши\" (Givenchy) представи впечатляваща колекция на Парижката седмица на висшата мода през януари.В моделите си британската модна дизайнерка Клеър Уейт Келър, която създаде булчинската рокля на МеганМаркъл, е почела женствеността.На модния подиум в Париж бяха показани графични силуети, облекла от прозрачни материи, както и сака с украса от бяла дантела, комбинирани с черни панталони.Сред акцентите на ревюто беше дълга черна рокля, съчетана с една-единствена дълга ръкавица в електриковосиньо. Сред преобладаващите цветове бяха черното, жълтото, виолетовото, кобалтово синьото, червеното.\n\t\t\t\t\t", "date": "2019.02.16", "title": "Силата на женствеността: „Живанши“ в Париж (ВИДЕО)"}
{"url": "http://www.cross.bg/chantichka-samo-branda-1596663.html", "text": "/КРОСС/ Новата чантичка на Louis Vuitton е създадена само за вашето червило. Да, правилно прочетохте! Предвид историята на бранда, който е известен с производството си на луксозни чанти и куфари за пътуване, това е нещо иновативно.Оригиналното произведение на Никола Геские, креативен директор на бранда, представлява малка цилиндрична чантичка с много малко пространство, която, разбира се, е „белязана“ с емблематичната монограма на модната къща.Това е скъп и ексцентричен аксесоар, подходящ за всички онези жени, които обожават червилото и го смятат за най-важната част от макиажа. Кокетната чантичка е вдъхновена от елегантните кутийки за бижута и грим, правени през 1920-те. Тя може да се носи по различни начини – на врата, през рамоили да се закачи като аксесоар към голямата ви чанта.Удоволствието да имате дизайнерска чантичка само за любимото си червило, струва скъпо: 1, 390 долара. Подобна придобивка без съмнение е предназначена за истински ценители… ", "date": "2019.02.16", "title": "Новото произведение на Louis Vuitton е само за истински ценители"}
{"url": "http://www.cross.bg/severna-makedoniya-teroristichni-1596715.html", "text": "/КРОСС/ Българските граждани, посещаващи Северна Македония в следващите дни, да отчитат съобщенията за повишен риск от терористични атаки, предупредиха от Министерство на външните работи.Посолството на България в Скопие информира, че на 15 февруари около 20 часа МВР на Северна Македония публикува съобщение, което гласи: \"\".Два часа по-късно американското посолство в Скопие обяви публично съобщение, че е налице повишен риск от терористични атаки, подтикнати от екстремистки идеологии на територията на Северна Македония и с препоръки към своите граждани да избягват посещенията на обекти и мероприятия, определяни като \"меки цели\".По този повод МВнР препоръчва на българските граждани, посещаващи Република Северна Македония в следващите дни, да отчитат съобщенията за повишен риск от терористични атаки.", "date": "2019.02.16", "title": "МВнР предупреди за повишен риск от тероризъм в Северна Македония"}
{"url": "http://www.cross.bg/trump-ivanka-konferentziya-1596707.html", "text": "/КРОСС/ Дъщерята на американския президент и съветник в Белия дом – Иванка Тръмп се срещна с президента на Международния валутен фонд Кристин Лагард по време на втория ден от Международната конференция по сигурността в Мюнхен, съобщава Ройтерс.Иванка Тръмп е в германския град, за представи новата си глобална инициатива за еманципацията на жените в икономиката пред делегатите, съветниците по сигурността и министрите на отбраната, голяма част от които са мъже.Инициативата „Жените в световното развитие и просперитет“ е проект, който е насочен към подпомагането на дамите в развиващия се свят.На конференцията е и българския премиер Бойко Борисов, който също провежда важни двустранни срещи днес.\n\t\t\t\t\t", "date": "2019.02.16", "title": "Иванка Тръмп на една конференция с Борисов (ВИДЕО)"}
{"url": "http://www.cross.bg/zhelyazo-ymora-forma-1596709.html", "text": "/КРОСС/ Зелените салати и зеленчуци, орехите и бобовите храни са богати на желязо. Този микроелемент е важен за организма, защото участва в транспорта на кислорода. А дефицитът му е свързан с умора, слаба работоспособност и лош успех. И той е особено важен за развитието на плода през деветте месеца на бременността.Учени от университетите в Небраска-Линколн и Пенсилвания анализирали данни от 105 студента. Проучването им показало, че при тези с най-висок бал нивата на желязо в кръвта са високи. Физическата форма влияла на успеха по-силно отколкото стойностите на желязото в кръвта. Съчетанието на факторите обаче се оказало, че оказва най-мощно влияние. И успехът на тези, които били в най-добра физическа форма и с високо ниво на желязо в кръвта, бил най-висок.Слабост, лесна умора, студени крайници, често боледуване - това може да са първите признаци на нисък хемоглобин. , обяснява доц. Светослав Ханджиев, член на Европейската академия по хранене.Желязото влиза в състава на хемоглобина, помага за преноса на кислород от белия дроб до всички тъкани в тялото. При мъжете нормата му е 135 до 160 г/л, а при жените 120-140 г/л. ", "date": "2019.02.16", "title": "Храни, богати на желязо, дават сили на мозъка"}
{"url": "http://www.cross.bg/borisov-iiotinger-byudzhet-1596708.html", "text": "/КРОСС/ Министър-председателят Бойко Борисов проведе двустранна среща с еврокомисаря по бюджет и човешки ресурси Гюнтер Йотингер в рамките на Мюнхенската конференция по сигурността. Във фокуса на разговора им бяха преговорите по Многогодишната финансова рамка (МФР) за периода 2021-2027 г.„Искаме да сме амбициозни – то тогава ни е необходим и амбициозен бюджет. От това зависи и бъдещото ни развитие, както и да покажем, че ЕС може да действа единно в трудни времена и да излезе още по-силен от кризите“, заяви българският министър-председател пред еврокомисаря Йотингер.Премиерът Борисов посочи, че България подкрепя аргументите и позицията на ЕК за приключване на преговорите по МФР до октомври 2019 г. „Надявам се, че ще можем да постигнем споразумение навреме, за да няма забавяне в програмите, да отговорим на очакванията и да си върнем доверието на нашите граждани“, каза министър-председателят Борисов. Той посочи пред Йотингер, че от нас се изисква да намерим баланса между политиката за растеж и новите приоритети.„България, като външна граница на ЕС, добре разбира необходимостта от осигуряване на достатъчно средства за новите предизвикателства, особено в областта на сигурността, миграцията и отбраната. Но също толкова важно е бюджетът на ЕС да инвестира в растеж, заетост, конкурентоспособност и конвергенция“, подчерта премиерът Борисов.Той бе категоричен, че за страната ни кохезионната политика и общата селскостопанска политика са от приоритетно значение и са доказали своята добавена стойност за целия ЕС. „Изключително необходимо е допълнително засилване на фокуса върху нуждите на най-слабо развитите региони. Само така ще избегнем задълбочаването на изоставането и ще подпомогнем засилването на икономическото и социалното развитие и на ЕС като цяло“, каза още премиерът Бойко Борисов.Българският министър-председател и еврокомисарят се обединиха около позицията, че балансирано постижение по МФР, отчитащо нуждите на държавите членки, е постижима цел.", "date": "2019.02.16", "title": "Борисов в Мюнхен: Необходим ни е амбициозен бюджет на ЕС"}
{"url": "http://www.cross.bg/osobenostite-zemnata-planini-1596706.html", "text": "/КРОСС/ Планини на дълбочина от 660 км, на границата между горната и долната мантии на Земята, откриха учени от Принстънския университет и Института по геология и геофизика на Китай, съобщи Phys.org.Изследователи анализираха сеизмологичните данни от земетресението с магнитуд 8,2 в Боливия през 1994 година. С помощта на суперкомпютри те моделираха особеностите от разсейването на вълните, преминаващи през горните породи, които се отразяват или се пречупват при преминаването им между породи с различна плътност или топографски особености. Това позволи да се определят особеностите на границата на дълбочина 660 км, която се оказа дори по-неравна от обичайните планини.Според геолозите, макар че статистическият модел не позволява да се определи височината на неравностите, предварителните оценки показват, че те вероятно са по-високи от които и да е детайли от релефа на повърхността на земната кора.Резултатите от изследванията показаха, че горната и долната граници на мантията може в определени места да се смесват, а в други да остават ясно разграничени.Наличието на неравности може да се обясни с топлинните аномалии и химическите съставки и нееднородности, но заради особеностите на пренасянето на топлината в мантията, всяка една аномалия би изчезнала в продължение на един милион години. Химическите нееднородности може да възникват заради разтопяването на земната кора в зоните на субдукция, където океанските плочи се подпъхват под континенталните.", "date": "2019.02.16", "title": "Учени откриха планини на 660 км под земната повърхност"}
{"url": "http://www.cross.bg/petkov-rymen-gerb-1596710.html", "text": "РОСС/ Председателят на партия АБВ Румен Петков пред Агенция \"КРОСС\"Румен Петков: Здравейте.Румен Петков: Първо, ние от „АБВ\" предложихме два инструмента, които ще блокират или в много голяма степен ще възпрепятстват купуването на гласове. Първият е активната регистрация. И всички, които се правят на патриоти, борба с цигани, циганизаиця и т. н., не обърнаха внимание на този процес. Точно се занимавамс такъв род извращения в изборния процес. Активната регистрация е нещо изключително сериозно като възможност, да се преборим с мъртвите души в избирателните списъци и с невъзможността да се добавят допълнителни гласове.Румен Петков: Вторият въпрос е свързан точно с преброяването и манипулирането на протоколите. Самият факт, че се залага втори протокол, е предпоставка, не, а гаранция за манипулиране на изборния резултат. Когато ти си предпоставил възможността за два протокола, ти всъщност гарантираш някой да пренапише изборния резултат.Румен Петков: Да го фалшифицира, да. Ние предложихме една преброителна секция, на територията на един избирателен район. И това щеше да бъде силно решение и решение, в което нямаше да се допусне такъв род извращение. Разбира се, народните представители надминаха себе си като свалиха възможността да се внушава на избирателя изборният резултат в деня за размисъл и в изборния ден.Румен Петков: Да, да. И точно с аргумента, че и сега, така или иначе се нарушава законът. Когато Народното събрание казва - променяме закона, защото той се нарушава, това означава, че Народното събрание казва: Няма държава. Няма държава, която е способна да гарантира спазването на закона. Оттук нататък има два варианта, които са изключително смущаващи.Румен Петков: Да се напише правото на гражданина да участва в избора за отделния кандидат за народен представител преференциално. Този начин е само и единствено възможно за преброяване на купените гласове. Защото с този праг на възможност за участие в преференциален вот, няма как да се получи.  Това е само възможност да се броят купените гласове. И това е политиката на ГЕРБ и на ДПС, да се броят купените гласове.Румен Петков: Специално за машинното гласуване, трябва да се направи сериозен анализ. Първо - откъде могат да се закупят машините. Второ - кой може да ги достави и трето - как може да се гарантира достъпът до информацията. Аз не съм убеден, че в момента ние сме способни като държава, за такъв кратък срок да закупим машини за гласуване и да бъдат те гарантирани от гледна точка на дискетния вот, от гледна точка на правото на таен вот, от гледна точка на гарантирането и не манипулиране на изборния процес.Но това се нуждае от много сериозен анализ. Съвсем първоначално бих казал, че такова машинно гласуване, каквото ние предвиждаме, е правено във Венецуела. И във Венецуела е фирмата, която организира и доставя машините. Ако ние ще вървим по този път, трябва да го кажем съвършено ясно. Бих се върнал на Изборния кодекс с това, че народните представители свалиха образователния ценз на участниците в избирателните комисии. Там вече не се изисква образование. Нали сами разбирате, че ние поемаме ангажимента да изпратим в секционните, общинските, районните избирателни комисии не просто хора без образование, а хора, които не могат да четат, не могат да смятат, не могат да пишат и не знаят какъв протокол ще подписват. Е, това вече е големият срам за нас.Румен Петков: Левицата има големия шанс да се яви консолидирана и да смаже ГЕРБ. Левицата - БСП, защото ние от „АБВ\" сме заявили нашата позиция достатъчно ясно и категорично. Дори левицата, разбира се, може да се яви разединена и да се постигне същия резултат, който 10 години държи ГЕРБ на власт. Въпрос на избор, въпрос на почтеност към избирателите.Румен Петков: Социолозите, последните два избора винаги казват, че ще има паритет между БСП и ГЕРБ и накрая Цветанов, с такъв ход изборни инструменти, които бяха приети с последния Избирателен кодекс, печели изборите. Въпрос на избор и въпрос на стремеж на БСП е дали тя иска да отстрани ГЕРБ от власт. Ако иска, ние сме заявили нашата готовност. Ако не иска..., проблемът, моралният, управленският, е в БСП.Румен Петков: Да. Топката в момента е в БСП.Румен Петков: И аз Ви благодаря.*Интервю на Радост Бочукова  ", "date": "2019.02.16", "title": "Румен Петков, председател на „АБВ”: АБВ протегна ръка на БСП, топката е в тях"}
{"url": "http://www.cross.bg/plovdiv-prokyror-intzidenta-1596713.html", "text": "/КРОСС/ Екип следователи от Националната следствена служба поема разследването за дерайлиралия товарен влак в Пловдив, съобщи преди Dir.bg говорителят на главния прокурор Румяна Арнаудова.По думите й, столичните следователи, както и служителите на двете криминалистични лаборатории вече са отпътували за града под тепетата по разпореждане на Сотир Цацаров.\"\", уточни Арнаудова.Говорителят на главния прокурор каза още, че в рамките на деня ще се извърши оглед на местопроизшествието, ще бъдат разпитани свидетели, за да се установи причината и евентуалната вина за настъпване на инцидента.\"\", каза пред журналисти окръжният прокурор на Пловдив Румен Попов.Причината за дерайлирането на влака в Пловдив е лошото състояние на железния път, съобщиха от компанията \"Булмаркет\", която е собственик на композицията.Влакът с 2 локомотива и 25 вагона с пропан-бутан се е движел от Илиянци към Пловдив. Около 4.15 часа тази сутрин на гара Пловдив при преминаването транзит, дерайлират двата локомотива и първите три вагона. Няма ранени граждани и служители, няма изтичане на газ и повредена арматура на вагоните.Според GPS системата за контрол на локомотива, влакът се е движел със скорост 33 км в час при максимално разрешена 40 километра. Установена е счупена стрелка на приемно-отправен коловоз.Фирмата превозвач е категорична, че причината за дерайлирането е лошото състояние на железния път.Звеното за разследване на произшествия в железопътния транспорт към Министерството на транспорта е започнало разследване по случая. В момента се извършва оглед от пловдивски следователи.От \"Булмаркет\" припомнят, че през ноември 2018 година Европейската комисия обяви, че е внесла иск в Съда на ЕС срещу България заради неизпълнения на правилата относно безопасността на железопътния транспорт. Според ЕК българското законодателство не гарантира, че разследванията на тежки произшествия и инциденти се извърша от независим орган. И в момента такъв независим орган в България не съществува.", "date": "2019.02.16", "title": "Цацаров прати екип на НСлС в Пловдив, от \"Булмаркет\" обвиниха железния път"}
{"url": "http://www.cross.bg/plovdiv-tzisterni-gara-1596714.html", "text": "/КРОСС/ Товарната композиция с пропан-бутан, която дерайлира на жп гара Пловдив, е собственост на частния железопътен превозвач \"Булмаркет\". Това е компанията, чийто влак дерайлира в Хитрино преди 2 години.Сигналът за инцидента е подаден в 4.15 часа тази сутрин, а товарната композиция е идвала от Сърбия и е трябвало да стигне до разпределителната гара в Пловдив. Влакът е превозвал 25 пълни цистерни с  пропан-бутан с общо тегло от 2100 тона. При навлизането в жп гара Пловдив дерайлират двата локомотива и три вагона-цистерни. От пожарната съобщиха, че няма изтичане на газ и опасност за население. На място има две пожарни и два аварийни екипа.Директорът на ГД \"Пожарна безопасност и защита на населението\" главен комисар Николай Николов обаче пътува към Пловдив.Управителят на \"Булмаркет\" Петър Ганев заяви пред Радио Пловдив, че причината за инцидента е счупване на език на стрелка в този район на трасето.\"Влакът се е движил с допустима скорост от 35 км/ч. при максимални 40 км/ч. Машинистите са чули прискърцване. Трите цистерни до края на деня ще бъдат повдигнати, а утре ще се работи по повдигането на локомотивите. Ще бъдат направени технически експертизи\", допълни Ганев.Тежкотоварна техника вече разчиства релсите, като издърпват изправната част от композиция. Районът на Централна гара все още е отцепен, като се очаква това да продължи до обезопасяването на всички цистерни.На 10 декември 2016 г. товарен влак на \"Булмаркет\", превозващ цистерни с пропилен и пропан бутан, влиза в шуменското село Хитрино. При навлизане в железопътното отклонение седем цистерни дерайлират, а една от тях се самозапалва. Според експертите, изготвили експертиза по делото, възпламеняването е възникнало между 3 и 5 минути след дерайлирането на композицията. Според изчисленията през 80-сантиметров отвор в цистерната са изтекли 45 тона пропилен за 39 секунди.Тежкият инцидент отне 7 човешки живота. Близо 30 души са ранени. Разрушени са над 20 сгради. Наложи се евакуация на селото заради опасност от обгазяване.", "date": "2019.02.16", "title": " Пловдив се размина като по чудо с второ Хитрино "}
{"url": "http://www.cross.bg/mart-borisov-dmitriii-1596716.html", "text": "/КРОСС/ Министър-председателят на Руската федерация Дмитрий Медведев пристига на 4 март в София. Това потвърди премиерът Бойко Борисов от Мюнхен.Поводът за визитата са честванията за Освобождението на България и разговори по общите газови проекти.Председателят на Българо-руската търговско-промишлена палата Георги Минчев заяви през миналата седмица, че в началото на март се планира голям двустранен форум в сферата на туризма.", "date": "2019.02.16", "title": "Борисов потвърди: Дмитрий Медведев идва у нас на 4 март"}
{"url": "http://www.cross.bg/brekzit-glasyvane-tereza-1596705.html", "text": "/КРОСС/ Европейските институции постигнаха революционно споразумение за авторските права в интернет, които да гарантират справедливо заплащане за труда на хора на изкуството и журналисти. Стратегията на Тереза Мей за Брекзит претърпя поредно поражение в парламента. Испанците ще гласуват за трети път през последните четири години. И кои са алтернативните начини да отбележим Свети Валентин.След изтощителни преговори Европейският парламент и Съветът постигнаха съгласие за общите правила за защита на авторското право онлайн. Те гласят, че онлайн платформите ще трябва да плащат на артистите и журналистите, чиито творби публикуват. Заплащането подлежи на договаряне, като не трябва да се погазва свободата на словото. Заместник-председателят на ЕК, отговарящ за цифровия пазар Андрус Ансип подчерта, че правилата подготвят интернет за бъдещето.Кризата във Венецуела продължава. Президентът Николас Мадуро заплаши опозиционния лидер Хуан Гуайдо с изправяне пред съд „рано или късно“ за нарушаване на конституцията като се обяви за легитимен държавен глава. Според Мадуро Гуайдо се опитва да раздели страната и да убеди администрацията на президента Тръмп да започне военна намеса във Венецуела.Политическата ситуация и в Испания отново се разклати. Премиерът Педро Санчес свика предсрочни избори на 28 април, след като загуби ключово гласуване на проектобюджета.Швейцарските власти може би са открили начин да направят електронното гласуване сигурно. Те предлагат награди на хакерите, които успеят да манипулират вота.Несигурността около развода на Лондон и Брюксел продължава. Британският премиер Тереза Мей претърпя десето поражение в Камарата на общините, след като евроскептиците от собствената й Консервативната партия се въздържаха от гласуване по стратегията й.Вотът ще се приеме и като лош знак в Брюксел, че британският парламент е в безизходица. Лидерът на лейбъристите Джеръми Корбин призова Тереза Мей да признае, че нейната стратегия за Брекзит е пълен провал. Темата за Брекзит е представена и в необичайния музей на „Разбитите връзки“ в хърватската столица Загреб. Експозицията му се състои от вещи, дарени от обикновени хора, които искат да споделят какво се объркало в любовните им истории.", "date": "2019.02.16", "title": "Евроинституциите с революционно споразумение за авторските права в интернет"}
{"url": "http://www.cross.bg/kunchev-sigyrnostta-sili-1596704.html", "text": "/КРОСС/ Посланията, които идват от един от най-значимите световни форуми по сигурността, който продължава в германския град Мюнхен, са песимистични. Това каза проф.Румен Кънчев, експерт по Международни отношения пред БНР.\"Бяха  дадени доста оценки, които говорят, че светът не се движи в добра посока от гледна точка на сигурността, засиленото геополитическо и стратегическо съперничество между глобалните сили. Имаме 3 сили, които участват в това съперничество, наред със САЩ, който е световен лидер, Русия и Китай\".На фона на нарастващото съперничество между трите супер сили - САЩ, Русия и Китай, Европа не е защитена, допълни професор Кънчев.\"Има 3 приоритета пред НАТО, силовите действия между страните и взаимно подпомагане при изграждането на обща отбрана, обща силна отбрана и трето  - много тясно и засилващо се трансатлантическо сътрудничество с Америка\", каза проф.Румен Кънчев в предаването Събота 150.", "date": "2019.02.16", "title": "Румен Кънчев: Посланията от форума по сигурността в Мюнхен са песимистични"}
{"url": "http://www.cross.bg/glasyvat-chast-izbori-1596695.html", "text": "/КРОСС/ Какво общо имат подводниците, затворите с висока степен на сигурност и тропическите острови? На всички тези места в края на май можете да видите европейци да гласуват в европейските избори. Обобщава ги сайта Политико.Ето най-необичайните места, в които избирателите ще гласуват: Най-източната точка на Европейския съюз на Стария континент се намира на малък остров във финландското езеро Вирмаярви, но ако изминете още 14 125 километра на изток ще стигнете до групата острови Уолис и Футуна - френска територия в южната част на Тихия океан, където живеят 12 000 граждани, които също имат право да гласуват на европейските избори.От 2004 г. всички населени френски отвъдморски територии се считат за един избирателен район, като предоставят на нейните 1,5 милиона регистрирани избиратели правото да избират трима депутати в Европейския парламент. Но след като френското национално събрание премахна избирателния район на отвъдморските територии през май миналата година, сега политическите партии във Франция ще решат дали да включат кандидати от задграничните територии в своите списъци за европейските избори. Реюнион, френски остров в Индийския океан с население от около 800 000 души, е най-южният населен регион на ЕС. Предизборната кампания за европейските избори \"по принцип\" не се различава от \"това, което се прави на национално ниво\", казва Юнус Омарджи, член на Европейския парламент от Реюнион, избран за евродепутат през 2014 г. Но признава, че проблемите които вълнуват избирателите, обикновено са различни, цитирайки захар и риболов като доминиращи в дебата на острова. Последните избори за Европейски парламент предизвикаха малък интерес в отвъдморските територии на Франция, като избирателната активност спадна до рекордно ниско ниво от 17%, според Радио Нова Зеландия. И въпреки това островите имат по-добри резултати от някои страни от ЕС: в Словакия само 13% са гласували на изборите през 2014 година. В най-малко населения регион на Финландия хората често трябва да пътуват \"стотици километри\" в деня на изборите, за да дадат своя глас, казва Мика Рийпи, областният управител на Лапландия. С гъстота от 17 жители на квадратен километър, Финландия има третата най-ниска гъстота на населението в Европа след Исландия и Норвегия, които обаче не са членки на ЕС. Лапландия е дом на около 180 000 души - и също толкова на брой северни елени – които живеят на територия от 99 000 km².Част от жителите предпочитат да гласуват доста по-рано като пускат бюлетина в най-близкия магазин няколко седмици преди изборите. Според Рийп около 30 до 40% от финландците са избрали да гласуват по пощата на последните избори и добавя, че броят им нараства.   Когато става въпрос за гласуване по време на служба в армията, националните органи определят правилата. Например членове на германската армия могат да гласуват само по пощата. \"Въоръжените сили ще се погрижат, така че всеки да разполага с подходящите документи навреме, за да гласува.“, казва Кристиан Шерер, говорител на германското министерство на отбраната. За всеки, който се намира на подводница, тази система прави гласуването малко по-предизвикателно. Гласуването трябва да се извърши достатъчно бързо, за да се „върне в Германия в подходящото време“, казва Шерер, който си спомня, че е изпращал бюлетини от чуждо пристанище „четири или пет седмици“ преди датата на изборите.  Как и кога да се гласува е може би най-объркващо в холандския град Баарле-Насео, наричан още Баарле-Хертог. Този малък град в южната част на Холандия се състои от 22 малки белгийски ексклава (бел.ред. ексклав е част от територията на страна, нямаща обща граница с нейната основна част и обкръжена от чужда територия), някои от които съдържат и холандски анклави. Тоест част от градчето се намира в Холандия, друга – в Белгия.Някои улици са разделени от бяла маркировка, съставени от бели кръстове, която ви казва дали в момента сте в Холандия или в Белгия, а на един от жителите на града му било наредено да избере държава, тъй като границата минава през входната врата на къщата му.Криволичещата граница също означава, че 8000 жители на града ще гласуват по различно време и ще използват различни бюлетини. Холандците ще се отправят към избирателната секция на 23 май, а три дни по-късно - на 26 май - това ще направят белгийските им съседи. Избирателната активност също е коренно различна в зависимост от това къде живеете в този малък град. Тъй като гласуването е задължително в Белгия, активността на белгийската част е висока - почти 90%. Междувременно в холандските части на града едва 37% са гласували на последните европейски избори.Естония, често изтъквана като най-дигитално напредналата страна на континента, е единствената държава от ЕС, в която гражданите могат да гласуват онлайн. Според правителството, една трета от естонците използват така наречената система \"i-Voting\", стартирана през 2005 година. За тези, които не искат да прекарват време на опашка на местна избирателна секция, това спестява време, но също така е и полезен инструмент за нерешителните гласоподаватели - гражданите могат да променят гласовете си толкова пъти, колкото искат, докато изборният ден приключи, като само последният им избор се взима под внимание. Сред половин милион души, лишени от свобода в различните страни от ЕС, една голяма част имат право да определят състава на следващия Европейски парламент.Правото им да гласуват зависи от тяхното местоположение и извършеното престъпление, след като през 2012 г. Европейският съд по правата на човека постанови, че всяка страна има право да приема закони за правото на гласуване на затворниците - при условие че те не въвеждат обща забрана. В най-малко 18 европейски страни, включително Дания, Финландия, Испания и Швеция, няма ограничения лишените от свобода да гласуват. В Германия и Франция допустимостта на затворника зависи от извършеното престъпление или продължителността на присъдата. Осъдените в Германия за престъпления, насочени към целостта на държавата, като терористите например, нямат право да гласуват.В България имащите право на глас са лица с мярка за неотклонение „задържане под стража“ по досъдебни производства и ефективно осъдени, но без влязла в сила присъда към деня на избора. Съгласно Изборния кодекс, избирателни секции в местата за лишаване от свобода се разкриват там, където има над 10 лица с избирателни права. /бел.на ред./ Великобритания може да напусне ЕС, но голям брой хора отвъд Ламанша ще продължат да гласуват на следващите европейски избори. Около 6% от населението на Великобритания - около 3,7 милиона души - са граждани на друга държава от ЕС, според данни на британската служба за национална статистика.Малко под 1 милион са полски граждани, което прави поляците най-голямата европейска общност във Великобритания. Следват около 433 000 румънци и 337 000 ирландски граждани. ", "date": "2019.02.16", "title": "Най-странните места за гласуване за ЕП"}
{"url": "http://www.cross.bg/evropol-katrin-direktor-1596697.html", "text": "/КРОСС/ Премиерът Бойко Борисов проведе среща с изпълнителния директор на Европол Катрин де Бол в Мюнхен. Двамата обсъдиха доброто сътрудничество между европейската служба за борба с престъпността и българските служби за сигурност. Във фокуса на разговора бяха борбата с тероризма, разкриването на организирани престъпни групи, както и киберпрестъпността. “България ще продължи да укрепва сътрудничеството си с Европол. Службата винаги е била надежден партньор на страната ни в борбата с миграционния натиск, с контрабандата на горива и цигари и при злоупотребата с разплащателни средства“, подчерта министър-председателят. ", "date": "2019.02.16", "title": "Бойко Борисов проведе среща с изпълнителния директор на Европол Катрин де Бол в Мюнхен"}
{"url": "http://www.cross.bg/morbili-otdelenie-blagoevgrad-1596696.html", "text": "/КРОСС/ Влошило се е състоянието на 27-годишния мъж, заразен с морбили. Той е преместен в интензивното отделение на болницата в Благоевград, съобщи Веселка Момчева от „Надзор на заразните болести” в РЗИ – Благоевград.Болните деца са в стабилно състояние, уточни Момчева, предаде бТВ.Вчера стана ясно, че вътреболнична инфекция е причина за случаите на морбили в Разлог. Почти всички заразени са лежали в детското отделение на болницата в града, където са имали контакт с вируса.Болните вече са 21. За 11 е потвърдено че става въпрос за морбили, за другите ще е ясно в понеделник.", "date": "2019.02.16", "title": "Влошило се е състоянието на 27-годишния мъж, заразен с морбили"}
{"url": "http://www.cross.bg/donchev-opiti-izbori-1596690.html", "text": "/КРОСС/ „През 2015 г. имаше опити за намеса в българските избори, както и опити за саботиране” това каза в интервю за предаването „Тази събота” по БТВ вицепремиерът Томислав Дончев. „Това беше поредица от злонамерени хакерски атаки на сайтовете на Външно министерство, ЦИК и други. Това, в което не мога да съм толкова категоричен, кой стои зад тези атаки”, допълни той и изрази мнение, че може само да предполага, да има хипотези за това. Той изтъкна, че тогава  е било направено много, за да се локализира източникът.\"Има данни, кои хакерски групировки стоят зад атаката, но с коя държава са свързани те, не мога да кажа. Ние полагаме усилия, всеки изборен процес да сме по-подготвени и по-защитени”, заяви вицепремиерът. Той е на мнение, че за едни избори е важно посланието и са важни качествените и стойностни кандидати. Вицепремиерът Дончев коментира, че е факт, че ГЕРБ получава подкрепата на ДПС в дадени моменти. „Те имат ясно изразени позиции за външната политика, членство на България в Европейският съюз. По тези теми също сме получавали подкрепа\", каза още Томислав Дончев.", "date": "2019.02.16", "title": "Томислав Дончев: През 2015 г. имаше опити за намеса в българските избори, както и опити за саботиране"}
{"url": "http://www.cross.bg/borisov-bulgariya-ochakva-1596693.html", "text": "/КРОСС/ Мюнхенската конференция по сигурността продължава и днес. В рамките на форума министър-председателят Бойко Борисов ще се срещне с европейския комисар по бюджет и човешки ресурси Гюнтер Йотингер и с премиера на Бавария Маркус Зьодер, съобщи БНР.Очаква се Борисов да разговаря и с вицепрезидента на САЩ Майк Пенс. Премиерът не потвърди дали темата на срещата ще е закупуването на изтребители. Позицията на премиера е, че американската компания „Локхийд Мартин“, която произвежда избраните от правителството машини Ф-16, трябва да има завод за поддръжката им в България. „Това, което говоря сега с Локхийд Мартин е за така наречената допълнителна помощ или какво още може да се изградят като ние винаги поставяме завод за ремонт на самолетите. Казвам, при положение, че се подпише договор, в България да се развие, колкото се може повече тази промишленост“, заяви премиерът в Мюнхен.", "date": "2019.02.16", "title": "Очаква се днес Борисов да разговаря и с вицепрезидента на САЩ Майк Пенс"}
{"url": "http://www.cross.bg/taiipe-voenni-obekti-1596694.html", "text": "/КРОСС/ След обновяване на приложението, в което има снимки с изключително висока резолюция, в него могат да се видят секретни ракетни силози и дори типа на ракетите, алармират от Тайпе.От тайванското министерство на отбраната са изпратили официално искане до „Гугъл“ да замъгли изображенията на секретните военни обекти, които могат да бъдат видени в детайли от „враговете на родината“ и могат да застрашат националната сигурност на страната.Министърът на отбраната Йен Де-фа заяви, че реално обектът може да бъде преместен, тъй като ракетните установки нямат фиксирана позиция. Информацията беше потвърдена от анонимен военен източник, който подчерта, че вероятни снимките са остарели, тъй като Тайпе често премества отбранителните си съоръжения, за да „ги скрие и да заблуди врага“, съобщава „Рашъ тудей“.Според властите в Тайван секретната информация всъщност се намира в сградите, които ясно се виждат на снимките. Министър Йен Де-фа обаче беше категоричен, че е сформиран специален екип, който да работи в тясно сътрудничество с „Гугъл“, за да се избегнат подобни инциденти за в бъдеще. По думите му трябва да се преразгледа основно и закона за отбраната, според който разкриването на местоположението на секретни военни обекти се наказва със затвор.„Гугъл мапс“ разкри случайно тайна ракетна база в Ксиндиан, която е оборудвана с американските зенитно-ракетни установки „Пейтриът“. Приложението беше обновено в сряда с карти на четирите основни големи града в Тайван – Тайпе, Ново Тайпе, Таоюан и Тайчун.Това не е първият подобен инцидент. През 2016 година Тайпе помоли „Гугъл“ да свали от приложението си снимки, на които се виждаха военни обекти на остров Тайпин в Южнокитайско море предаде БГНЕС.", "date": "2019.02.16", "title": "“Гугъл мапс” случайно разкри секретни военни обекти на Тайван"}
{"url": "http://www.cross.bg/mart-makron-terorizma-1596691.html", "text": "/КРОСС/ Френският президент Еманюел Макрон обяви 11 март за национален ден в памет на жертвите на тероризма, предаде Франс прес.На 11 март 2004 г. е извършен най-смъртоносният джихадистки атентат в Европа, когато на гари в Мадрид избухват бомби в няколко влака. Убити са 191 души, а 1900 са ранени.Също на 11 март, но през 2012 г., е извършен първият от атентатите на Мохамед Мера в Тулуза и Монтобан. Той застрелва трима военнослужещи, един учител и три деца от еврейско училище преди да бъде убит от полицията.Първата церемония във Франция ще бъде организирана на 11 март 2020 г. в координация със сдружения на жертви и помощ на жертви.", "date": "2019.02.16", "title": "Макрон обяви 11 март за национален ден в памет на жертвите на тероризма"}
{"url": "http://www.cross.bg/komisiya-izbiratelna-izbor-1596698.html", "text": "/КрОСС/ Вчера, след спорен дебат, продължил до късно вечерта, част от народните представители гласуваха и приеха на второ четене фактическото премахване на преференциалния вот и провеждането на избори с Централна избирателна комисия, която е с изтекъл мандат и е фактически нелегитимна.Управляващото мнозинство, противно на общественото мнение, унищожи всеки мажоритарен елемент в Изборния кодекс. Аргументът на новата коалиция ГЕРБ-ДПС е крещящ – „Защо някой трябва да размества листата“, казва Хамид Хамид от ДПС. Отговорът е кристално ясен.Преференциите съществуват, за да не бъдат наредените на първите места в листите послушни „Калинки“ и подкупени лобисти тези, които определят бъдещето на страната. Но това, очевидно, не устройва настоящото слугинажно управление на територията на Република България.Да, територия, защото държавата следва да е функция на своите граждани и да се грижи за тях. С този порочен акт това Народно събрание не просто не се съобрази с над 2.5 млн. българи, които гласуваха на референдума за мажоритарен вот, а буквално се подигра с тях и унищожи единствените съществуващи наченки на избор на личности, а не на партийни апаратчици.С отказа за избор на нова ЦИК пък, народните представители за пореден път погазват законите, които Народното събрание е приело.Провеждането на избори с нелегитимна избирателна комисия поражда единствено и само съмнения за възможни фалшификации на предстоящите избори.Освен това, липсата на изискване за образователен ценз на членовете на секционните избирателни комисии навежда на мисълта, че там трябва да са хора, които да „свършат дадена работа”, при която четенето и броенето не са от значение.Ние от АБВ-Младежи призоваваме народните представители да се съобразят с исканията на българския народ. Апелираме и да се съобразяват със законите на Република България и незабавно да стартират процедура за избор на нова Централна избирателна комисия. В противен случай депутатите ще докажат, че това ще са последните издихания на един парламент, който е всякакъв друг, но не и български.В тази връзка, ние от АБВ-Младежи заставаме твърдо зад мнението си и сме готови да предприемем и да подкрепим всички законни методи за премахването на тези спорни поправки, в т.ч., президентско вето, сезиране на Конституционния съд, сезиране на Венецианската комисия и всички останали възможни мерки, които да доведат до съобразяването на законните ни с основните принципи на Конституцията, правото и най-вече с принципа на демокрацията – мнозинството на народа. А, както знаем, мнозинството пожела изборния вот да бъде мажоритарен. ", "date": "2019.02.16", "title": "Позиция на АБВ-Младежи по промените в Изборния кодекс"}
{"url": "http://www.cross.bg/banka-evrozonata-bulgariya-1596699.html", "text": "/КРОСС/ \"Положителни за правната и банковата система и надзор в България са изводите от ситуацията с венецуелските парични преводи\" това каза за седмичното обзорно предаване „Метроном“ на Радио „Фокус“ финансистът Емил Хърсев.Той коментира, че канален ред са постъпили парите от Венецуела, българските служби са знаели за трансфера преди повече от година. „Тези пари всъщност точно погледнато дословно никога не са влизали в България. Те не са докарани с камион, с каруца, с влак. Те са си седели винаги там, където си стоят сумите в евро – в еврозоната. Ние тук само си водим записки за парите, които физически са във Франкфурт. Този трансфер преди да достигне до българската банка е обработен освен от венецуелската банка, която обслужва национална петролна компания, още от кореспондента на тази на банка в еврозоната и от банката кореспондент на българската банка в еврозоната. Ние не сме членове на еврозоната, както и да сме, българските банки нямат сметки в Европейската централна банка. За да работят с евро и да обслужват плащания на своите клиенти с евро те използват услугите на банки кореспонденти“, уточни Емил Хърсев.Той каза още, че информацията, изнесена от посланика на САЩ гласи, че според американското правителство е извършено престъпление, обект на което са тези пари, като уточни, че българските власти не са знаели единствено тази част от информацията. Българската банка е изпълнила нареждането на прокуратурата, налагайки възбрана за разпореждане с паричните средства, добави Емил Хърсев.Предстоящите стрес тестове за банките са пътната карта на България към еврозоната, каза още финансистът Хърсев. Той изрази оптимизъм, че проверките ще бъдат положителни.По думите му стрес тестовете са илюзия и метод за блъфиране.„Предишния стрес тест започна декември месец на едната и резултатите бяха оповестени през юни на следващата. Около 5-6 месеца е необходимият технически период за провеждането на такава стандартна проверка. Българските банки са по-компактни и нещата се случват по-бързо. Предишният път нашите банки се справиха за около 3 месеца. Извършените проверки и анализи са два различни типа, като стрес тестът е по-лесен. По-труден е прегледът на качеството на активите.Предполагам, че Европейската централна банка отново ще извърши същата проверка. Качеството на активите сигурно се е подобрило, печалбата и собственият капитал на банките в България са се увеличили“, обясни Емил Хърсев.Според него България няма да се присъедини към еврозоната на 1 януари 2023 година и периодът, в който страната ни ще бъде част от европейския механизъм, ще продължи по-дълго.Около 5 години ще трае процесът на събиране на кураж от европейските страни за пристъпване към следваща разширение на еврозоната с вероятното участие на България и Румъния, добави финансистът. ", "date": "2019.02.16", "title": "Хърсев: Изводите от случая с венецуелските пари са положителни за правната и банковата система у нас"}
{"url": "http://www.cross.bg/nagradite-oskar-akademiyata-1596702.html", "text": "/КРОСС/ Организаторите на наградите \"Оскар\" обявиха, че се отказват от плана си да раздават наградите за четири от категориите в прекъсването за реклами по време нателевизионното излъчване на 24 февруари, след като това им решение предизвика вълна от недоволство от някои от най-изявените имена на Холивуд, съобщи \"Ройтерс\".Академията на филмовото изкуство и наука заяви, че откликва на искането на членовете си, както и че наградите във всичките 24 категории ще бъдат раздадени без промени в традиционния им формат.По-рано тази седмица академията обяви, че Оскарите за операторско майсторство, монтаж, късометражен филм и грим ще бъдат дадени по време на прекъсването за реклами на живото предаване. Организаторите обявиха, че монтирана версия на благодарствените речи ще бъде излъчена след това в ефир.Планът бе част от усилието телевизионното излъчване на наградите да бъде съкратено, след като гледаемостта през 2018 г. бе най-ниската в историята на церемониите.Отворено писмо, подписано от режисьорите Мартин Скорсезе, актьорите Робърт де Ниро, Мерил Стрийп и Джордж Клуни, както и над 300 други важни личности от киното в Холивуд обвиниха заявиха: \"Изхвърлянето на тези съществени области от изкуството на киното и понижаването на техния статут на церемонията по връчването на 91-ите награди \"Оскар\" не е нищо повече от обида към тези от нас, които са посветили животите си на тази професия\".По-рано срещу академията протестираха Ръсел Кроу, който нарече решението \"фундаментално тъпо\", както и предишните носители на \"Оскар\" за най-добър режисьор Алфонсо Куарон и Гийермо дел Торо.След вълната от възмущение, в четвъртък се проведе среща между съюза на кинематографите и някои от основните представители на академията.Според неназован източник на \"Варайъти\" новото решение означава, че излъчването на 24 февруари ще надвиши предварително уговореното време от три часа.", "date": "2019.02.16", "title": "След вълната от недоволство оскари няма да се раздават в прекъсването за реклами"}
{"url": "http://www.cross.bg/markov-georgi-gerb-1596681.html", "text": "/КРОСС/ \"Аз преживях “Костинброд-1”, който ни беше скроен от Мая Манолова, БСП и една сюрия други. Станах тогава от ГЕРБ - погнусен от опита да им бъде скроен този номер и да бъдат победени служебно. Сега ГЕРБ сам си скрои “Костинброд”. Това ще е “Костинброд-2”.Това казва бившият конституционен съдия и настоящ депутат от ГЕРБ Георги Марков пред \"24 часа\" по повод скандалните поправки в Избирателния кодекс, които предизвикват всеобщо недоволство.\"Вече виждам президента Радев в празнична парадна униформа - той ще стане герой, той ще стане борец за честни избори, той ще наложи вето и това ще бъде първото му успешно вето. За какво ни беше това? Нито една от тези промени не е нещо, без което да не можеше да се проведат тези евроизбори! ГЕРБ се вкара в капан. Горе-долу нещата наподобяват Истанбулската конвенция. Тогава лично при вас аз имах смелостта и най-вече честността да бия камбаната до г-н Борисов, че е подведен жестоко. Резултатът е печално известен!\", подчертава Георги Марков.Георги Марков призовава:  “Приятелю Бойко, намеси се, както можеш, да спрем и предотвратим това чудо! Да го прегласуваме още в сряда и всичко да остане така, както беше!”Народният представител, който е от гражданската квота обяснява, че лично е посочен Борисов за депутат да му казва истината: \"Защото съм единственият от ВНС, имам опит, от гражданската квота съм и не завися от партийна йерархия. Пратен съм от него да му казвам истината\".Георги Марков предупреждава, че така гласуваните поправки в Изборния кодекс създават усещането за нагласени избори, които могат да бъдат оспорени.\"Не трябва да създаваме впечатление, че променяме правилата на играта за едни избори, които и без това ще спечелим, и да създаваме ситуация те да бъдат оспорвани - да се олае цяла Европа, Азия, Африка. Това ще подмени темата на евровота - тя няма да е каква Европа искаме, а какви да са изборните правила\", предупреждава Марков.  ", "date": "2019.02.16", "title": "Георги Марков: Да отменим изборните поправки! ГЕРБ сам си скрои “Костинброд - 2”. Бойко, намеси се!"}
{"url": "http://www.cross.bg/plovdiv-intzidenta-nyama-1596682.html", "text": "/КРОСС/ Днес от 04:15 ч. е преустановено е днижението на млаковете между Пловдив и Филипово (направление Пловдив-Карлово).Причината е дерайлиране на първите три вагона на товарна композиция на частен жп превозвач в гара Пловдив. При инцидента няма пострадали и няма опасност за населението.Екипи на Национална компания “Железопътна инфраструктура“ са на място и са предприети незабавни аварийно–възстановителни дейности за осигуряване на проходимост на жп трасето. Назначена е комисия за разследване, която ще установи причините за инцидента. Направена е организация за обслужване на пътниците от засегнатите влакове.Движението между Пловдив и Тодор Каблешков в момента се осъществява само по път 1, което може да доведе до нарушаване на Графика за движение на влаковете и малки закъснения по направлението Пловдив-София.", "date": "2019.02.16", "title": "Преустановено е движението на влаковете между Пловдив и Филипово"}
{"url": "http://www.cross.bg/katastrofa-sofiya-intzidenta-1596726.html", "text": "/КРОСС/ Шофьор на ТИР предизвика тежка катастрофа на главен път Е79 край Ботевград след рисково изпреварване, съобщи \"Конкурент\".Сигналът за инцидента, който е станал в отсечката между Ботевград и Мездра, наричана от шофьорите \"Отсечката на смъртта\", е подаден около 12.30 ч.Тежкотоварният камион се е ударил челно в лек автомобил \"Фолксваген\", в който в посока София са пътували съпрузи от белослатинското село Попица. 49-годишният мъж, който е шофирал колата, е загинал на място. Съпругата му е транспортирана от екип на Спешна помощ в болница в изключително тежко състояние.Заради инцидента движението по главния път се осъществява само в едното платно. Трафикът се регулира от пътни полицаи. Образували са се обаче огромни колони.Дванайсет души са ранени при станалите 9 тежки катастрофи в страната през изминалото денонощие, съобщават от МВР.В София са регистрирани 22 леки пътнотранспортни произшествия и една тежка катастрофа с един ранен.", "date": "2019.02.16", "title": " След изпреварване на Е79: ТИР помете кола със съпрузи, мъжът загина"}
{"url": "http://www.cross.bg/tzvetanov-konsensys-tzvetan-1596683.html", "text": "/КРОСС/ „Държим да остане преференцията, но трябва да бъде постигнат консенсус в политическия живот” това каза в интервю за предаването „Събуди се” по Нова телевизия зам.-председателят на ГЕРБ Цветан Цветанов. „Това беше желанието и на НФСБ, които също искат преференциите да не участват в решаването и пренареждането на листите”, допълни той. По думите му,  НФСБ е част от Обединени патриоти и парламентарната им тежест е равна на тази на ВМРО. „В политиката не винаги можеш да поставяш ултиматум”, на мнение е Цветанов. Той посочи, че има теми, по които ГЕРБ намира политически консенсус с ДПС. „ДПС поставиха четири теми. В някои от тях се препокриха и с част от Обединени патриоти. Не сме ограничили възможността на българските граждани да упражнят конституционното си право да гласуват”, изтъкна той. „Обединените патриоти направиха консенсус, за да остане в този вариант, който предлагат ДПС”, каза още Цветан Цветанов.", "date": "2019.02.16", "title": "Цветан Цветанов: Държим да остане преференцията, но трябва да бъде постигнат консенсус в политическия живот"}
{"url": "http://www.cross.bg/rysiya-ministerstvo-britanskoto-1596719.html", "text": "/КРОСС/ Членове на британското и на руското правителство днес се срещнаха в Германия и така официално бе възобновен диалогът на най-високо равнище между Лондон и Москва, предаде Франс прес.Великобритания и Русия замразиха дипломатическите си отношения през март 2018 година след случая Скрипал.Държавният министър в британското външно министерство Алън Дънкан и заместник-министърът на външните работи на Русия Владимир Титов се срещнаха днес в рамките на Мюнхенската конференция по сигурността. Британското външно министерство потвърди пред АФП, че това е първата двустранна среща на правителствено равнище от 11 месеца.Дънкан е подчертал при разговорите, че разногласията между двете страни остават \"дълбоки\" и е призовал Русия да избере друг път и да действа като отговорен партньор, се посочва в информация на британското външно министерство.Дънкан е потвърдил категорично, че страната му и нейните съюзници са против безотговорното използване от Русия на химически оръжия в Солсбъри.", "date": "2019.02.16", "title": "Възобновен е диалогът между Лондон и Москва"}
{"url": "http://www.cross.bg/zhiletki-subraha-demonstranti-1596727.html", "text": "/КРОСС/ Хиляди демонстранти от движението „жълти жилетки“ се събраха на поредния си 14-и по ред митинг в центъра на Париж.Демонстрацията се провежда при засилени мерки за сигурност, макар няколкото марша във френската столица да бяха обявени като мирни протестни акции.Първите демонстранти се събраха на символичната за „жълтите жилетки“ локация край Триумфалната арка преди да се отправят към Айфеловата кула по централните парижки улици, съобщава Ройтерс, цитира БГНЕС.Друг протест, планиран за днес, се организира срещу антисемитските вандалски прояви от последните няколко седмици, които предизвикаха безпокойство в цялата страна. Някои от „жълтите жилетки“ изразиха антисемитски възгледи онлайн и по време на протестите, което предизвика безпокойството на френските власти, че демонстрациите се радикализират.\n\t\t\t\t\t", "date": "2019.02.16", "title": "Хиляди се събраха на четиринадесетия протест на “жълти жилетки” в центъра на Париж (ВИДЕО)"}
{"url": "http://www.cross.bg/borisov-plovdiv-intzidenta-1596723.html", "text": "/КРОСС/ Премиерът Борисов е кацнал директно в Пловдив на връщане след участието си в Мюнхенската конференция по сигурността, за да се запознае лично и на място със ситуацията около инцидента. Областният управител Здравко Димитров е информирал премиера, че категорично няма изтичане на газ както по време на инцидента, така и след него. Димитров е докладвал на министър-председателя от 7.30 ч. сутринта на всеки кръгъл час за действията на всички държавни институции, които са работили на мястото на аварията.Премиерът Борисов е бил информиран още, че разследването на случая е поето от следователите от Националната следствена служба и се извършват всички необходими процесуално-следствени действия.Цистерните от влака вече са изтеглени на достатъчно разстояние от гарата. Двата локомотива от композицията също са изправени и стабилизирани и предстои съвсем скоро да бъдат изтеглени на безопасно разстояние от гара Пловдив. Това докладваха на министър-председателя Бойко Борисов областният управител на Пловдив Здравко Димитров и директорът на ОД на МВР-Пловдив старши комисар Атанас Илков, съобщи пресслужбата на Министерския съвет, цитиран от БТА.", "date": "2019.02.16", "title": "Борисов кацна извънредно в Пловдив, докладваха му за инцидента с влака"}
{"url": "http://www.cross.bg/karatancheva-ranglista-sesil-1596686.html", "text": "/КРОСС/ Сесил Каратанчева се класира за полуфиналите на тенис турнира в Съпрайз, щата Аризона (САЩ) с награден фонд от 25 хиляди долара. В четвъртфиналите българката се наложи с  6:2, 6:0 над Даниела Сегел (Чили).За място на финала Каратанчева  ще играе срещу представителката на домакините  Али Кийк (САЩ), която е номер 148 в световната ранглиста.До момента Сесил Каратанчева сдпечели 18 точки за световната ранглиста.", "date": "2019.02.16", "title": "Сесил Каратанчева е на полуфинал в Съпрайз"}
{"url": "http://www.cross.bg/otkriti-kyzhyri-kadyna-1596688.html", "text": "/КРОСС/ Телата на 66 души, включително деца и жени, бяха открити в район на североизточна Нигерия, известен с етническо и религиозно противопоставяне.Телата са открити в 8 села на щата Кадуна на 40 км югоизточно от едноименната щатска столица. Сред жертвите са 22 деца и 12 жени. Четирима жители са спасени при намесата на силите за сигурност и в момента получават медицинска помощ.Вече са извършени арести на заподозрени лица, но властите призоват местните общности и техните лидери да не прибягват до отмъщения. Самият щат Кадуна често е арена на кървави стълкновения и на етническа и религиозна основа. Майсама Дишо, който е лидер на местната християнска общност, заяви, че кървавото престъпление в района на Кужури е извършено от племето фулани, изповядващи исляма. Християните са мнозинство в Кужури.", "date": "2019.02.16", "title": "Масово убийство в Нигерия"}
{"url": "http://www.cross.bg/lykov-sofiya-shestvie-1596685.html", "text": "/КРОСС/ Националисти ще почетат днес годишнината от смъртта на генерал Христо Луков, въпреки забраната на Столичната община за провеждането на шествие.За втора година разпореждането на кмета на София е демонстрантите само да поставят цветя пред паметната плоча на генерал Луков, без да организират шествие. Миналогодишната ѝ забрана за провеждането на т.нар. „Луков марш“ беше обжалвана и отменена от съда.Кметът на София Йорданка Фандъкова съобщи в четвъртък, че не е позволявала организиране на марша.„Това, което е съгласувано за поредна година е поднасянето на цветя на паметната плоча“, каза Фандъкова и че документът подлежи на съдебен контрол и се обжалва от организаторите.", "date": "2019.02.16", "title": "Националисти се събират на „Луков марш“ в столицата"}
{"url": "http://www.cross.bg/hiltun-imashe-paris-1596684.html", "text": "/КРОСС/ Парис Хилтън прикова вниманието по време на Нюйоркската седмица на модата. Известната певица обаче не бе сред публиката, а на модния подиум.37-годишната звезда дефилира със сребристо боди с ресни като демонстрира, че не се притеснява от дефилирането и дори леко се разкърши пред камерите. На врата ѝ имаше огромно колие с надпис „Blond“ (Блондинка), съобщава „Daily Mail“.Изпълнителката сподели няколко клипа в Instagram от самото шоу, което всъщност представя колекцията „The blonds“ (Блондинките).В момента Парис Хилтън е необвързана и явно търси по-разнообразни ангажименти. Преди тя имаше връзка с Крис Зилка, дори се сгоди за него, но малко след това нещата между тях не потръгнаха и те се разделиха.\n\t\t\t\t\t", "date": "2019.02.16", "title": "Парис Хилтън дефилира на Нюйоркската седмица на модата (ВИДЕО)"}
{"url": "http://www.cross.bg/sezon-naistina-razocharovani-1596687.html", "text": "/КРОСС/ Феновете на култовия сериал „Игра на торове“ вече броят дните до премиерата на първия епизод от последния осми сезон, с който ще бъде сложен край на шоуто. Интригата относно сюжета е голяма, защото целта и на продуценти, и на сценаристи, и на актьори, и на всички, замесени в случването на този така обичан сериал, е зрителите да бъдат изненадани. А вече многократно се уверихме, че създателите на „Игра на тронове“ наистина знаят как не просто да ни изненадат, а направо шокират с обратите в сериала и съдбите на главните герои.Сега президентът на HBO Кейси Блойс заяви, че чакането щяло да си струва. Той е от малцината, които са изгледали осмия сезон и последните епизоди, затова си позволи и малък коментар относно сюжета.„Вярвам, че феновете ще бъдат доволни от начина, по който свършва. Уверен съм, че ще им хареса и няма да са разочаровани. Краят е драматичен, емоционален и вълнуващ. Ще надхвърли и най-високите очаквания“, каза той.Е, наистина остана малко – първият епизод от последния сезон ще бъде излъчен на 14 април. Да видим дали ще успеят наистина да задоволят очакванията на феновете, имайки предвид колко разочаровани имаше от предишния, седми сезон.", "date": "2019.02.16", "title": "Финалът ще е драматичен и емоционален"}
{"url": "http://www.cross.bg/nyakoi-namalyavat-voda-1596658.html", "text": "/КРОСС/ Сезонът на вирусите продължава. Навсякъде около нас има кихащи и сополиви хора, които разпространяват бацили. Лекарите предупреждават, че при настинка и грип самолечението не е препоръчително.Най-бързият вариант да се излекувате е като спазвате препоръките на лекуващия ви лекар – да си останете вкъщи и да взимате изписаните лекарства. Но освен това може да промените начина си на хранене, който е много важен. Има храни и напитки, които ще ви освежат и с които определено ще се почувствате по-добре. Ето някои от тях:Различните видове чай, особено истинският, набран от вас в гората, а не на пакетчета, е най-полезен при боледуване. При висока температура, диария, повръщане и отпадналост течностите в тялото намаляват и се стига до дехидратация. Ето защо пиенето на много чай е полезно. По този начин много от бактериите, попаднали в организма, могат да излязат чрез урината. От друга страна много билки съдържат ценни елементи, които намаляват главоболието, облекчават болките в корема и гаденето.Мента, мащерка, жълт кантарион, джинджифил, лайка, са чайовете, които се препоръчват при настинка. Те подсилват имунната система и намаляват възпалението в тялото.Отлична храна при запушен нос, кашлица, болки в гърлото и отпадналост. Много хора не изпитват апетит когато са болни, но една топла пилешка супа може да им го възвърне. При направата на супата пилешкото месо отделя аминокиселини, които ускоряват процеса на възстановяване. В нея се слагат и някои зеленчуци. Бульонът, който става от тях и пилешкото, притежава противовъзпалителни и имуноподобряващи свойства. Нещо друго – месото е богато на протеини, които дават сила.За някои хора, спазващи палео режим, той е основна част от храненето им. Той се прави с кокали на тревопасни животни (например свински и телешки), зеленчуци като моркови, целина, праз, лук, както и някои подправки. Всичко се сварява и след близо час се получава бульонът, който се прецежда. Пие се горещ – при боледуване или някои автоимунни заболявания, при които хората имат чревна непропускливост.Бульoн се бори с възпалителните процеси в тялото и подобрява работата на червата.Една от основните напитки, които трябва да пиете при дехидратация. Тя съдържа голямо количество калий и глюкоза, които възстановяват електролитния баланс в организма. В един кокосов орех има около 200 мл кокосова вода, която е богата още на магнезий, манган, витамин С и диетични фибри.Към кокосовата вода може да се прибави сол, ако някой се нуждае от повече течности при силна диария или висока температура.Храна, богата на протеини и въглехидрати, от която ще получите енергия за деня. Овесените ядки помагат и за подсилване на имунната система, която е твърде отслабнала при вируси и настинки. За това спомагат бета-глюканите и полизахаридите в тях, които активират имунните клетки.", "date": "2019.02.16", "title": "Супа, чай... Какво да приемате когато сте болни?"}
{"url": "http://www.cross.bg/poslanitzi-slyzhba-diplomaticheskata-1596666.html", "text": "/КРОСС/ Българското дипломатическо дружество (БДД) излезе с остро писмо по повод на посланическите назначения, за които то алармира от месеци.Този път причина за реакцията е поредният транш от посланици, за които мина съгласувателната процедура между Министерство на външните работи и президентската институция. Най-спорните от тях са изпращането на Румяна Бъчварова за наш посланик в Израел и на бившия служебен премиер Марин Райков – в Лондон.Бъчварова е от така наречената политическа квота, която по закон на бива да е повече от 20%.Райков пък „прелита“ от столица в столица – Рим, Париж, сега - Лондон, без да е спазено изискването по закона на дипломатическата служба между два указа да има престой от 2 години в страната.  БДД следи внимателно процеса около смяната на българските посланици зад граница. В медиите излязоха имената от третия „транш“ официални български представители в чужбина, съгласувани с президентската институция.Tези решения предизвикват у БДД сериозно безпокойство.  и конкретно чл. 4 (1), където се твърди, че: „Република България е правова държава. Тя се управлява според Конституцията и законите на страната”. Закономерно възникват въпросите:  Ако Конституцията и законите не управляват държавата, кой тогава я управлява? Кой – у нас и в чужбина – би повярвал, че България е правова държава, където се спазва върховенството на закона, ако нейното ръководство го нарушава?В своето открито писмо до българския президент от 10 август 2018 г., БДД посочи основните членове на Закона за дипломатическата служба, регулиращи изпращането на посланици и дипломати зад граница.Всички те бяха нарушени с новия „транш”: „прелитането” на посланици от столица на столица, без задължителния двугодишен престой в България е факт; не бе направено даже минимално усилие да се намали раздутата политическа квота сред посланиците, която значително надхвърля предвидената в закона; мандатите на не малко посланици бяха удължени произволно от сегашното ръководство на МВнР; незаконната лустрация се утвърди като официална политика и на президентската институция; Не бе направен дори опит чрез новите назначения да се извади дипломатическата служба от блатото, в което бе поставена през последните години.В споменатото открито писмо БДД посочи, че По Конституция държавният глава издава укази за назначаване и освобождаване на извънредните и пълномощни посланици на Република България и постоянните представители към международните организации.Поради това смятаме, че именно  Според нас президентът трябва да бъде стожер на изпълнението на българското законодателство в областта на външните отношения, да мотивира дипломатическата служба за изпълнение на нейните отговорни външнополитически задачи. За съжаление, това не е факт.Не може да се подмине с безразличие и  Новите кадрови решения не отговарят на стандартите, утвърдени в правовите държави, за изграждането и развитието на професионална дипломатическа служба. Те са поредния удар срещу дипломатическата гилдия и особено срещу младите дипломатически служители с изключително демотивиращ ефект.  Както бе декларирано през миналата година, Управителният съвет на  БДД ще представи на предстоящото годишно Общо събрание свой анализ на кадровата политика в българската дипломатическа служба през последните години, с изводи и предложения. При решение на Общото събрание, този анализ на беззаконието и безобразията в дипломацята ще бъде предоставен на сходномислещи неправителствени организации в областта на международните отношения и право, националната сигурност и отбраната у нас и чужбина. Копие от анализа ще бъде предоставен и на българските средства за масово осведомяване. ", "date": "2019.02.16", "title": "Дипломатическото дружество: Президент, премиер и министър нарушават българската Конституция!"}
{"url": "http://www.cross.bg/trump-polozhenie-izvunredno-1596675.html", "text": "/КРОСС/ Президентът на САЩ Доналд Тръмп подписа вчера документ, с който обявява национално извънредно положение, предаде \"Франс прес\", цитирана от БТА. Целта е да осигури финансиране за плана му за стена по границата с Мексико, след като Конгресът не отпусна исканите от него 5.7 милиарда долара.Тръмп има също намерение да деблокира други федерални средства, включително предназначени за Пентагона, за да събере още пари за стената. Така заедно с парите, които Конгресът му отпусна (1.4 милиарда долара) той може да събере общо 8 милиарда долара.Лидерите на демократите в Конгреса вече обявиха, че ще се противопоставят всячески на инициативата на Тръмп. Нанси Пелоси и Чък Шумър окачествиха обявеното от Тръмп национално извънредно положение като \"незаконно\" и породено от \"несъществуваща криза\". Те казаха, че то нанася \"силен удар\" на Конституцията и прави Америка \"по-малко сигурна\".БТА посочва, какви права получава Тръмп, след обявяването на националното извънредно положение. То му дава на разположение над сто възможни мерки и даже да използва специални части.Конгресът е в състояние да контролира президента чрез законодателни процедури, но те трябва да бъдат с мнозинство за вето върху решението на президента.Ситуацията на границата с Мексико не е съвсем ясна и вероятно Тръмп ще срещне сериозна съпротива срещу плана си, както от демократите в Конгреса, така и в съдилищата. Тръмп смята да използва обявяването на извънредно положение, за да освободи средства за изграждането на част от стената по границата, заобикаляйки Конгреса, който по принцип контролира бюджета.Един пример за обявяване на извънредно положение в страната е въведеното от президента Джордж У. Буш на 14 септември 2001 г. след терористичните нападения, което още е в сила.Приетият през 1976 г. Закон за извънредното положение регулира неговото обявяване. Според Центъра за правосъдие \"Бренън\" към правния факултет на Нюйоркския университет при извънредното положение президентът разполага със 123 правомощия, които му позволяват да подминава законодателния процес в Конгреса.Но Конгресът има право да отхвърли решението на президента да обяви извънредно положение. В Камарата на представителите мнозинство имат демократите и те вероятно ще бъдат срещу Тръмп. В Сената, където крехко мнозинство имат републиканците, мнозина съпартийци на републиканеца Тръмп не са склонни да приемат плана му. Ако двете камари приемат закон против обявяването на извънредно положение, Тръмп разбира се ще наложи вето. Ветото може да бъде отхвърлено с мнозинство от две трети в двете камари.В историята на САЩ 31 пъти са били обявявани национални извънредни положения, повечето от които са били свързани с външни събития. Но нито едно от тях не е било толкова спорно, колкото това на Тръмп, свързано с границата с Мексико, заключава ДПА, цитирана от БТА.Президентът на САЩ Доналд Тръмп подписа закона за избягване на нова частична парализа на държавната администрация, предаде \"Асошиейтед прес\", цитирана от БТА. Законът осигурява 333 милиарда долара за финансиране на няколко правителствени структури до септември.В документа се предвижда и финансиране на част от стената по границата с Мексико. Става дума за финансиране на допълнителни 88 километра от нея, което е доста по-малко от исканото от Тръмп финансиране за 321 километра от стената.", "date": "2019.02.16", "title": "Доналд Тръмп изпълни заканата си и обяви извънредно положение заради стената"}
{"url": "http://www.cross.bg/hranata-restorant-rezhisyor-1596662.html", "text": "/КРОСС/ Под мотото Taste for Balance започна 13-то издание на кулинарната секция Culinary Cinema на Берлинале 2019, която ще продължи до 15 февруари.Тази година фокусът на фестивала е върху тъмната страна на света на храната, и по-точно - на световното изхранване. Темите са глад, недохранване, експлоатация, климатични промени, промишленото земеделие, и също - как индивидуалните ни хранителни навици влияят глобално.Мотото е свързано с кухнята като място, в което се търси баланс - от рецептите в началото до вкусовете накрая, но също и с баланса в много по-голям мащаб - между севера и юга, жените и мъжете, бедността и богатството. Общото между филмите е в по-мрачните нотки, на фона на които се търсат пресечните точки между храна, политика и култура. е документален филм на канадската режисьорка Мая Галус за седем жени готвачи, включително Ан Софи Пик, които променят световната кулинарната индустрия. Във филма си  Джон Честър, който е фермер и режисьор, разказва как е успял да превръне пустееща земя в Калифорния в плодородна. А в  испанският режисьор Мигел Анхел Хименес проследява работата и живота на семейния ресторант с една звезда L'Escaleta. на Алваро и Диего Сармиенто се фокусира върху борбата на перуански жени с климатичните промени така че да могат да продължат древните си земеделски традиции.е на режисьора Ясер Талеби, и е документален разказ за живота на 80-годишната Фирузех, която живее изолирано от света планинско село, сред природатата и кравите си.Мариана Економу в  разказва историята за гръцко село, поразено от икономическата криза в страната, в което хората започват бизнес с био домати, които растат на фона на музиката на Рихард Вагнер.Програмата включва и прожекции-премиери на два от последните епизоди от хитовата поредица по Netflix  — за британския готвач Асма Кан и Машама Бейли от Савана.Един от двата игрални филми са  на индонезийския режисьор Edwin. Разказът е за Аруна, която е щастлива, неомъжена 30-годишна жена. По професия е епидемиолог, но истинската й страст е храната. Получава задача да разследва случаи на птичи грип в Индонезия, но това се оказва повече разкриване на душата на Индонезия през храната й.Другият игрален филм е на Кей Чикаура , който е за драматичната история на нелегален китайски емигрант, който работи в ресторант в Япония.След всяка прожекция готвачи, след които Анджела Хартнут, Кико Моя, Себастиен Франк ще поднасят своите вдъхновени от филмите менюта в ресторант Gropius Mirror Restaurant, отворен специално за фестивала.", "date": "2019.02.16", "title": "Кулинарното Берлинале 2019: Вагнер, био домати и тъмната страна на храната"}
{"url": "http://www.cross.bg/plovdiv-zhelezoputna-kompaniya-1596676.html", "text": "/КРОСС/ Товарен влак с пропанбутан дерайлира на гара Пловдив, съобщават от на Национална компания \"Железопътна инфраструтура\".Спряно е движението на влаковете между Пловдив и Филипово. Дерайлиране на първите три вагона на товарна композиция. При инцидента няма пострадали и няма опасност за населението.Екипи на Национална компания \"Железопътна инфраструктура\" са на място и са предприети действия за осигуряване на проходимост на жп трасето.Назначена е комисия за разследване, която ще установи причините за инцидента.Направена е организация за обслужване на пътниците от засегнатите влакове.От компанията съобщават, че движението между Пловдив и Тодор Каблешков се осъществява само по път 1, което може да доведе до нарушаване на графика за движение на влаковете и малки закъснения по направлението Пловдив-София.", "date": "2019.02.16", "title": "Товарен влак с пропанбутан дерайлира на гара Пловдив"}
{"url": "http://www.cross.bg/mityo-yzyn-beshe-1596677.html", "text": "/КРОСС/ Турция предаде на българските власти Димитър Желязков – Митьо Очите. Той вече се намира в ареста на Националната следствена служба, информира NOVA. Соченият за наркобос Желязков беше екстрадиран у нас снощи с полет от Истанбул.На 2 август миналата година службите арестуваха в Бургас и региона група за рекет, физически тормоз и разпространение на наркотици. Арестуваните се оказаха приближени на Митьо Очите. Той беше обявен за издирване, а ден по-късно - задържан в хотел в Истанбул. Обвиненията му са същите като на задържаните в България.В Истанбул заедно с Митьо – Очите беше задържан и заместник-председателят на общинския съвет от БСП в Бургас Бенчо Бенчев. С тях бил и  бившият депутат от ДПС Несрин Узун, който, според твърденията на прокуратурата, е направил резервациите за стаите в хотела. Отново според прокуратурата, Митьо Очите стигнал до Турция два дни преди залавянето му с микробус, собственост на фирма на Бенчев.„Просто така се случи, че бях на неудобно място с неудобни хора”, заяви тогава Бенчев.А Несрин Узун разказа какво се е случило във вечерта на арестите. Тогава по думите му бил на вечеря с Бенчев.„След вечерята, аз вместо да го оставя да се прибере с такси, го взех с моята кола, за да го оставя. Като пристигнахме и видяхме, че беше арестуван въпросният български гражданин, които са го търсили с Интерпол”, заяви тогава Несрин Узун.Узун отрича той и Бенчев да са били задържани и казва, че са оказали пълно съдействие на местните власти.  Нашите власти пък казаха, че очакват Димитър Желязков на българска земя.Още този уикенд Специализираният съд в София ще гледа мярката за неотклонение на Димитър Желязков. ", "date": "2019.02.16", "title": "Митьо Очите е в ареста на Националната следствена служба"}
{"url": "http://www.cross.bg/kandidat-byuletinata-byuletina-1596680.html", "text": "/КРОСС/ След среднощните промени на изборните правила в парламента в четвъртък избирателите на вота за евродепутати през май т.г. ще имат възможност за машинно гласуване, но не във всички секции, а само в най-малко 3 хиляди секции в страната. Гласуването с хартиена бюлетина остава навсякъде, така че ще трябва да изберете как да упражните правото си на глас, ако го правите в секция с двете опции.Гласуването с бюлетина ще става, както досега. Със синя химикалка ще трябва да поставите Х или V в съответния квадрат с номера на предпочитаната партия, коалиция или инициативен комитет и да сгънете бюлетината така, че да не се вижда избора ви при пускането в прозрачната урна.Ако искате да дадете преференция за кандидат за евродепутат от предпочитаната листа, ще имате такава възможност, но съответният кандидат трудно ще успее да я пренареди и да стане пръв, тъй като ще са му нужни между 130 и 150 хил. преференции, или колкото са гласовете за един евродепутатски мандат. Досега за да пренареди листата, кандидат за евродепутат трябваше да събере толкова преференции, колкото са 5% от гласовете за издигналата го партия или коалиция.Очакванията са вече да няма преференции по т.нар. феномен 15/15, тъй като номерата на партиите, коалициите и инициативните комитети в бюлетината ще бъдат от 1 до 100, а на кандидатите - от 101 нагоре. Имената и номерата на кандидатите ще можете да прочетете на входа на секции. Преференцията се отбелязва в кръг от дясната страна на бюлетината.Гласуването с машина трябва да става в отделeно с параван място. Ще имате ограничено време да направите избора си чрез докосване на сензорния екран върху съответния квадрат и кръг, след което трябва да изчакате машината да отпечата хартиена разписка, да проверите дали изборът ви правилно е отразен в нея, да я сгънете с текста навътре и след излизане да я пуснете в непрозрачна урна.И при гласуването с бюлетина, и при машинното гласуване освен възможност за отбелязване на предпочитана партия, коалиция или инициативен комитет ще има и опция \"Не подкрепям никого\".На изборите за кметове и общински съветници тази есен ще има възможност за машинно гласуване поне 6 хиляди секции в страната. Навсякъде отново ще се гласува с хартиена бюлетина. Отново ще имате избор, ако гласувате в секция с двете опции.Ако искате да гласувате за конкретен кандидат за общински съветник, това ще е възможно, но преференцията трудно ще даде резултат, тъй като за да пренареди листата и да бъде втори, един кандидат трябва да събере толкова гласове, колко са нужни на партия, коалиция или инициативен комитет да има един общински съветник. За Столичната община това са между 7 и 8 хиляди гласа. Досега за осъществяване на преференция бяха необходими 7% от гласовете за съответната формация.Номерата на партиите, коалициите и инициативните комитети в бюлетината отново ще бъдат от 1 до 100, а на кандидатите - от 101 нагоре. Можете да прочетете отново бюлетината и имената и номерата на кандидатите на входа на секцията.Следващите парламентарни избори трябва да бъдат през 2021 г. Тогава, ако не се наложат нови промени в Изборния кодекс, избирателите в страната ще гласуват само с машини. Изключение ще има само в секциите с избиратели по 300 души, тези в болниците и социалните домове, където ще се гласува само с хартиена бюлетина. Само с хартиена бюлетина ще се гласува и в секциите в чужбина и на корабите с български флаг. Това значи, че няма да имате право на избор, а в най-вероятно ще гласувате с машина.Ако искате да дадете предпочитание на кандидат в листите, отново можете да го направите, но то ще сработи само ако кандидатът получи толкова преференции, колкото гласове са нужни, за да има партията, коалицията или инициативния комитет депутат от съответния изборен район. Това значи, че ще са нужни между 9 и 15 хил. гласа за конкретен кандидат, за да пренареди листата и да стане втори. Досега прагът за преференция беше като на изборите за общински съветници - 7%.Номерата на партиите, коалициите и инициативните комитети в бюлетината отново ще бъдат от 1 до 100, а на кандидатите - от 101 нагоре.авт: Здравка Андонова, източник: www.dnevnik.bg", "date": "2019.02.16", "title": "Как ще се гласува на следващите избори?"}
{"url": "http://www.cross.bg/gaga-leiidi-rodi-1596678.html", "text": "/КРОСС/ Новата татуировка на певицата и актриса Лейди Гага е вдъхновена от филма \"Роди се звезда\" и песента \"La Vie En Rose\" на Едит Пиаф, съобщи Контактмюзик.Лейди Гага е показала придобивката си в Инстаграм. В номинираната за \"Оскар\" романтична драма \"Роди се звезда\" 32-годишната певица и актриса се превъплъщава в образа на Али. В една от началните сцени на филма героинята на Лейди Гага изпълнява знаковата песен от 1947 г. на Едит Пиаф в бар за травестити пред персонажа Джаксън Мейн (Брадли Купър).Купър, който е и режисьор на филма и първоначално е искал певицата Бионсе за ролята, преди време разкри, че след като е чул Лейди Гага да пее на живо, е разбрал, че тя трябва да изиграе Али.", "date": "2019.02.16", "title": "Новата татуировка на Лейди Гага вдъхновена от „Роди се звезда“"}
{"url": "http://www.cross.bg/trump-chikago-ayrora-1596679.html", "text": "/КРОСС/ Петима цивилни са загинали, а още толкова полицаи са ранени при масова стрелба в американския щат Илинойс, съобщава местните медии.Мъж е открил огън в база на голяма компания в щата. Инцидентът е станал в градчето Аурора, в покрайнините на Чикаго.Нападателят е 45- годишният Гари Мартин, служител в комплекса. Той е убит при престрелка с полицията. Пострадалите се намират в болница и са в стабилно състояние.Американският президент Доналд Тръмп похвали в “Туитър“ добрата работа на полицията и изказа съболезнования на близките на загиналите. “Америка е с вас“, написа Тръмп.Ден по-рано Мартин е бил уволнен от фирмата за производство на индустриално оборудване \"Хенри Прат\", където е работил 15 години.Аурора се намира на около 80 километра от Чикаго.", "date": "2019.02.16", "title": "Уволнен служител уби петима в Илинойс"}
{"url": "http://www.cross.bg/tema-kodeks-grypa-1596667.html", "text": "/КРОСС/  Горещи дебати: промени в Изборния кодекс - разговор с Данаил Кирилов от ГЕРБ. България и руската агресия - накъде? Спорят Явор Дачков и Гроздан Караджов. Георги Кадурин - новият Маркиз дьо Сад: провокация за публиката. В Залата на славата: Константин Михайлов; историята разказва Цвети Абрашева. На живо: Група П.И.Ф. с нов музикален спектакъл. Как се става инфлуенсър - разговор с Крис Захариев. Нови заглавия в афиша на пловдивската опера - Нина Найденова и Марияна Панова. Лекари на ръба - лекарите, които спасяват под заплахата да не оцелеят. Живот като на кино -как среща със смертта променя живота на участник в „Сървайвър\" - д-р Найденов. Успелите млади -те са на 26 и са вече част от успелите европейци. Политическа седмица - вицепремиерът Томислав Дончев. Шпонски скандал, руска връзка, британски служби - как на фона на аферата „Скрипал\" изгря българския оръжеен търговец Гебрев - топ-разузнавачът Иван Пенков. Група на годината - скандалните „Скандау\". С какви амбиции сяда на съдийския стол в „Гласът на България\" Михаела Филева.  Агенти от Русия, пари от Венецуела, Изборен кодекс. Игри за напреднали. За горещите теми от седмицата - говори Цветан Цветанов. Миролюба Бенатова представя: Юмрук за външен вид. Защо непознат изби няколко зъба на жена, докато си разхожда кучето? Един от най-успешните гръцки изпълнители - суперзвездата Василис Карас, ще си припомни началото на своята кариера пред камерата на NOVA - ексклузивноо интервю на Ива Софиянска-Божкова. ", "date": "2019.02.16", "title": "Теми и гости в сутрешните блокове на телевизиите на 16 февруари"}
{"url": "http://www.cross.bg/radev-glava-durzhavniyat-1596655.html", "text": "/КРОСС/ \"Ще действам институционално - така президентът Румен Радев отговори на въпрос на репортери дали ще наложи вето върху приетите снощи промени в Изборния кодекс. Ще взема решение, когато законът дойде при мен. Тогава ще преценя как да постъпя\", каза в Хасково държавният глава: \"Нека другите да се изговорят, моите действия са ясни“.Радев пристигна в града по покана на бизнеса. Президентът беше посрещнат с почетен караул в центъра на Хасково. На площада пред Областна администрация бяха кметът Добри Беливанов и депутатите от БСП Никола Динков и Виолета Желева. След кратка церемония държавният глава измина пътя до театъра пеш, а по пътя си се ръкува с граждани и продавачи от близките магазини.Близо час продължи дискусията с президента и гостите, сред които имаше и посланици на други държави.Държавният глава коментира пред хасковлии, към които се обърна със „скъпи съграждани”, че трябва да се настоява за повече прозрачност и отговорност на политическия елит. \"Ние като граждани трябва да настояваме властта да настоява по най-добрия за обществото начин обществения договор\". Според него трябва да се гарантират прозрачни и ясни критерии и еднакви условия за достъп на всички фирми до обществени поръчки.", "date": "2019.02.16", "title": "Румен Радев: Ще действам институционално спрямо промените в Изборния кодекс"}
{"url": "http://www.cross.bg/detzata-ananiev-ministur-1596669.html", "text": "/КРОСС/ Създадена е необходимата организация, за да се овладее заразата с морбили, увери здравният министър Кирил Ананиев. Той посочи, че са изпратени подробни указания на районните здравни инспекции и са осигурени необходимите ваксини, ако се налага извънредна имунизация.Министър Ананиев призова родителите да ваксинират децата си. „Ваксината не е враг за децата, ваксината предпазва децата от остри заболявания, които могат да дадат ефект по-късно, когато пораснат“, каза здравният министър Кирил Ананиев пред БНТ.Вчера бяха потвърдени 21 случаи на морбили у нас. Повечето от тях са на деца от Благоевградска  област, които не са били ваксинирани срещу болестта.", "date": "2019.02.16", "title": "Здравният министър Ананиев призова родителите да ваксинират децата си"}
{"url": "http://www.cross.bg/rodeni-na-fevryari-1596668.html", "text": "/КРОСС/ , режисьор, носител на „Аскеер\", депутат от ГЕРБ в 44-ото НС, член на СЕМ, депутат в 36, 37, 38, 39 и 40-ото НС, единственият български музикант, удостоен с награда на Би Би Си и обявен за най-добрия кларнетист в света, бивш футборист, настоящ треньор по футбол, преподавател в НСА и спортен директор на ФК „Монтана\", композитор,зам.-председател на Комисията по земеделие и храни в НС", "date": "2019.02.16", "title": "Родени на 16 февруари "}
{"url": "http://www.cross.bg/durzhava-makedoniya-severna-1596670.html", "text": "/КРОСС/ Властите в Северна Македония предотвратиха терористично нападение, планирано от членове на „Ислямска държава“, съобщи вътрешното министерство на страната. Това е станало след сигнал от посолството на САЩ в страната. Полицията е претърсила помещения в редица населени места и е конфискувала предмети и устройства, които биха могли да се използват за нападение.Посолството на САЩ в Скопие издаде предупреждение към пътуващите в Северна Македония американци за „повишен риск от терористични нападения“.По официални данни към края на 2016 г. около 150 македонски граждани са се присъединили към ислямистите в Ирак и Сирия.Късно в петък властите на Република Северна Македония обявиха, че провеждат операция за предотвратяване на възможен терористичен акт на поддръжници на групировката „Ислямска държава“ (ИДИЛ).Министерството на вътрешните работи в Скопие съобщи, че след получаването на оперативна информация от „партньорска държава“ е разпоредило претърсване на няколко адреса.Според статистика от 2016 година около 150 македонски граждани, предимно от албански произход, са пътували до Сирия и Ирак, за да се бият редом с джихадистите. През миналата година 8 екстремисти бяха осъдени в Албания за терористичен заговор срещу израелски футболисти.", "date": "2019.02.16", "title": "В Северна Македония е бил предотвратен атентат на „Ислямска държава“"}
{"url": "http://www.cross.bg/hashogi-razsledvaneto-ybiiistvoto-1596672.html", "text": "/КРОСС/ Турският президент Реджеп Ердоган призова Съединените щати да положат повече усилия за разследването на убийството на саудитския журналист Джамал Хашоги. Според Ердоган казусът не трябва да остава на заден план заради отношенията между Вашингтон и Риад:„ЦРУ не влага пълния си капацитет по този казус. Имаме сериозни очаквания спрямо Съединените щати по разследването. Те трябва да се ангажират. Да не се разграничават от един експерт и журналист като Джамал Хашоги заради двустранните отношения със Саудитска Арабия.“Журналистът Джамал Хашоги изчезна при неясни обстоятелства в саудитското посолство в Истанбул на 2 октомври, което предизвика остра международна реакция.Според ЦРУ убийството му е поръчано от кралското семейство в Риад. Оттам обаче категорично отхвърлят каквото и да е участие.", "date": "2019.02.16", "title": "Ердоган смята, че САЩ трябва да положат повече усилия за разследването на убийството на Хашоги"}
{"url": "http://www.cross.bg/dopulva-zhilishta-chasa-1596671.html", "text": "/КРОСС/ „89% от плодовете и зеленчуците, които ядем, са вносни“. Това показват данни на бранша, цитирани от вестник „Труд“. Стоката, която идва от Сърбия и Македония, се пакетира у нас и се продава за българска на пазара. Изданието предупреждава, че никой не проверява за пестициди доставките от страните извън ЕС, а там приетата допустима норма за остатъци от пестициди е по-висока. Едва 35% от месото в колбасите е наше, уточнява „Труд“.„С морбили са се заразили 21 души, като почти всички случаи са възникнали в детското отделение на болницата в Разлог“, информира „Телеграф“. Там е било прието дете с грипоподобни симптоми. Впоследствие обаче се оказало, че то има дребна шарка. Междувременно заразата се е разпространила и към други 17 пациенти. Пет от децата бяха докарани за лечение в София, допълва изданието.„КАТ взема още от най-злите камери“ пише в заглавие на първата си страница вестник „24 часа“. В интервю за всекидневника комисар Росен Рапчев от Пътната полиция е казал, че ще се купят още 84 камери на триноги до края на 2019 г. В момента КАТ разполага с 28. Те засичат по няколко коли, които превишават скоростта, затова шофьорите често ги наричат „зли”. През 2018 г. с камерите на триноги са хванати 180 000 нарушения на скоростта от общо 563 хиляди. Най-много карат с превишена скорост в София-град, както и в областите Велико Търново и Стара Загора, допълва „24 часа“.„Само едно от десет жилища у нас е застраховано“, съобщава „Монитор“. Най-често със застраховка са имоти, купени с ипотека, защото банките задължават новите собственици да го направят, поясняват експерти. За сравнение в страните от Централна Европа делът на застрахованите жилища е над 90%. Изводът според експерти е, че българинът обича повече колата си, отколкото дома си, защото с много по-малка сума може да застрахова и жилището си. Възможно е малкият процент застраховани жилища се дължи и на недоверието към финансовия сектор, допълва „Монитор“.", "date": "2019.02.16", "title": "Преглед на печата за 16 февруари"}
{"url": "http://www.cross.bg/levski-sobstvenik-yasno-1596673.html", "text": "/КРОСС/ Бившият премиер на България Стефан Софиянски коментира пред \"Тема спорт\" последните събития в Левски и влизането на Васил Божков в клуба. Той сподели, че все още не е ясно дали Спас Русев ще продължи да бъде собственик на \"сините\", след като никъде не се споменава за напускането му. Бившият кмет на София говори за селекцията и новия треньор Георги Дерменджиев. \"Фактът, че не Васил Божков, а група от фирми се ангажира с Левски, е добре. Въпросът е до каква степен ще продължи тази договореност, защото формулировката е, докато има взаимоизгодно сътрудничество. Това е много условно понятие. Според мен, първо трябва да мине Общото събрание и, второ - трябва да се види какъв бюджет ще бъде предвиден. Ако той е разумен и зад него стоят сериозни фирми, е гаранция за добра перспектива. За мен бюджетът е ключов. Но, ако той е условен и не е обезпечен, и Левски работи на дефицит, Левски може да има същите проблеми, каквито имаше и досега. Не мога да преценя размаха, с който действаше Павел Колев, защото фактът, че веднъж се споразумя, после се оттегли, а след това се върна... Той е доказал качествата си с работата в БФС. Но как ще бъде в Левски. Пак ще се върна на основното - Колев не дава пари за Левски. Обърнете внимание, че напоследък това бяха проблемите на Левски - несигурност, разсрочване на задължения, глоби. Всичко това при едно хаотично управление на Спас Русев, който още е собственик. А не знам дали ще се смени като такъв. Това не го пише никъде и не е ясно. Обърнете внимание в позицията. Никой не казва, че тази група фирми придобива собствеността. Поема издръжката, но кой ще е собственик? Не е ясно. Радостно е, че през зимата се привлякоха само българи, защото положението в Левски беше тревожно. Дерменджиев е треньор с доказани успехи. Когато е започвал работа е бил в сравнително добре подготвен отбор, а сега ще започне с малко разбита команда. Треньорската смяна повлия на отбора. Дерменджиев не влиза в изграден отбор. Това за него е голямо предизвикателство. Надявам се да докаже добрите си качества\", коментира Софиянски. ", "date": "2019.02.16", "title": "Стефан Софиянски: Не е ясно кой ще е собственик на Левски"}
{"url": "http://www.cross.bg/mechka-zlatna-rampling-1596657.html", "text": "/КРОСС/ Британската актриса Шарлот Рамплингзаяви, че е развълнувана от присъдената й награда \"Златна мечка\" за цялостна кариера на международния кинофестивал в Берлин, съобщи агенция Ройтерс, цитирана от БТА.Седемдесет и три годишната Рамплинг е започнала кариерата си като модел. Тя става известна с ролята си във филма \"Нощният портиер\" (1974) на Лиляна Кавани. Снимала се е също в \"Момичето Джорджи\" (1966) с Лин Редгрейв, \"Спомени от звезден прах\" (1980) на Уди Алън и редица филми на френския режисьор Франсоа Озон. През 2015 г. на Берлинале спечели \"Сребърна мечка\" за най-добра актриса за ролята си във филма \"45 години\", в който се говори за двойка, чийто брак се проваля преди честването на 45-годишнината му.\", каза Рамплинг.", "date": "2019.02.16", "title": "Шарлот Рампхлинг със \"Златна мечка\" за цялостна кариера на Берлинале"}
{"url": "http://www.cross.bg/tona-zelenchytzi-zelenchytzite-1596674.html", "text": "/КРОСС/ Близо 89% от зеленчуците и плодовете, които ядем, са вносни, а родното производство е напълно смачкано. Това пише \"Труд\", като цитира Чавдар Маринов, изпълнителен директор на Българската асоциация на организациите на производители на плодове и зеленчуци.В официалната агростатистика се отчита увеличение на производството и търговията с български плодове и зеленчуци, защото е включен и реекспортът от Сърбия и Македония, което изкривява данните, посочи той.„Ще ви дам само един пример – у нас има заявени 6 000 дка с круши, а реално има само петима производители. На практика всеки, който има някаква градина, я заявява във Фонд „Земеделие” и така се изкривяват данните. Това обаче не са градини, които отговарят на добрите земеделски практики. В една градина се правят от 26 до 34 пръскания на година, което, разбира се, са разходи за фермера. Но те не го правят”, посочи Маринов.Ябълките на пазара са основно внос от ЕС и то най-вече от Полша, обясни председателят на асоциацията. Те влизат на цена 34 евроцента за килограм, пакетирани плюс транспорт.Другият голям внос идва от Сърбия и Македония и даже се предлага за български по пазарите. Причината е слабият митнически контрол, категоричен беше Маринов.По оценки на Център за икономически анализи на селското стопанство около 60% от реализираните домати чрез различните търговски канали, извън преработката, идват от внос, докато при пипера и краставиците импортът представляват приблизително 35 на сто.Данните на националната статистика отчитат, че за десетте месеца на миналата година вносът на пресни зеленчуци е нараснал с 11,7% за година и стига 226,7 хил. тона, а този на пресни плодове -с 9,4%, до 255,3 хил. тона. Увеличението при зеленчуците се дължи основно на ръст на доставките на домати с 8,9 хил. тона или 13,7%, на чушки – със 7,4 хил. тона или 36,4% и на краставици – с 6,2 хил. тона или 43,7%. Съществено повишение има и при вноса на моркови и репи (с 18%), зеле(с 8,8%), лук (с 9,2%) и тикви(с 26,8%).Според Чавдар Маринов вносните плодове и зеленчуци, които идват от страни извън ЕС, са опасни, защото там приетата допустима норма за остатъци от пестициди е по-висока. Затова големите вериги изискват сертификат Global G.A.P., който гарантира качеството на продукта от полето до крайния потребител, посочи Маринов.По думите му вносът, освен на пазара, отива и в детските градини и училищата. „6 пъти предлагаме на министерство на земеделието такъв сертификат да се изисква за плодовете и зеленчуците, които се предлагат в училищата и детските градини, но ни отказват. На практика набутваме пестициди на децата си. Сега Българската агенция по безопасност на храните прави само качествен анализ – една ябълка например да няма петна по-големи от 3 милиметра, но това не е достатъчно”, допълни председателят на асоциацията.", "date": "2019.02.16", "title": "Близо 89% от зеленчуците и плодовете, които ядем, са вносни  "}
{"url": "http://www.cross.bg/pamfil-kesariya-rukopisi-1596648.html", "text": "/КРОСС/ Памфил бил от Берит-Бейрут, презвитер в Кесария Палестинска, известен с благотворителните си дела. Работил книжовно за запазване невредим текста на Св. Писание. Преследван, мъчен, затварян в тъмница и посечен с меч.Порфирий бил слуга и възпитаник на Памфила. След жестоки мъчения, повесили и разпалили огън под него и тъй предал душата си на Бога. С тях пострадали и други - посечени с меч в началото на IV век.Св. мъченик Памфил бил голям аскет и много се трудил за преписването и поправянето на грешки в повредени от преписвачи Новозаветни текстове. Поправените копия св. Памфил преписвал и разпращал на тези, които пожелаели да ги имат, с което обърнал към Христа много езичници.С негов труд в Кесария била събрана обширна библиотека с духовни и исторически книги, която просъществувала няколко века и била гордостта на Църквата в Кесария. Тя съдържала и множество ръкописи на Ориген, оказал голямо влияние върху св. Памфил.Ученик на св. Памфил, негов пръв помощник и архивар в библиотеката бил Евсевий Кесарийски, наричан често \"отец на църковната историография\".Блажени Иероним, който също много почитал паметта на св. Памфил, се сдобил с негови ръкописи и се отнасял с тях като с голяма ценност.", "date": "2019.02.16", "title": "Свети мъченици Памфил и Порфирий и дружината им"}
{"url": "http://www.cross.bg/morbili-bili-slychai-1596665.html", "text": "/КРОСС/ Още 12 души имат клинична картина на морбили (дребна шарка), казаха от Министерството на здравеопазването. Повечето случаи са в област Благоевград. Така 21 са общо потвърдените болни, съобщи за БНР д-р Ангел Кунчев - главен държавен здравен инспектор.В същото време статистиката показва, че само за миналата година над 12 000 са били заболелите от морбили в държавите от Европейския съюз. Едни от най-големите огнища са в непосредствена близост до България. За миналата година са регистрирани хиляди случаи във Франция, Италия, Гърция, Румъния. В България тогава са били едва 13.Само 4 държави-членки са успели да постигнат 95% покритие с ваксини срещу морбили. България не е сред тях.Последната епидемия у нас беше през 2009 - 2010 г. Заболелите бяха 24 000 души, смъртните случаи - 24. Засега сме далеч от тези стойности, но родители и лекари трябва да са по-отговорни, каза още главният държавен здравен инспектор.\"Без много приказки тези родители намират общопрактикуващи лекари, които са съгласни да пишат, че е направена имунизацията без тя да е направена, това вече си е човешко, медицинско и документно престъпление\", добави д-р Кунчев.\"Единствената сигурна и точна мярка е всички, които подлежат, да бъдат имунизирани. Дори и да внесем вируса, ако той не намери неимунни лица, той няма как да се развива, ще изчезне\", допълни той.\"Убеден съм, че сме създали необходимата организация, за да овладеем заразата с морбили. Изпратили сме подробни указания на районните здравни инспекции. Осигурени са и необходимите ваксини, ако се налага извънредна ваксинация\", увери пред БНТ пък здравният министър Кирил Ананиев, който призова родиталите:\"Ваксинирайте децата си. Ваксините не са техен враг!\".Вътреболнична инфекция е причина за случаите на морбили в Разлог. Почти всички заразени са лежали в детското отделение на болницата в града, където са имали контакт с вируса.Извънредни мерки срещу разпространението на болестта бяха предприети в Благоевградска област, където са констатирани най-много случаи на болни деца.В столичната болница \"Света Анна\" бяха настанени някои от болните деца. Всички те не са били ваксинирани срещу морбили. От РЗИ-Благоевград са съобщили за нови 4 случая на морбили, всички хоспитализирани днес в Инфекциозното отделение на МБАЛ - Благоевград. Три от случаите са на деца от Разлог, съответно на възраст 1 г. и 5 м, 1 г. и 8 м и 13 г.Децата са били хоспитализирани в МБАЛ - Разлог с различни диагнози и са били изписани преди да се появят клиничните симптоми на първите случаи на морбили, съобщени на 14.02.2019 г. В момента се проучва имунизационният им статус.Четвъртият случай е на мъж на 27 г. от гр. Разлог, пристигнал от Италия преди около седмица с оплаквания от висока температура и кашлица. Лекувал се е в домашни условия, но поради нестихване на симптомите, след преглед от общопрактикуващ лекар, е хоспитализиран със съмнение за морбили. Мъжът е в тежко състояние с дихателна недостатъчност и е преведен в Отделение по анестезиология и интензивно лечение.У нас ваксината срещу морбили става задължителна през 1969 година. Сега се поставя на децата на 13-ия месец, и втори път, когато станат на 12 години.Доктор Адриан Лалков - личен лекар, казва, че среща родители, които не желаят да ваксинират децата си.\"Последният случай беше от миналата година. Една майка дойде да пита дали може да се запише тя и децата й, но така и не се появи, защото аз й казах, че съм привърженик на имунизациите, а тя имаше проблем с това\", обясни той. ", "date": "2019.02.16", "title": " Основните огнища на морбили в Европа - много близо до България"}
{"url": "http://www.cross.bg/chasa-provede-bulgariya-1596651.html", "text": "/КРОСС/ От 16.15 часа в Министерския съвет ще се проведе среща под надслов „Заедно за България, заедно за Европа“. В срещата ще участват Румяна Бъчварова - началник на политическия кабинет на министърпредседателя, заместник-министъра на външните работи и национален координатор за борба с антисемитизма Георг Георгиев, Организацията на евреите в България „Шалом“, представители на дипломатическите мисии на държавите членки на Международния алианс за възпоменание на Холокоста, сред които г-н Ерик Рубин - посланик на САЩ в България и г-жа Ирит Лилиан - посланик на Държавата Израел в България, както и хора от академичните среди. След срещата ще бъде подписан и манифест „Заедно срещу езика на омразата“.От 09.00 часа в УМБАЛ „Св. Иван Рилски” проф. Шарбел Монайе, заедно с екип на Клиникато по неврохирургия на УМБАЛ „Св. Иван Рилски”, начело с доц. Сираков, ще извърши трета сложна операция, а от 12.30 часа и четвърта. На пациентите ще бъде извършена трансвенозна емболизация на ертериовенозни малформации.В 11.30 часа в Сердика Център на ниво -1 официално ще бъдат обявени победителите в конкурса „Най-добър бизнес план на НПО“.От 19.30 часа в ДНК-пространството ще се състои спектакълът „Тотална щета“.От 19.00 часа в Американския университет Благоевград (АУБ) (в сграда „Америка за България“, ет. 3, във фоайето пред ресторанта) ще се проведе церемония по награждаване на победителите в Деветото национално състезание по творческо писане на английски език.От 10.00 часа до 17.00 часа в експозиционен център „Флора“ ще се проведат информационни срещи на тема „Моето образование в чужбина – прием 2019.В 16.30 часа в квартал „Долно Езерово“ кукери ще се съберат в центъра и ще представят обреднато заораване на засяване. От 18.00 часа в експозиционен център „Флора“ ще се състои камерен концерт.  От 11.00 часа в Младежкия дом ще бъдат наградени лауреатите от XXII издание на НК „Любовта в нас“.  От 11.00 часа кметът на Община Видин Огнян Ценков ще бъде гост на празника по случай честването на Трифон Зарезан в село Покрайна. От 14.00 часа зам.-кметът на Община Видин Венци Пасков ще бъде гост на празника по случай честването на Трифон Зарезан в село Сланотрън. От 10.00 часа в местността „Учителски колонии“ във Врачанския Балкан ще се проведе традиционен зимен спортно-туристически празник „Враца – 2019“. От 10.30 часа в куклената зала на ДКТ ще се играе спектакълът „Червената шапчица“.От 11.00 часа в Спортна зала „Никола Петров“ ще се проведе турнир по баскетбол за мъже – аматьорска баскетболна лига, под домакинството на БК „Локомотив“ – гр. Горна Оряховица.От 11.00 часа в с. Обручище ще започне празник в чест на Св. Трифон. Майсторите винари ще се съревновават и в конкурс за най-добро домашно мезе за вино.От 15.00 часа на ледената пързалка „Black sea ice arena” ще се проведе демонстративен мач по кърлинг с участието на Българската федерация по кърлинг и спортен отдел „Black sea ice arena”. От 9.00 часа в Основно училище „Професор Марин Дринов ще се проведе областен кръг на олимпиадата по история и цивилизация.От 9.00 часа в Училищна спортна школа в ж.к ,,Сторгозия\" ще се проведе турнир по фехтовка ,,Купа България\" за мъже и жени, организиран от Школа по фехтовка „Спартак”- Плевен и Българска федерация фехтовка.От 13.00 часа в с. Руманя ще бъде отбелязан храмов празник „Трифон Зарезан“. Ще бъде открито и обновеното читалище в селото.От 19.00 часа в Оперния театър ще се състои концертът „Here we go…again!“ на Whitesnake.", "date": "2019.02.16", "title": "Предстоящи събития в страната за 16 февруари"}
{"url": "http://www.cross.bg/zhivee-raboti-obicha-1596647.html", "text": "/КРОСС/ „Който обича, той живее, който живее, той работи, а който работи, той не остава без хляб.“Ървинг Стоун ", "date": "2019.02.16", "title": "Който обича, той живее"}
{"url": "http://www.cross.bg/premierata-sustoi-purviyat-1596649.html", "text": "/КРОСС/- Издадена е присъда от Светия престол, с която цялото население на Нидерландия, с изключение на няколко поименно изброени лица, е осъдено на смърт. Тя става причина за Осемдесетгодишната война. - В град Медиаш провъзгласеният в Краков за крал на Полша и княз на Трансилвания Стефан Батори подписва т.н. pacta conventa, с който обявява взетите след войната с руския цар Иван IV Грозни земи за собственост на Полско-литовската държава. - Франц I и Мария Тереза са венчани във Виена. - Създаден е окръг Оцего в щата Ню Йорк, САЩ. - Създаден е окръг Лебанон в щата Пенсилвания, САЩ. - Султан Махмуд II подписал ферман, с който се узаконява първата българска фабрика в Сливен - на Добри Желязков. - Подписан е мирен договор между Сърбия и Турция след прекратяване на Сръбско-турската война. - Офицерски бунт (1887): В Силистра избухва бунт на офицери-русофили; армията остава вярна на правителството и метежът е потушен. - Излиза първият бюлетин на БТА. - Обнародван е първият Закон за празничните дни в Княжество България. - Ла Меса, Калифорния получава статут на град. - Литва провъзгласява национална независимост. - Основана е Демократическата партия в Кралство Югославия в Сараево. - Червената армия окупира Грузинската Демократическа Република, която става част от Съветския съюз като Грузинска ССР.- Хауърд Картър, британски археолог-египтолог, отваря погребалната камера на фараона Тутанкамон. - Подписан е търговски договор между Англия и СССР. - Левицата побеждава на изборите в Испания. - Официално са закрити 4-те зимни олимпийски игри в Гармиш-Партенкирхен, Германия. - Дипломатическите връзки между Иран и САЩ са прекъснати поради задържането на ирански дипломат в САЩ. - Изобретеният от химика Уолъс Каротърс найлон (полиамид 66) е патентован от фирмата „Du Pont\". - Цар Борис III назначава безпартийно служебно правителство начело с професор Богдан Филов. - Втората световна война: Американски самолети започват масирани бомбардировки над Токио. - Холандско-американският астроном Герард Кайпер открива Миранда - естествен спътник на Уран. - Основан е футболният клуб Дунав в Русе.- Във Великобритания е отменено смъртното наказание. - Състои се премиерата на шведския филм „Седмият печат\". - Фидел Кастро встъпва в длъжността министър-председател на Куба, след като диктатора Фулхенсио Батиста е свален от власт на 1 януари. - Започва първото в историята подводно плаване около света на американската ядрена подводница USS Triton (SSRN-586). - Никита Хрушчов обявява, че СССР притежава водородна бомба. - Състои се премиерата на филма „Двадесет и петият час\". - Открит е първият телефонен номер за спешни обаждания 9-1-1 в град Хейливил, Алабама, САЩ. - Излиза първият модел КАМАЗ. - В София е открито международното спортно състезание Универсиада.- „Тексако\" закупува за 10,1 млрд долара акциите на петролния монопол „Гети Ойл\", с което сключва най-голямата сделка в историята на САЩ.- Състои се премиерата на българския игрален драматичен филм „Място под слънцето\". - Състои се премиерата на българския игрален драматичен филм „Само ти, сърце\".- Завърналата се от емиграция Анастасия Мозер е избрана за председател на БЗНС „Никола Петков\".- Гърция въвежда икономическо ембарго на Република Македония.- Създадено е първото в света клонирано теле от учени от САЩ.- Висшият съдебен съвет избира за главен прокурор на България Никола Филчев. - Протоколът от Киото влиза в сила, след като е ратифициран и от Русия. - Създадена е Софийската търговско-промишлена камара. - Състои се премиерата на филма „Призрачен ездач\" в САЩ. - Открита е отново жп линия между Северен Ирак и Турция между градовете Мосул и Газиантеп, след близо 30 г. прекъсване.", "date": "2019.02.16", "title": "16 февруари в историята"}
{"url": "http://www.cross.bg/chorapi-karoturs-naiilonovite-1596650.html", "text": "/КРОСС/ 1937 г. Изобретеният от химика Уолъс Каротърс найлон е патентован от фирмата „Дюпон”. Любопитен факт е, че името на найлона съвсем не е случайно. То идва от съкращението на Ню Йорк (NY) и първите букви на Лондон (LON), тъй като е продукт на съвместна разработка на американски и английски учени от американската компания Дюпон.Съществува история, че истинският изобретател на найлоновите чорапи всъщност е Джулиан Хил, който работел за лабораторията, ръководена от Уолъс Каротърс. Хил бил изследовател и работел с екипа си за откриване на заместител на коприната.Учените търсели заместител на коприната и един ден през 1935 г. открили, че чрез изтегляне на нагорещен прът, смес от каменовъглен катран, вода и спирт може да се създаде нишка от материал който е силен, прозрачен и с вид подобен на коприна. По-нататъшните изследвания довели до първите синтетични влакна, които скоро станали  известни с името „полимер 6.6”. Две години по-късно било патентовано първото синтетично влакно.Легендата гласи, че на откритието се зарадвали всички освен Каротърс, който не можел да си представи за какво би могла да се използва новата материя.Каротърс бил много добър химик, но страдал от депресия. През 1937 г., малко след като жена му му съобщила, че е бременна, той се самоубил като погълнал голямо количество цианид. Като знак на почит към неговата работа, от Дюпон решили, че той трябва да се приветства като изобретател на полимер 6.6. Така „Дюпон” го затрупва със слава, посочвайки го като „изобретателя на найлона”.Откриването на найлона довежда след себе си и една от най- големите революции в женския гардероб. Появяват се найлоновите чорапи. Преди революционното откритие жените носели вълнени или копринени чорапи. Вълнените обаче били доста тежки, а копринените пък далеч не били тънки и прозрачни, а и се късали лесно. Прототипът на първите найлонови чорапи е представен през октомври 1939 г. на Световната изложба. Заедно с тях са представени и други революционни открития от типа на цветната фотография, телевизори и различни ел. уреди.Седем месеца по-късно - на 15 май 1940 г., найлоновите чорапи се появяват в магазините. Само за един ден те се превръщат в най-популярната и най-важна стока за женския гардероб. Още с пускането на чорапите в търговската мрежа на САЩ само за три часа са продадени 4000 чифта, за един ден 72 000 чифта, за четири дни - 4 милион чифта, а за една година 64 милиона чифта.Втората световна война внезапно прекъсва връзката между жените и найлоновите чорапи. По това време те се раздавали само с купони. Тъй като получаването им било много трудно най-запалените по модата жени рисували с молив за очи тънки линии на босите си крака, за да създадат усещането, че са с чорапи.Найлонът - революционно за онова време откритие - бил необходим на армията. Използвал се за изработката на дъждобрани, парашути и палатки. Дори и вече произведените найлонови чорапи били претопени и използвани за военни цели.", "date": "2019.02.16", "title": "16 февруари 1937 г. - Уолъс Каротърс патентова найлона"}
{"url": "http://www.cross.bg/natzionalizatziya-apaptamenta-ppotzenta-1596659.html", "text": "/КРОСС/ Heпpecтaннo пocĸъпвaщитe нaeми, oгpoмнaтa имигpaция и бaвнaтa paбoтa пo oдoбpeниe нa нoви cтpoeжи в Бepлин вoди дo нecтиxвaщ яд и paдиĸaлни инициaтиви, пишe Наndеlѕblаtt.Eднa oт тяx звyчи изĸлючитeлнo ĸpaйнo: нaциoнaлизaция нa ĸoмпaниитe, ĸoитo пpитeжaвaт нaд 3 000 aпapтaмeнтa, ĸoитo ce oтдaвaт пoд нaeм. Πoдoбeн xoд yдpя нe caмo Vоnоvіа, ĸoятo e чacт oт индeĸca нa cинитe чипoвe DАХ 30, нo и пo-мaлĸo пoзнaти ĸaтo АDО Рrореrtіеѕ и Аkеlіuѕ.Dеutѕсhе Wоhnеn, ĸoмпaниятa oт МDАХ, минaлaтa гoдинa иcĸaшe дa ĸyпи 680 aпapтaмeнтa в изтoчeн Бepлин, нo бe пocpeщнaтa oт гнeвнa cъпpoтивa нa мecтнитe, ĸoитo cмятaxa, чe тoвa щe пoвиши нaeмитe. Имeннo тaзи cъпpoтивa дocтигa тaĸивa нивa в цeлия гpaд, чe инвecтитopитe вeчe нe жeлaят дa влaгaт cpeдcтвa в жилищa в гpaдa, ĸoeтo oщe пoвeчe yвeличaвa нeдocтигa нa aпapтaмeнти.Πpoyчвaнe нa мecтния пaзap coчи, чe aпapтaмeнтитe c плoщ мeждy 60 и 80 ĸв. м. вeчe ce oтдaвaт пoд нaeм пoчти двoйнo пo-cĸъпo дo €9,87 нa ĸвaдpaтeн мeтъp oт €5,27 пpeди 10 гoдини. Cпopeд изcлeдвaнeтo нa Еmріrіса, бepлинчaни вeчe xapчaт cpeднo пo 41,3 пpoцeнтa oт дoxoдитe cи зa нaeм - дaлeч oт пpeпopъчитeлнитe 27 пpoцeнтa. Издaниeтo пpипoмня, чe пo иcтopичecĸи пpичини пoвeчeтo гepмaнци, ocoбeнo в мeтpoпoлиcитe, пpeдпoчитaт дa нaeмaт, вмecтo дa ĸyпyвaт.Индycтpиятa имa лecнo peшeниe: пpocтo тpябвa дa бъдaт пocтpoeни пoвeчe aпapтaмeнти. Ho paзpeшeниятa зa cтpoeж ce издaвaт изĸлючитeлнo бaвнo и чecтo c мнoгo изиcĸвaния. Члeнoвeтe нa чepвeнo-зeлeнaтa ĸoaлиция, ĸoятo yпpaвлявa гpaдa - Coциaлдeмoĸpaтитe, лeвитe и зeлeнитe - пpизoвaxa вeчe зa тaвaн нa нaeмитe. B cъщoтo вpeмe лявaтa пapтия пoдĸpeпя иcĸaниятa зa нaциoнaлизaция.Cпopeд Юpгeн Mиxaeл Шиĸ, пpeзидeнт нa acoциaциятa ІVD пocoчвa, чe иcĸaниятa зa нaциoнaлизaция ca иcтopичecĸи, coциaлнo и ĸoнcтитyциoннo нeпpиeмливи и дoпълвa, чe тoвa e пpoвaл нa yпpaвлявaщaтa ĸoaлиция.\"Дeбaтът зa нaциoнaлизaция e oпaceн и нa вcичĸoтo oтгope нямa дa пoмoгнe зa изгpaждaнeтo нa нoви жилищa\", ĸaзвa и Kapcтeн Ceлшoпф, yпpaвлявaщ диpeĸтop в Іnѕtоnе Rеаl Еѕtаtе.Иcĸaщитe нaциoнaлизaция пpизoвaвaт зa peфepeндyм, ĸoйтo нямa дa зaдължи гpaдcĸaтa yпpaвa. Cĸopoшнo coциoлoгичecĸo пpoчyвaнe пoĸaзвa, чe 44 пpoцeнтa oт бepлинчaни пoдĸpeпят нaциoнaлизaциятa нa ĸoмпaнии c нaд 3 000 aпapтaмeнтa. 39 пpoцeнтa ca пpoтив, a ocтaнaлитe нямaт мнeниe.Πoявявa ce и въпpocът ĸaĸ гpaд c дълг oт €60 милиapдa мoжe дa плaти зa oĸoлo 200 000 aпapтaмeнтa. Eднo изчиcлeниe coчи, чe тe щe cтpyвaт €25 милиapдa. ", "date": "2019.02.16", "title": "Защо Берлин се замисли за национализация на жилищата?"}
{"url": "http://www.cross.bg/borisov-premierut-vsichki-1596653.html", "text": "/КРОСС/ „Светът е страшно несигурен. Виждате надпревара в ядреното оръжие, надпревара в ракетните системи, надпревара във въоръжението, счупени дипломатически отношения“ това заяви министър-председателят Бойко Борисов пред журналисти в Мюнхен, съобщи правителствената пресслужба.Българският премиер участва в Мюнхенската конференция по сигурността заедно с близо 600 политици, представители на бизнеса и академичната общност.Борисов посочи, че е разтревожен от това, което слуша за Черно море. „Усещам, че регионът ни вследствие на конфликтите Русия-Украйна, никак няма да бъде спокоен“, добави премиерът. И апелира всички български политици по всички линии да се мобилизират и да се брани мирът.В отговор на журналистически въпроси за купуването на изтребители Ф-16 премиерът Борисов посочи, че по отношение на допълнителната помощ, когато започнат преговорите българската държава, ще настоява за завод за ремонт на самолетите. Така страната ни ще се развива, колкото може повече в тази промишленост.„България стои много добре и виждате, че всички ни хвалят. Ако се стегнем и във вътрешен план - малко по-скромно, защото никой не е забравил само преди колко години беше кабинетът на БСП с премиера Орешарски и какво се случи с банковата система и всичко“, коментира още Бойко Борисов пред журналисти в Мюнхен.Министър-председателят припомни, че президентът Румен Радев е спечелил избори при същия Избирателен кодекс и то при управлението на ГЕРБ. „Значи - ако можеш да печелиш, си спечелваш. Както и аз при тяхното управление“, подчерта премиерът Борисов.За разследванията по случая Скрипал премиерът заяви, че той е поканил и информирал посланиците за работата и резултатите на българските служби, а не обратното. „Българските служби, българският главен прокурор, в същия ден, когато получих аз сигналите, отидоха и в британско посолство, информираха по надлежния начин всички партньорски служби“, каза още премиерът Борисов.", "date": "2019.02.16", "title": "Бойко Борисов в Мюнхен: Ще настояваме за завод за ремонт на Ф-16"}
{"url": "http://www.cross.bg/gradysa-dyha-oblachnostta-1596660.html", "text": "/КРОСС/ По-значителна ниска слоеста облачност ще се задържи над източните райони на страната, но по-късно през деня и там ще се разкъса и намалее. Ще духа слаб западен, в Източна България - до умерен, северозападен вятър. Дневните температури ще се повишат и максималните ще бъдат между 5 и 10 градуса.През деня облачността ще намалее до предимно слънчево време. Ще духа умерен, по високите и открити части - до силен, североизточен вятър. Максималната температура на височина 1200 м ще бъде около 2 градуса, на 2000 м - около минус 4 градуса.По Черноморието облачността ще е значителна - ниска слоеста, но ще е без валежи. След обяд облачността ще се разкъсва и намалява. Ще духа умерен вятър от запад-северозапад, който до края на деня ще стихне. Максималните температури ще бъдат 6-8 градуса. Температурата на морската вода ще бъде 6-7 градуса. Вълнението на морето ще бъде 2-3 бала.В неделя и понеделник ще бъде предимно слънчево. Ще духа слаб северозападен вятър.Минималните температури ще бъдат най-често около нулата; дневните ще се повишават още и в понеделник максималните ще бъдат между 10 и 15 градуса.Във вторник от изток-североизток ще проникне малко по-студен въздух, облачността ще се увеличи, ще се задържи без валеж. В средата на седмицата ще има променлива облачност, почти без валежи. Вятърът отново ще стане северозападен, по-късно и ще се усили.", "date": "2019.02.16", "title": "Ще преобладава слънчево време"}
{"url": "http://www.cross.bg/gerb-tzvetanov-ninova-1596692.html", "text": "/КРОСС/ „Днес лъсна истината за нова управляваща коалиция ГЕРБ, ДПС и ОП. Тя беше оповестена от г-н Цветанов“. Това написа председателят на БСП Корнелия Нинова във Facebooк. Тя цитира изказване на Цветанов, според което ГЕРБ се съгласили да отпаднат преференциите при гласуването по искане на ДПС. „Но забележете защо: „в името на запазване на стабилността на управлението“.„Вече е ясно кой крепи правителството на Борисов. Само и само да останат на власт с подкрепата на ДПС, посегнаха на правото ви да избирате личности, като размествате партийните листи“, подчерта тя.Според нея е интересно и изречението на Цветанов: „съгласих се от името на ГЕРБ“. „Да не би ГЕРБ да са свалили Борисов от лидерския пост и да са избрали Цветанов и да не сме разбрали?\", попита Нинова.", "date": "2019.02.16", "title": "Корнелия Нинова: Цветанов оповести истината за нова управляваща коалиция ГЕРБ, ДПС, ОП"}
{"url": "http://www.cross.bg/verdi-transport-berlin-1596689.html", "text": "/КРОСС/ Около осем часова предупредителна стачка парализира голяма част от обществения транспорт в Берлин. Автобусите и мотрисите бяха затворени в депата и метростанциите. Стотици хиляди пътници се качваха на регионалните влакове, по колите и велосипедите или трябваше да ходят пеша. Въпреки задръстванията до  хаос не се стигна, предава DPA. Също така летището Tegel не бе достъпно с автобус, а това летище не разполага със железопътна връзка.По-късно автобусите, трамваите и метрото отново заработиха.В рамките на спора за колективно договаряне в транспортния оператор Berliner Verkehrsbetriebe (BVG), синдикатът Verdi иска да договори повече пари и свободно време за приблизително 14 500 служители на BVG и дъщерното дружество Berlin Transport. Общинската асоциация на работодателите нарича това изискване невъзможно. Но служителите били на предпоследното място в Германия по плащане, каза ръководителят на преговарящия екип на Verdi Джереми Арнд.Изискват се и коледни бонуси за новодошлите, отпадане на по-ниските заплати и по-бързи увеличения на заплатите, а за членове на синдикатите еднократна сума от 500 евро. На 5 март се очаква преговорите отново да се подновят.Възможни са още предупредителни стачки. При следващия кръг на колективното договаряне на масата трябва да има по-добра оферта от работодателите, казва Арндт по време на митинг пред централата на BVG. „В противен случай трябва да предприемем следващите стъпки.\"BVG е най-голямата общинска транспортна компания в Германия. С 2,9 милиона клиенти  това е гръбнакът на обществения транспорт в Берлин. За сравнение градската железопътна линия отчита 1,4 милиона пътници дневно (S-Bahn). Тя принадлежи на Deutsche Bahn и не е засегната от конфликта за колективни преговори в BVG.Това беше първата голяма предупредителна стачка в компанията от седем години. Преди нея имаше критики, че Verdi е стартирал стачката едва след втория кръг от преговорите и че служителите ще стачкуват за повече от осем часа.„Ние не правим стачки срещу пътниците, а за пътниците\", каза директорът на департамента на Verdi Сузане Щумпенхузен. Само с по-високи заплати BVG можела да намери необходимия персонал и да задържи добрите кадри.  ", "date": "2019.02.16", "title": "Стачка блокира градския транспорт на Берлин"}
{"url": "http://www.cross.bg/rysiya-stoltenberg-strana-1596664.html", "text": "/КРОСС/ Без признаци за компромис приключи срещата между генералния секретар на НАТО и външния министър на Русия по въпроса за бъдещето на Договора за ликвидиране на ракетите със среден обсег на действия, съобщи Франс прес.Йенс Столтенберг и Сергей Лавров разговаряха в Мюнхен, където се провежда международна конференция по сигурността. По думите на Столтенберг, руската страна и днес не е показала желание да унищожи ракетната система \"Новатор\", която според западните съюзници нарушава ограниченията на договора от 1987 година.В началото на този месец Съединените щати спряха от своя страна изпълнението на договора. Същото стори и Русия. Половингодишният срок за денонсиране на документа изтича през август.", "date": "2019.02.16", "title": "НАТО и Русия не се разбраха и в Мюнхен"}
