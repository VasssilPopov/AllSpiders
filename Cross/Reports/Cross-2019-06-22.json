{"url": "http://www.cross.bg/salamyra-tetevenskata-teteven-1607415.html", "text": "/КРОСС/ На 22 юни пл. ,,Сава Младенов\" в Тетевен се изпълни със стотици жители и гости, дошли да опитат вкуса на Тетевенската саламура. За четвърта поредна година в града под слънчевия камък, се проведе Празникът на Тетевенската саламура.На него бяха раздадени 2500 порции саламура. Традиционно те бяха приготвени от тетевенски майстори-готвачи и представители от селата Васильово, Гложене, Черни Вит, Дивчовото, Голям извор, Български извор, Кметство с. Рибарица, НЧ ,,Развитие - 1931 г.\" - Рибарица, ученици от СУ ,,Георги Бенковски\" - Тетевен и безстрашните огнеборци от тетевенската пожарна служба. Те представиха свои рецепти за рибена чорба и характерни местни ястия.Тази година в Празника на Тетевенската саламура се включиха и представители от община Радовиш, Северна Македония, гр. Зайчар и с. Велики извор, общ. Зайчар, Сърбия. Те представиха също своите традиционни ястия, на които тетевенци и гости на града се насладиха. Специално участие в празника взе и шеф - готвач Иван Звездев, който със своя екип приготви собствена рецепта за рибена чорба.Д-р Бояджиева - Кмет на Община Тетевен, откри Празника на Тетевенската саламура, като сподели радостта си от превръщането му в традиция за тетевенци. Заедно с Герасим Конзулов - Кмет на Община Радовиш, Северна Македония, обиколиха всички участници, които по собствен и автентичен начин представиха своите ястия. След това д-р Бояджиева връчи грамоти на всички участници за организацията и провеждането на празника.Както всяка година имаше и специални грамоти и плакети. Грамота за най-автентично и атрактивно участие в празника и принос за опазване на културните традиции на тетевенци и плакет отидоха при огнеборците от Пожарната служба. Грамота за особени заслуги, вложен майсторлък и балканджийски дух в приготвянето и популяризирането на тетевенската кухня и плакет бяха връчени на Иван Кавалски. От село Черни Вит заслужиха плакет и Грамота за най-богата и разнообразна трапеза, представена по време на празника. Плакети получиха и специалните участници тази година - Иван Звездев, представителите от община Радовиш и с. Велики извор.По време на провеждането на празника бяха изложени сувенири и тениски с логото на Тетевенската саламура, както и рекламни материали на община Тетевен, които можеха да бъдат закупени. Занаятчии от градовете Троян, Етрополе, Плевен, Варна, Велико Търново и Тетевен бяха изложили свои ръчно изработени произведения. Веселин Райков от с. Брестница, общ. Ябланица представи производство на обредни хлябове и печати за тях.За доброто настроение се погрижиха МФГ ,,Огражденска четворка\" и ансамбъл ,,Гайтан\", които заедно с тетевенци и гости изпълниха пл. ,,Сава Младенов\" с кръшни хора.На Празника на Тетевенската саламура присъстваха още Мария Стойчева - Председател на ОбС-Тетевен, Тони Стоев и Свилен Русинов - зам.-кметове на Община Тетевен, Раде Стойчич от с. Велики извор, общ. Зайчар, Сърбия, общински съветници, жители и гости на общината. Всяка година празникът привлича все по-голям интерес и събира все повече и повече гости и туристи, дошли от България и чужбина, за да опитат традиционното ястие, подходящо както за предястие, така и за ракиено мезе и против махмурлук. ", "date": "2019.06.22", "title": "2500 порции бяха раздадени на традиционния Празник на Тетевенската саламура"}
{"url": "http://www.cross.bg/ryse-avtomobili-retro-1607418.html", "text": "/КРОСС/ За пета поредна година Русе стана домакин на парад на ретро автомобили и мотоциклети.Събитието се организира от Общинска фондация \"Русе - град на свободния дух\", Авто-мото клуб \"РУСЧУКЪ\", с подкрепата на Община Русе.Участие в тазгодишното издание взеха 60 автомобили и мотоциклети от Русе, Бургас, Варна, София, Хасково, Стара Загора, Сливен, Разград, Кубрат, както и от Румъния.\"С тези автомобили усещането е различно. Това да натиснеш педалите, те да са твърди. Спирачката да трябва много усилие да спре този автомобил, воланът се върти без сервоусилватели или каквото и да било там\", коментира преди парада за БНТ собственикът на ретро кола Ангел Калчев.\"Аз ще участвам с Фолксваген Поло от 1986 г. Сдобихме се с него преди 1 година, съвсем случайно стана всичко. Всичко започна от далечната 2013, когато закупихме с баща ми първия ни ретроавтомобил Фолксваген 1200 от 65-та година - познатата на всички \"Костенурка\". От тогава започна нашата страст към ретро автомобилите. Лека полека започнахме да го реставрираме, сед това разбрахме за Ретро клуба в Русе и сега сме горди членове на клуба\", разказа пък Славена Атанасова, която също е запалена по старите автомобили. ", "date": "2019.06.22", "title": "Парад на ретро автомобили в Русе"}
{"url": "http://www.cross.bg/detza-malinovo-selata-1607414.html", "text": "/КРОСС/   Катастрофа с бус, превозвал деца, на пътя между селата Българене и Малиново, Ловешка област, съобщават от пресцентъра на МВР.Сигнал за пътния инцидент, който е станал на разклона за Априлци на пътя между селата Българене и Малиново, Ловешка област е получен малко след 14 часа.По първоначална информация водачът на бус „Форд Транзит\", превозващ група от 8 деца и техния придружител /всички от Червен  бряг/, не е спазил предимство и се е ударил в лека кола. Незабавно към мястото са насочени екипи на пътна полиция и спешна помощ.Направена е организация всички да бъдат превозени до болницата в Ловеч за преглед.Изясняват се обстоятелствата за възникването на инцидента. ", "date": "2019.06.22", "title": " Катастрофа с бус, превозвал деца"}
{"url": "http://www.cross.bg/dimitur-blagoev-suvet-1607413.html", "text": "/КРОСС/ На 23 юни (неделя) Националният съвет на БСП, Градският съвет на БСП - София и Районният съвет - Банкя организират тържествено честване на 163-тата годишнина от рождението на Димитър Благоев - Дядото.Събитието ще се проведе от 11.00 часа в къщата-музей \"Димитър Благоев\" в Банкя, ул. \"Братя Миладинови\" №1. ", "date": "2019.06.22", "title": "БСП чества 163 години от рождението на Димитър Благоев – Дядото"}
{"url": "http://www.cross.bg/chernobil-ekskyrziya-grad-1607417.html", "text": "/КРОСС/ Чувал ли си за „Чернобил\"? А гледал ли си сериала „Чернобил\"? Е, сега вече можеш и да отидеш на екскурзия до там! Във фейсбук се организира  екскурзия до Чернобил само  за 1345 лева (три нощувки в хотел, Вход за Националния музей на Чернобил, медицински застраховки и доста други неща) без  самолетен билет.Годината е 2019-та. 16-ти Октомври 07 ч.,00 мин.,00 секунди (българско време)Група от най - приключенски настроените нинджи на Adventure Team Bulgaria се отправя към най, ама най-най-най шантавото ни пътуване за 2019 г. Призрачният град Припят, тайния град със секретната база „Дъга-1\" и Чернобилския саркофаг където е запечатан реактора  на експлоадиралият 4-ти блок са само нищожно малка част от буквално феноменалните неща, които ще видим по време на посещението ни, без да преувеличаваме, на НАЙ-ИНТЕРЕСНОТО МЯСТО НА ПЛАНЕТАТА...***„Чернобилската зона\" е територия, която се появява поради радиационното замърсяване на прилежащата територия към Чернобилската атомна електроцентрала, когато преди няколко десетилетия експлодира реактор 4.    ", "date": "2019.06.22", "title": "На екскурзия в Чернобил"}
{"url": "http://www.cross.bg/kalkandzhieva-tyahnoto-mediite-1607400.html", "text": "/КРОСС/ Шестата по красота в света Жени Калканджиева призна, че все повече мечтае за развитие на кино хоризонта. Повод за новите амбиции на звездата даде филмът „Ятаган\", снимките към който приключиха наскоро.В лентата, режисирана от Андрей Андонов, Калканджиева влиза в ролята на пишман шефка на Агенцията за борба с тероризма, която има мераци да влезе в светлините на прожекторите пред медиите. Другата главна роли в заглавието изпълнява Мариан Вълев, а Васил Василев-Зуека ще видим като разследващ журналист, когото сюжетът постепенно отвежда към леглото на Калканджиева.Това е първата ми толкова сложна и многопластова роля. Аз играя различни хора - веднъж съм властна и амбициозна, друг път съм общителна, мека и обрана. Леко подмазваща се на медиите и тяхното експертно мнение. Експериментирах, наблюдавах се вкъщи  обясни бившият модел пред dir.bg. Тя е категорична, че образът й в „Ятаган\" е строга противоположност на нейната собствена персона, като добавя, че далеч не желае да постигне целите си на каквато и да е цена.„Той е олицетворение на абсолютно некомпетентните хора и тяхното издигане и израстване в обществената йерархия. Символ на българския политически елит\", казва още Калканджиева за новата българска комедия, която се очаква да е напълно готова през първото тримесечие на 2020 ", "date": "2019.06.22", "title": "След „Ятаган“: Жени Калканджиева мечтае за повече роли в киното"}
{"url": "http://www.cross.bg/bulgariya-asenovgrad-petya-1607404.html", "text": "/КРОСС/  Петя Буюклиева ще отпразнува 60-тия си рожден ден с музикален поздрав в родния Асеновград на празника на Калиниците 24- ти юни. Звездата от Капките ще подари емблематични песни на съгражданите си.Всяка година на Еньовден в родопския град се организира единствения по рода си в България празник, част от който ще е и асеновградчанката Петя Буюклиева.Денят ще започне с традиционното литийно шествие с малките „булки\", което ще завърши в градския парк с празнична програма за калиничките с участието на детски вокални групи и връчване на подаръци и грамоти. След това ще се проведе конкурсът Мини Мис и Мини Мистър Асеновград за деца от 4 до 14 годишна възраст.Празненствата ще продължат с модерни и фолклорни танци, популярни изпълнители. Вечерта ще завърши с избора на Мис Асеновград, част от националната надпревара Мис България.Дванадесет красавици с трепет очакват коя ще се окичи с короната. В журито ще са последната Мис България Теодора Мудева, тв водещата Нина Хамилтън, Мисис България Станислава Андреева, Мисис Баба и известна като родната Шехерезада Стефи Стаменова, треньорът на волейболния тим Локо Пловдив и бивш национал Петър Узунов и др.Водеща на красивия конкурс ще е Боряна Баташова ", "date": "2019.06.22", "title": "Петя Буюклиева ще пее за калиниците в Асеновград"}
{"url": "http://www.cross.bg/audi-novi-voziloto-1607407.html", "text": "/КРОСС/ Какво може да бъде по-приятно за един шофьор от момента, в който му предоставят ключовете от чисто нов автомобил в автосалона? А ако возилото току-що е доставено от завода?А ако става дума за спортното возило Audi R8 V10?В Инголщад, Германия, организираха малък празник по случай връчването на нови автомобили на клиенти. Любопитното в случая е, че за предаване на новите собственици са събрани едновременно 38 екземпляра на Audi R8 V10.Всички те са нови и се различават според клиентските поръчки. Един от автомобилите може да се похвали с впечатляващ двигател V10 под стъкло!R8 е спортна кола, за която мечтаят немалко хора. Новите версии на возилото бяха анонсирани от компанията в края на миналата година. Те разполагат с максимум 570 к.с. До 100 км/ч най-бързата модификация ускорява само за 3.4 секунди.Не по-малко впечатлява и максималната скорост - 324 км/ч!Как протече празничното събитие можете да узнаете, ако погледнете видеото. Това са 21 000 к.с. под един покрив. \n\t\t\t\t\t   ", "date": "2019.06.22", "title": "Изложениe на Audi R8s в Инголщад"}
{"url": "http://www.cross.bg/regionalnite-angelova-kategoriya-1607408.html", "text": "/КРОСС/ Божидара Ангелова от в. „Нов живот\", Кърджали, е носителят на Голямата годишна награда за журналистика „Св. Константин Кирил Философ\". За 16-та поредна година Българската асоциация на регионалните медии /БАРМ/ присъди приза за високо журналистическо майсторство и обективно отразяване на регионалните проблеми. Автор на статуетката е скулпторът Емил Пенчев.„Да бъдеш журналист, лично като човек си мисля, че трябва да бъдеш справедлив\". С тези думи кметът на община Казанлък Галина Стоянова връчи вчера отличието на Божидара Ангелова. Кметът поздрави регионалните медии в България, които избраха Казанлък за раздаване на наградите на острите пера на страната по места.„За нас е чест, че сте тук и доказахте, че си струва да работите за регионалните медии, тези, които дават истинския облик на родния край на хората\", подчерта Галина Стоянова.„Вестникът и книжното тяло никога няма да бъдат забравени, поне от този читател, който познавам, а в Казанлък, хората четат вестник „Искра\", отбеляза кметът преди екипът на вестник „Искра\" да получи почетния плакет на журналистическата организация за своя 95-и рожден ден.Първи награди в отделните категории на пишещата гилдия в България по региони бяха връчени: за „Разследваща журналистика\" - на Божидара Ангелова от в. „Нов живот\", Кърджали; в категория „Коментар\" - на Силвия Шатарова от в. „Черноморски фар\", Бургас; в категория „Очерк\" - на Мила Кюлюмова от в. „Екип 7\", Разград; в категория „Интервю\" - на Анатоли Петров от в. „Янтра Днес\", Велико Търново; в категория „Фотожурналистика\" - на Георги Александров от в. „Конкурент\", Враца.Професионализма на регионалните си колеги оцени многоуважаемото жури: председател - Владимир Зарев, автор на над 15 романа, удостоен с държавна награда „Св. Паисий Хилендарски\" и орден „Стара планина\", първа степен, за изключителни заслуги в областта на културата и изкуството; Алексения Димитрова - дългогодишен разследващ журналист във в. „24 часа\", носител на „Пулицър\" за приноса й в международно журналистическо разследване; Мила Милчева - великотърновски журналист, дългогодишен главен редактор на в. „Янтра днес\", носител на редица национални награди и отличия, включително и на „Св. Константин Кирил Философ\" на БАРМ.Председателят на УС на БАРМ Иван Бунков приветства представителите на журналистическата гилдия и им пожела да продължават да боравят със знание, справедливост и остротата на ума при писането си. Домакини на започналия вчера 2-дневен форум са кметът на града Галина Стоянова, Община Казанлък и вестник „Искра\".Учредена на 11 май 2002 година като сдружение с идеална цел, БАРМ, с изпълнителен директор Весела Вацева, продължава да защитава и популяризира дейността на своите членове. 29 вестника са обединени в асоциацията. Журналистическата организация работи за утвърждаване на свободата на словото и за развитието на журналистиката във всички региони на страната. ", "date": "2019.06.22", "title": "Божидара Ангелова от в. „Нов живот“ спечели Голямата годишна награда за журналистика „Св. Константин Кирил Философ“ "}
{"url": "http://www.cross.bg/bolnitza-infarkt-yazva-1607406.html", "text": "/КРОСС/ Смъртта на пациент в болница предизвика съмнение у близките за лекарска небрежност. Диабетик със спукана язва е починал от инфаркт в лечебно заведение във Варна, предава БТВ.Миналия четвъртък 68-годишният Тодор Тодоров е приет по спешност в болница „Света Анна\" с кръвоизлив от язва. През почивните дни състоянието на мъжа се влошава, разказва семейството му.„Не може ръководителят на клиниката или лекуващият лекар да не снемат анамнеза на болния и да разберат, че е с диабет, инсулинозависим, че три пъти на ден му се прави инсулин\", казва Янка Павлова, братовчедка на Тодор Тодоров пред БТВ.От болницата отричат да има грешка в лечението. И изтъкват множеството заболявания на пациента. Интензивна инсулинова терапия е предприета в реанимацията. Но пациентът получава масивен инфаркт, довел до летален край 6 дни след постъпването в болница.  ", "date": "2019.06.22", "title": "Диабетик със спукана язва почина в болница от инфаркт във Варна"}
{"url": "http://www.cross.bg/zarkov-vupros-debat-1607402.html", "text": "/КРОСС/ Субсидиите на партиите трябва да бъдат намалени, но не и спрени\". Това заяви в \"Седмицата\" на Дарик радио зам.-председателят на ПГ на \"БСП за България\" Крум Зарков. Според него начинът, по който се води публичният дебат в България, включително и по този въпрос, прави невъзможно намирането на правилен отговор.\"Ангажираме се в абсолютно състезание към дъното, към това кой ще хвърли нещо по-атрактивно в медиите\", допълни социалистът.По думите му е очевидно, че 11 лв. на глас е много, което се вижда и от това, че партии успяват и да спестяват. \"От друга страна 1 лев, или 0 лева означава пълен блокаж на политическата дейност, с изключение на тези, които могат да се доберат до частни дарения. Не е въпрос на един човек или една партия да отсече дали да е 5 лв. 9 лв. или колко точно. Трябва обаче да се проведе обществено приемлив дебат\", категоричен бе той.Зарков подчерта, че до този дебат се стига именно под обществения натиск, породен от недоволството на хората от това как функционират партии и желание те да бъдат наказани. По думите му ограничението на финансиране на партиите от бизнес в момента е постижение и връщането назад не е правилен ход. \"Очевидно е, че в българските условия отварянето на финансирането ще доведе до официализиране на една неприятна ситуация - политическите партии ще защитават интереса не на своите избиратели, а на своите спонсори\", коментира той. Зарков подчерта, че БСП стои твърдо и на позицията си за връщане на наддадените над 11 лв. средства.На въпрос за диференцирана ставка на ДДС Крум Зарков посочи, че левицата е предлагала това да бъде за храни от първа необходимост и лекарства и ще продължи да се бори за това. По думите му обаче е важно да бъдат взети обосновани решения и да бъдат изработени механизми за прилагането им, които реално да доведат до намаляване на цените на тези стоки. ", "date": "2019.06.22", "title": "Крум Зарков: Субсидиите на партиите трябва да бъдат намалени, но не и спрени "}
{"url": "http://www.cross.bg/godina-biznes-borino-1607409.html", "text": "/КРОСС/ Продължават проверките на къщи за гости на експерти от Държавен фонд „Земеделие\" в смолянската община Борино, предаде БНР. Досега инспекторите установиха нарушения в заложения бизнес план и в собствеността на къщите на бивш общински съветник и на роднина на председателя на ДПС Мустафа Карадайъ.Проверката започна в къщата, собственост на съпругата на кмета на Борино Мустафа Кара Ахмед.\"Както виждате и в момента има гости, тъй, че  изобщо нямам никакви притеснения относно проверката. Собственик съм от самото кандидатстване от 2012 година до 2015. По закон за местното самоуправление и местната администрация аз нямам право да извършвам търговска дейност и затова аз съм прехвърлил моите акции на съпругата си Захрие Кара Ахмед\".До втората къща нямаше достъп. Заместник-изпълнителният директор на ДФ \"Земеделие\" с ресор \"Програма за развитие на селските райони\" Калоян Костадинов обобщи.\"Единият проект  \"Чала инвест\" е извън мониторинг и е изтекъл през 2017 година. По бизнес план е трябвало всяка година да се извършват около 1 200 нощувки. До края на мониторинговия период общият брой нощувки са около 500. Това означава, че има неизпълнение на бизнес плана. ДФ \"Земеделие\" единствено може да представи информацията, но главна дирекция \"Национална полиция\" също извършва проверка на тези къщи. Вторият обект е с изтекъл мониторинг през 2016 година. В момента се опитваме да се свържем с настоящият собственик на обекта\". ", "date": "2019.06.22", "title": "Продължават проверките на къщи за гости в община Борино"}
{"url": "http://www.cross.bg/bulgarski-imame-tvorchestvo-1607411.html", "text": "/КРОСС/ С организацията на Петропавловския събор на народното творчество красивите български градове Велико Търново, Горна Оряховица и Лясковец ни дават много силен пример, че можем да имаме успех като нация, само когато имаме обща цел и единство на усилията. Това заяви президентът Румен Радев, който откри Петропавловския събор на народното творчество в Община Лясковец.Националният събор има характер на всенародни игри и надпявания и повече от две десетилетия заема значимо място в духовния живот на хората от региона.„За магията на българския фолклор няма възраст, а участието на състави от чужбина показва, че за нея няма и граници\", посочи държавният глава и подчерта, че съборът се е утвърдил като национална среща на единния български дух, който може да бъде открит в красивите носии, музикалните ритми и песните.Румен Радев заяви, че усещането за непреходната България, силното българско творчество и устойчивия български характер е особено силна в деветвековната сянка на манастира „Св. Св. Петър и Павел\". По думите на президента манастирът помни епохални исторически събития и национални герои, приютявал е славни апостоли, с него е свързана и съдбата на видни възрожденски дейци. От него води началото си първото българско богословско училище. „Този бележит български манастир е вграден здраво в нашата история и е един от нейните вековни стожери.Затова и днес покровителството на християнските апостоли и първоучители Петър и Павел се простира над обединението около нашите традиции, дух и българска национална идентичност\", каза още държавният глава.Румен Радев пожела на организаторите, участниците и гостите на фолклорния фестивал да продължават да разкриват автентичното, красиво и достолепно лице на България, да пазят и укрепват нашия дух и традиции и да ги предават на следващите поколения. ", "date": "2019.06.22", "title": "Държавен глава: Можем да имаме успех като нация, само когато имаме обща цел и единство на усилията (снимки)"}
{"url": "http://www.cross.bg/politziya-skorost-zayaviha-1607403.html", "text": "/КРОСС/ Зачестилите инциденти по пътищата на страната от последните седмици станаха причина и за по-строг контрол от пътна полиция. следи се за спазване на ограниченията за скорост и на мерките за безопасност при пътуване - използване на колани и столчета за деца, предаде БНТ.Акцията започна в началото на седмицата и приключва днес в полунощ. Данните, предоставени от МВР, са стряскащи - до момента са регистрирани над 20 000 нарушения, като половината от тях са свързани с превишена скорост. В рамките на няколко дена са станали 75 тежки катастрофи с 12 жертви и 89 ранени.Най-честата причина за смъртните случаи е несъобразена скорост. Натоварено остава и движението по автомагистралите.От „Пътна полиция\" заявиха, че по време на интензивния трафик ще увеличат присъствието на патрулите.По Черноморието са командировани допълнително полицаи.Все по-често в тежките пътни инциденти участници са младите шофьори, заяви пред медии гл. инсп. Калоян Драгнев от „Пътна полиция\".От там заявиха, че са започнали проверка за наличие на ограждения, които предотвратяват излизането на животни на пътя. Признаха, че на места такива няма. Ще се проверява и дали пътните знаци се виждат добре.  ", "date": "2019.06.22", "title": " „Пътна полиция“: Все по-често участници в тежки катастрофи са млади шофьори"}
{"url": "http://www.cross.bg/bulgariya-polsha-alkoholut-1607399.html", "text": "/КРОСС/ Хранителните продукти в Румъния и Полша са по-евтини от тези в България, показва анализ на статистическата агенция на ЕС Евростат, публикувано в ЕС.Въпреки че доходите на българите са 50 на сто от средноевропейските, цените на храните са 76 на  сто от средните в ЕС.В България тютюневите изделия и алкохолът са най-евтини в Европа, като прави впечатление, че цигарите у нас са наполовина на тези в ЕС, а алкохолът е около 26% по-евтин.Що се отнася до хранителните стоки, България е скъсила ценовите разлики. Яйцата и млечните продукти се продават на средноевропейските цени, като те са само 2% под тях. Месото в България е по-евтино с 36% от европейското, хлябът и хлебните изделия - с 38%.Хлябът и зърнените храни в Румъния са например наполовина по-ниски от европейските, докато месото в Полша е най-евтино в Европа. Млякото и яйцата са по-евтини в Полша, Литва, Чехия и Великобритания.Храната продължава да е най-скъпа в Дания - с около 1/3 над средните европейски стойности, следвана от Люксембург и Австрия, където цените са с 1/4 над средните и Финландия, Швеция и Ирландия - около 1/5 над европейските.Австрия е най-скъпата държава в ЕС за месо, Кипър и Гърция - за яйца и мляко, а Дания за хлебните изделия. Цените на алкохола са най-високи във Финландия, а на цигарите - в Обединеното кралство.Евростат е измерил и цените на Балканите. От сравнението се оказва, че те са по-ниски от българските в Турция и Северна Македония. Сравними с България са тези в Сърбия и Черна гора. Само в Албания те са около 3% по-високи.Във всички балкански държави, с изключение на Македония, алкохолът е по-скъп, а цигарите - навсякъде са по-евтини отколкото в България.", "date": "2019.06.22", "title": "Храните в Полша и Румъния - по евтини от България"}
{"url": "http://www.cross.bg/ochakva-malko-temperatyrite-1607416.html", "text": "/КРОСС/ Най-висока температура днес е измерена във Варна - 34°, където има и северозападен вятър. В страната ни високи температури са регистрирани в Бургас-33 °, Лом-33°, Русе-33°, Пловдив-33°, Сандански-33°, Благоевград-33°, Пазарджик-32°, Стара Загора-32°, Видин-32°, в София-29°.В Северозападна България температурите са малко по-ниски. Очаква се градусите още да се повишат до края на деня и на повечето места да достигнат до 35 °. Температурата на морската вода е 26-27 градуса.Рекордни горещини към момента не са регистрирани за юни месец.Същият месец най-високи температурни рекорди са измерени през 2007 година в Дългопол-43,6°, Раднево-43 ° и Кресна-41°.Температурата на морската вода е 26-27 градуса. Утре се очаква температурите да се повишат с още на повечето места и да достигнат до 36-37 °.По-късно през утрешния ден от северозапад ще започне да прониква малко по-студен въздух.В следобедните часове ще се развие купесто-дъждовна облачност, която ще продължи и през нощта срещу понеделник.По българското Черноморие утре се предвижда да има вятър откъм водата и температурите там да са малко по-ниски.В следващите дни се очаква захлаждане и валежи. В понеделник се очаква да се развие мощна купесто-дъждовна облачност, като се очаква да има и позначителни количества валежи.Източник: Фокус ", "date": "2019.06.22", "title": "Времето днес: + 34 във Варна, +33 в Бургас, без рекорди"}
{"url": "http://www.cross.bg/obshtestvo-kongresa-simeon-1607412.html", "text": "/КРОСС/ \"През последния четвърт век Българският антифашистки съюз се утвърди като действаща структура на гражданското общество, припозната от българското общество като стожер на антифашизма. Движение, което се бори за изграждане на демократична, правова и социална държава, за социално и хуманно общество, организация, която обхваща целия обществено-политически спектър на страната\", подчерта председателят  на Българския антифашистки съюз Симеон Игнатов по време на Седмия отчетно - изборен конгрес на БАС.Конгресът прие декларация до държавните и европейските институции и средствата за масово осведомяване, която осъжда зачестилите прояви на крайнодесен екстремизъм, провеждането на Луковмарш и демонстрирането на хитлеристки символи от държавни чиновници.Конгресът призова участниците в антифашистката борба незабавно да бъдат признати за участници във Втората световна война и да бъде написана истината за антифашистката съпротива и социалистическото строителство в учебниците по история.БАС  създаде Обществен съвет на антифашистките организации и граждани, който да инициира широка дискусия по тези теми. Българските антифашисти призоваха да се спре опасната тенденция за засилване на омразата, ксенофобията, неофашизма, расизма, разширяващи влиянието си днес. Приветствие от името на председателя на НС на БСП Корнелия Нинова до участниците в конгреса и всички български антифашисти поднесе членът на ИБ на НС на БСП Атанас Зафиров.Участие в конгреса взеха представители на много политически и обществени организации от левия спектър. Форумът избра нов Управителен съвет на БАС и Контролна комисия. За председател на БАС бе преизбран Симеон Игнатов. За зам.-председател на съюза и главен секретар бе избран Евгений Белий. ", "date": "2019.06.22", "title": "БАС: Борим се за изграждане на демократична, правова и социална държава"}
{"url": "http://www.cross.bg/garderoba-aksesoari-otkrito-1607405.html", "text": "Харесваме пролетта поради приятните емоции, които ни носи след студените месеци. Отиват си мрачните дни. Природата се разбужда. Докато се усетим, става лято. Преди да се сбогувате с пролетта, отметнете няколко задачи. Усещането за освобождаване от излишни вещи и за установяване на ред ще направи лятото още по-безгрижно.Готови ли сте за разчистване?Не ги дръжте при спалните неща. Приберете ги в ракла или пък най-горе в гардероба.Махнете ги от гардероба в антрето. Проверете кои от тях са запазени за следващия сезон.Преди да посягате към летните дрехи и да ги сложите в гардероба си, направете разчиствате. Сигурни ли сте, че искате всички да сложите по рафтовете? Всяко старо нещо, което не сте носили повече от два сезона, изхвърлете, подарете или пък продайте.Всяко едно флаконче - крем, лосион или пък парфюм, си струва да бъде прегледано преди употреба. Същото направете и с останалите продукти за защита от слънцето и грижа за кожата.Извадете ги - всичките да са пред очите ви. Кои от тях вече няма да сложите и за ден? Шапки, парео, шалове... прегледайте ги. Вкусовете ви може да са се променили.Разтребете надуваемите дюшеци, пояси, възглавнички и т.н. Проверете ги за повреди.   Отиваме на пътешествия според зодиятаКакво препоръчват звездите за вас?Прехвърлете и купчината с аксесоари за плажа  - постелки, чадъри, аксесоари за защита на устройства от вода и т.н.Прегледайте сандалите, джапанките и другите летни обувки, които сте прибрали грижливо. Задръжте ги, стига да не са отпреди шест години. Вероятно не обичате постоянно да купувате вода в пластмасови бутилки и поради това имате своя екобутилка за горещите дни. Открийте я и се наслаждавайте на навика си да не потребявате излишно пластмаса. Събирайте багажа за уикенд бягство: пет невероятни дестинацииАко нямате възможност да използвате дълъг отпуск през това лято или пък вече сте планирали почивката си, но тя ви се струва твърде далеч, вашият тип лятно приключение е уикенд бягствотоИмате ли балконче с цветя? Елиминирайте дублиращите се инструменти, с които поддържате градината.Прегледайте ги и махнете тези от тях, които са с влошено качество или не отговарят стилово на последните нововъведения.Фризбита, федербал, всякакви други ракетни спортове, топки и т.н. си струва също да бъдат редуцирани до най-употребяваните.Кутии с чинии, прибори и чаши за използване на открито, покривни за еднократна употреба, подноси и т.н. - понякога този тип вещи се трупат, без да си даваме сметка, че вече сме понатрупали доста от тях.  ", "date": "2019.06.22", "title": "Готови ли сте за лятото?"}
{"url": "http://www.cross.bg/stoiinev-dragomir-obyasni-1607398.html", "text": "/КРОСС/  „Силно се надявам, че разумът е надделял. Но да припомним, че министър-председателят обяви за промяната на партийните субсидии след решение на МС и веднага се хвърли въпросът за гласуване в НС. Считаме, че по толкова важна тема е нужен дебат.\" Това каза пред БНТ зам.-председателят на ПГ на \"БСП за България\" Драгомир Стойнев в коментар на отпадането на второ четене в НС на намаляването на партийната субсидия на един лев. „Не става дума за единия лев. Става дума за това, че се отваря вратата на мафията и олигархията да приватизират политиката. Тази крехка демокрация от 30 години е под заплаха\", категоричен бе той. Стойнев попита- коя фирма ще откаже на управляващата партия да помогне за изборите. „Това реално ще е нов данък за бизнеса. Цялата администрация ще  стъпи на врата на тази фирма, която откаже пари на управляващата партия. Да не говорим и за външното влияние- че е възможно чужди корпорации да закупят наши партии\", обясни още Драгомир Стойнев. Той призна, че БСП е сбъркала, че не е участвала активно в дебата за референдума, организиран от Слави Трифонов. „Не обяснихме на гражданите, че субсидиите правят партиите независими, че ги подпомагат за структурите, както и да плащат по време на избори на медиите за дебати по време на предизборните кампании\", обясни зам.-председателят на ПГ на \"БСП за България\".Драгомир Стойнев обясни, че има два съществени въпроса - „Защо сега?\" и „Защо се бърза?\" с искането за намаляването на субсидиите. „Бърза се преди местните избори, за да се накаже опозицията.  Да не забравяме, че от резултата на евроизборите е видно, че в 138 общини, ако сега са местните избори, ние ще сме на балотаж с ГЕРБ, в 60 общини сме на първо място,  в 12 областни градове разликата е под 1000 гласа, а в 4 областни градове сме на първо място\", категоричен бе Драгомир Стойнев. Той добави, че новата субсидия за партиите трябва да бъде намалена и да влезе в сила с новия бюджет от следващата година. „Липсата на дългосрочен модел на въздействието на намаляване на партийните субсидии показва модела на работа на ГЕРБ, а именно - проба-грешка. Това не е американски, а балкански модел\", отсече Стойнев.„Провелият се Конгрес на БСП не беше излишен. Той потвърди реформата, която се провежда в партията. От 3 години Корнелия Нинова я модернизира. Всяка промяна трудно се приема и има съпротива\", каза Драгомир Стойнев. Той добави, че идеята е всички членове на партията да избират лидера си, а не определен елит на Конгреса, както и максимум 12 години или три мандата да има един депутат. „БСП е жив организъм и когато усети заплаха, застава в позиция на самоотбрана\", обясни още Стойнев. Той припомни, че структурите от цялата страна са призовали Корнелия Нинова да оттегли оставката си.  ", "date": "2019.06.22", "title": "Драгомир Стойнев: С намаляването на субсидията на 1 лев мафията и олигархията ще приватизират политиката"}
{"url": "http://www.cross.bg/veliko-turnovo-teatralen-1607395.html", "text": "/КРОСС/ \"Пинокио\" открива Международния театрален фестивал \"Лято, кукли и приятели\" във Велико Търново днес. Фестивалът е организиран от Театър \"Весел\", с финансовата подкрепа на Община Велико Търново и Министерството на културата.Реализацията на  Международен театрален фестивал „Лято, кукли и приятели\" е естественото продължение на идеята за детски представления от проекта на ВЕСЕЛ „Съботни спектакли за семейна публика\". Богатата палитра от заглавия от игралните афиши на Театър ВЕСЕЛ и куклени театри от цяла България култивира добър художествен вкус у зрителите. Те се запознават с образци на класическата и съвременната драматургия за деца. Така се формират високи естетически критерии в областта на сценичното изкуство.Всяка събота до края на лятото, малките зрители ще могат да гледат любими куклени представления на открито. На форума ще се представят колективи от цяла България, както и две чуждестранни формации от Испания и Англия.Входът за всички зрители е свободен.  ", "date": "2019.06.22", "title": "Днес се открива Международния театрален фестивал във Велико Търново "}
{"url": "http://www.cross.bg/haskovo-putya-dvama-1607391.html", "text": "/КРОСС/ Две тежки катастрофи станаха тази нощ край Хасково с двама  загинали и шестима ранени, съобщава haskovo.netПри единия инцидент, който се е случил  около полунощ, двама младежи са загинали в зоната на кръстовището до завод „Язяки\" по пътя между Хасково и Димитровград. Колата с четирима пътници се е ударила в камион. Двама от пътуващите са тежко ранени. Шофьорът и спътницата му са загинали.Тази сутрин двама младежи са пострадали тежко на входа на града по пътя от Кърджали към Хасково при сблъсък със стадо биволи. Катастрофата е станала около 4 часа. В автомобила \"Опел Астра\" с хасковска регистрация е имало четирима души. Изяснява се защо  животните са били край пътя през нощта. Знае се, че пастирът им е от Хасково. Единият от пострадалите младежи  е в много тежко състояние и е на командно дишане в ОАРИЛ в болницата в Хасково. Двама от спътниците му са с тежки травми в неврохирургия, четвъртият от колата  е освободен за домашно лечение.  ", "date": "2019.06.22", "title": "Двама загинаха по пътя Хасково - Димитровград"}
{"url": "http://www.cross.bg/gerdzhikov-bulgariya-ognyan-1607390.html", "text": "/КРОСС/ „11 лева е висока партийна субсидия и може да се редуцира с лев-два-три, но изведнъж да се свали до 1 лев е тежък удар по партиите\".  Това мнение изрази в интервю за предаването „Тази събота\" по БТВ бившият председател на Народното събрание и бивш служебен премиер на Р България проф. Огнян Герджиков.„Много партии така ще изчезнат\", допълни той. „България няма нищо общо с американски планове. Ситуацията е: Видяла жабата, че подковават коня и тя вдигнала крак\", отбеляза проф. Герджиков. „Инвеститорите бягат от България.Причината е несигурността в законодателството. Не само българските, но и чуждите инвеститори бягат от българската бизнес среда\", каза още проф. Огнян Герджиков. ", "date": "2019.06.22", "title": "Огнян Герджиков: Инвеститорите бягат от България "}
{"url": "http://www.cross.bg/gryziya-pytin-letyat-1607388.html", "text": "/КРОСС/ Президентът Владимир Путин подписа указ, с който забранява на руските авиокомпании да летят до Грузия от 8 юли. Забраната над пътническите полети бе наложена ден след ожесточените сблъсъци в Грозни между полицията и протестиращи. Протестите бяха предизвикани от изказване на руски депутат в грузинския парламент от стола на председателя му. Грузинският президент Саломе Зурабишвили обвини Русия за напрежението, докато Москва нарече случилото се \"антируска провокация\". ", "date": "2019.06.22", "title": "Путин забрани на руските авиокомпании да летят до Грузия"}
{"url": "http://www.cross.bg/otechestvena-velikata-voiina-1607389.html", "text": "/КРОСС/ На 22 юни 1941 г. фашистка Германия, без да обявява война, напада Съветския съюз. Армията и населението на страната не бяха готови за това.Въпреки героизма и саможертвата на съветските войници и офицери през първите седмици на войната, врагът не можеше да бъде спрян. До последно се сражаваха героите от Брестската крепост и Минск, Киев и Одеса, Ленинград и Сталинград, Севастопол и Новоросийск, Керч и Тула, Смоленск и Мурманск.Великата отечествена война завърши с победата на СССР, но на каква цена?! На цената на човешкото страдание и огромните загуби. \n\t\t\t\t\t ", "date": "2019.06.22", "title": "Ден на паметта и скръбта в Русия"}
{"url": "http://www.cross.bg/rymen-radev-praznik-1607396.html", "text": "/КРОСС/ В пъстрата палитра на българския фолклор шопският има своето ярко и незаменимо място. Той е уникална сплав от мъдрост, хумор и темперамент в музикалните ритми, в красивите носии и в езика. Това заяви президентът Румен Радев в приветствието си пред участниците в 50-ото юбилейно издание на фестивала „Шопският празник е традиция\", който се провежда в град Елин Пелин. Тазгодишното издание на фестивала се провежда под патронажа на държавния глава.В историята на нашата национална култура народното творчество е сред най-живописните и скъпоценни страници, заяви Румен Радев и подчерта, че то е огледало на огромното богатство от чувства и образи, разкриващи устойчивите житейски и нравствени ценности на българите. Президентът изтъкна, че със своята пиперливост шопският език е пример за това, че хуморът и сатирата не само хвалят, но и учат, защото народното творчество показва жизнеността на българския дух и традиции. „Нека не забравяме, че самокритичността и самоиронията са отличителна черта на свободния и просветен ум на непреходната мъдрост. Те показват жизнеността на народното съзнание да изисква справедливост и хармония в ежедневния човешки бит и обществените отношения\", каза още Румен Радев.Държавният глава  поздрави участниците и организаторите на фестивала за енергията, с която допринасят за завръщането, възхода и утвърждаването на традициите, които са ни съхранили от векове като народ, идентичност и самосъзнание. „Пожелавам ви след този и всеки следващ празник да се множат почитателите на вашия красив град, на шопския фолклор и на българското народно творчество\", заяви президентът в приветствието си пред участниците във фолклорния празник.  ", "date": "2019.06.22", "title": "Румен Радев: В пъстрата палитра на българския фолклор шопският има своето ярко и незаменимо място"}
{"url": "http://www.cross.bg/svishtov-survaiivur-tyrizum-1607393.html", "text": "/КРОСС/ 30 австрийци, македонци и българи ще се включат в инициативата „Дунавски сървайвър за финансова грамотност\", която ще се проведе в Свищов, съобщава dunavmost. Целта е да се създаде програма за възрастни, която да развива образователния туризъм и да повиши интереса за учене сред природата.Инициативата е на неправителствената организация от Свищов „Институт перспективи\" и партньорски организации от Австрия и Северна Македония. В продължение на една седмица ще бъдат проведени обучения по финансова грамотност, емоционална свързаност и туризъм, обясни организаторът на „Дунавски сървайвър\" Ахмед Куйтов: „Заедно с професорите от Македония и Австрия да обучим млади хора, които да могат да създават условия за емоционален туризъм. Обученията и лекциите ще бъдат сред природата на островите край Свищов\"Част от инициативата е изработване на въжен мост. ", "date": "2019.06.22", "title": "\"Дунавски сървайвър\" в Свищов"}
{"url": "http://www.cross.bg/problem-koryptziyata-danail-1607397.html", "text": "/КРОСС/ „Така, казал съм го, потвърждавам го. Смятам, че това не би следвало да се преекспонира или да се дискутира\". Това каза в интервю за предаването „Седмицата\" по Дарик радио министърът на правосъдието Данаил Кирил, в отговор на въпроса, дали ще подаде оставка, ако наблюдението на Европейската комисия, в областта на правосъдието продължи след изтичането на мандата на настоящия състав на комисията?„Исках да има яснота по този въпрос. Стъпвам в последните, да кажем, дни, на тези изтичащи срокове. Единственият начин да дам залог, гаранция за добросъвестност, че ще работя за постигане на тази цел е това. Но, пак казвам, не искам да се експонира и да се интерпретира в посока, че съм бил изнудвал европейски институции и т. н. Напротив, даже в разговора с еврокомисар Юрова, тя това го посочи, прие го положително, посочи го като изцяло положителен момент за това, че има хора в България, които имат амбицията да приключи този механизъм\", допълни той.На въпрос, кой е основният проблем, заради който продължава мониторинга на Европейската комисия към нас, министър Кирилов отговори: „Основният проблем е доверието. Това не ни е в списъка с изисквания. Но спрямо България, това е един ключов проблем, за който не е достатъчно само правната работа, разбира се. Ние следва да дадем максимума гаранции пред нашите партньори, другите държави-членки, за това, че имаме утвърждаване принципа на върховенство на правото, че имаме ефективна борба с корупцията\". „Гаранциите, тук няма една казуистична листа, един списък, в който можем да кажем, това, това и това са гаранции. Да, формалните критерии са присъди и наказателни производства. В същото време, ние бяхме до скоро в разгара на един скандал, който показа вътрешната ни чувствителност към корупцията. Ние продължаваме да се гневим към корупцията, но не се гневим по начин, до степен всеки един от нас да повиши дисциплината си, правната си дисциплина, изискванията към себе си\", каза още Данаил Кирилов. ", "date": "2019.06.22", "title": "Данаил Кирилов:  Ще подам оставка, ако след 31 октомври продължи мониторинга на страната"}
{"url": "http://www.cross.bg/otkrivaneto-vychich-ychastieto-1607394.html", "text": "/КРОСС/Държавният глава на Сърбия Александър Вучич не присъства на церемонията по откриването на вторите Европейски игри в Минск в петък вечерта, съобщиха за РИА Новости двама източници, запознати със ситуацията, съобщава агенция \"фокус\".\"Първоначално се предполагаше присъствието му на стадиона, но поради участието на стадиона на спортисти от Косово под техен флаг, сръбският лидер игнорира откриването\", разкри за агенцията източник от една от делегациите.Разпределението на местата на гостите, съставено вечерта преди откриването, показва, че участието на Вучич в церемонията е било планирано. Друг източник, присъствал на церемонията, потвърди за РИА Новости, че сръбският лидер не е дошъл. \"Да, така е. Вучич обясни отсъствието си на откриването с участието на делегация от Косово\", обясни източникът на агенцията. ", "date": "2019.06.22", "title": "Александър Вучич не присъства на откриването на Европейските игри заради косовското знаме"}
{"url": "http://www.cross.bg/vrata-schypil-vhodna-1607401.html", "text": "/КРОСС/ 50-годишен мъж е задържан за хулиганска проява в центъра на столицата, съобщават от МВРСигнал за мъж, във видимо нетрезво състояние, който е счупил  , е получен  около 2.30 часа тази нощ.Пристигналият незабавно на адреса полицейски патрул е установил, че клиент на нощно заведение, обърквайки вратите на бара с  вход  на съседен  офис, не успял да влезе и в афекта си е счупил  стъклената врата на офиса с  намираща се наблизо саксия. Той е задържан с полицейска мярка до 24 часа.   ", "date": "2019.06.22", "title": "Задържаха мъжа, счупил входна стъклена врата на вестник Дума"}
{"url": "http://www.cross.bg/gradina-zapazim-fandukova-1607387.html", "text": "/КРОСС/ „Моят ангажимент е да запазим Борисовата градина такава, каквато са ни я оставили\". Това каза в интервю за предаването „Тази събота\" по БТВ кметът на София Йорданка Фандъкова.„Грижата и инвестициите, които правим през всичките тези години в паркове и градини, показват ясно моето отношения и политиките ни към тях - възстановяване и строителство на нови паркове\", допълни тя.„Ние продължаваме с тази грижа. Реконструкцията и строителството вървят. Започнахме с „Южен парк\", „Гео Милев\", „Докторската градина\", след това преминахме към големите паркове, включително Борисовата градина\", изтъкна кметът на София.„Получихме за управление Борисовата градина от държавата. Започнахме да инвестираме в нея - осветление, видеонаблюдение, алеи.  Неотдавна беше възстановен и „Розариумът\". Тази грижа означава и да запазим това, което е останало от парковете и градините в нашия град.Именно затова ние поискахме да бъде изработен подробен устройствен план, с цел да запазим територията и да не се допуска ново строителство\", коментира Фандъкова.„Моят подход и ангажиментът, който винаги съм поемала публично е, да запазим тази историческа част и много важна част от нашия град, такава каквато са ни я оставили и каквато досега сме успели да запазим, защото истината е, че особено в първите години на прехода са се случили безобразия\", каза още Йорданка Фандъкова. ", "date": "2019.06.22", "title": "Фандъкова: Трябва устройствен план за Борисовата градина, за да не се допуска ново строителство"}
{"url": "http://www.cross.bg/trump-svalyaneto-iran-1607381.html", "text": "/КРОСС/ Президентът на САЩ Доналд Тръмп потвърди в телевизионно интервю, че е спрял атаката на САЩ срещу Иран заради свалянето на американски дрон в последния момент, съобщава БГНЕС.Причината за това е била неправомерността на такова нападение, което е щяло да причини смъртта на 150 иракчаниВ поредица от туитове Тръмп заяви, че свалянето на американската разузнавателна безпилотна машина е станало в международни води и даде подробности относно анулирания ответен удар на САЩ.\"Бяхме готови да отмъстим снощи и да обстреляме три различни цели , когато попитах /един от генералите - бел. ред/ колко души ще умрат. „150 души, сър.\" Беше отговорът. 10 минути преди атаката аз я спрях, поради нейната непропорционалност спрямо свалянето на дрона. Не бързам, военните ни са в готовност...те са най-добрите в света. Иран не може да има ядрено оръжие, не може да го използва срещу САЩ и срещу СВЕТА! \", написа Доналд Тръмп в своя профил в Туитър.Ню Йорк Таймс съобщи по-рано в четвъртък, че Тръмп е одобрил въздушни удари в четвъртък вечерта срещу Техеран в отговор, но се е оттеглил заповедта си. ", "date": "2019.06.22", "title": "Тръмп отменил ударите срещу Иран в последния момент"}
{"url": "http://www.cross.bg/subor-petropavlovskiya-izpulniteli-1607378.html", "text": "/КРОСС/ В деня на българския фолклор - 22 юни, над 4 хиляди изпълнители на фолклорни песни и танци от цялата страна се включват в Петропавловския събор, който започва днес на поляните в подножието на манастира „Св. св. Петър и Павел\" край Лясковец.Двудневният събор ще бъде открит от 11,30 часа от президента Румен Радев.Над 220 фолклорни групи и много индивидуални изпълнители от страната ще се изявят на двете фестивални сцени на Петропавловския  събор, съобщи домакинът Ивелина Гецова, кмет на община Лясковец.\"Традиционно съборът се открива с песента \"Хоро се вие край манастира\", два дни празник на фолклора, на българското, на традициите\".Петропавловският събор на народното творчество е най големият фолклорен фестивал в Северна България и се провежда през година. В тазгодишното издание участниците са от 4 до 88-годишни. Изпълненията ще бъдат оценявани от две журита, председателствани от професор Елена Кутева и академик Крум Георгиев. ", "date": "2019.06.22", "title": "Президентът Радев открива Петропавловския фолклорен събор"}
{"url": "http://www.cross.bg/chereshi-kyustendil-praznika-1607379.html", "text": "/КРОСС/ В Кюстендил отбелязват празника на черешата. Денят се празнува от 1896 г., когато се провежда  Първата национална овощарска изложба. Тогава градът получава званието Майка на българското овощарство. Днес Кюстендил ще бъде сцена на концерти на музикални и танцови формации. В Градската градина ще бъдат изложени различни сортове череши от производители от цялата страна. Разбира се, предстоят и традиционните конкурси - за най-голяма череша, оригинално пано, за най-добре подреден черешов щанд. Празникът продължава и утре, когато са кулинарните демонстрации и състезанията с череши.ПЛОЩАД „ВЕЛБЪЖД\" И ГРАДИНКАТА ПРЕД ОБЩИНА КЮСТЕНДИЛ10:00 ч.* Изложба-базар на череши и черешови произведения* Изложение на занаятчии и производители* Арт-работилници за деца 11:00 ч.* Официално откриване на празника* Представяне на перспективни сортове череши за странатаи   района от Институт по земеделие, Кюстендил* Конкурс за едра череша, атрактивно вешало, оригинално пано и красив черешов щанд12:00 ч.Фолклорен празник „Черешчица род родила\"16:00 ч.Обявяване на резултатите от конкурса16:30 ч.Безплатна туристическа обиколка в град КюстендилСборен пункт - Туристически информационен център20:00 ч.Празничен концерт с участието на 4 Magic и Диана Експрес ПЛОЩАД „ВЕЛБЪЖД\" И ГРАДИНКАТА ПРЕД ОБЩИНА КЮСТЕНДИЛ 10.00 ч.* Изложба-базар на череши и черешови произведения* Изложение на занаятчии и производители* Арт-работилници за деца10:30 ч.* Кулинарна надпревара „Череши в кухнята\" с водещ Драгомир Драганов* Кулинарни демонстрации12:00 ч.Състезателни игри с череши13:00 ч.Туристически маршрут до ХисарлъкаСборен пункт - Туристически информационен център14:00 ч.Обявяване на резултатите от кулинарна надпревара „Череши в кухнята\" ", "date": "2019.06.22", "title": "В Кюстендил отбелязват празника на черешата"}
{"url": "http://www.cross.bg/danni-trysut-rymuniya-1607376.html", "text": "/КРОСС/ Трусът е с магнитуд 3.8 по скалата на Рихтер е регистриран в 3:19 часа. По данни от Европейския сеизмологичен център,епицентърът на земетресението е на 123 км. северно от столицата на Румъния - Букурещ.Трусът е с дълбочина 136 км. на 45.53 северна ширина и 26.32 източна дължина. Няма данни за жертви и разрушения. ", "date": "2019.06.22", "title": "Земетресение разлюля Румъния тази нощ."}
{"url": "http://www.cross.bg/partiite-sybsidiite-partii-1607383.html", "text": "/КРОСС/ Къде сте сега вие, радетели за пряка демокрация? Ето, искахте да намалите субсидиите, да пометете статуквото, да натриете мутрите на гадните политици, да накажете партиите, които не са нищо повече от престъпни шайки, но на практика разстреляхте любимата си демокрация.През 2016 г. 2 516 791 от вас казаха, че искат субсидиите на партиите да бъдат 1 лев на действителен глас. През 2019-а това е факт за радост на управляващите, за тревога на опозицията и за смъртен ужас на по-малките партии. Попитахте ли се колко пари ще се спестят с тази операция? Не? Ще се спестят няма и 30 милиона лева. Ще кажете: това са много пари! За всекиго от вас поотделно може би, но за една държава, дори и такава като нашата, това са жълти стотинки. Ако партиите получават по 11 лева на глас, издръжката им ще ни струва 32 128 844 лв., включително и извънпарламентарната „Възраждане\" (коалициите не получават субсидии, дори да са спечелили над 1% от гласовете). Сега, когато ще получават по 1 лев, ще ни струват 2 920 804 лв. Разлика - 29 208 040 лв. Тоест при досегашната субсидия от 11 лева на глас партиите са стрували на цялата държава горе-долу толкова, колкото струва ремонтът на „Граф Игнатиев\" на софиянци.Слави Трифонов не е изключителен. Това твърдение вероятно ще го обиди, защото му се ще да мисли, че е, но Европа е пълна с подобни безсрамни популисти, като някои от тях също идват от телевизията и от шоубизнеса. Тяхната теза е много проста - светът лети към гибел, правителствата са се изродили в мафии, системата е изчерпана, статуквото се окопава, за да векува и богатее. Трябва спешно да дойде някой „народен\", извънсистемен човек и да оправи всичко. Като начало - бой по „статуквото\": да намалим броя на депутатите, да заменим пропорционалната система с мажоритарна, да орежем субсидиите...Ето как субсидиите идват на въоръжение у популистите, които, борейки се срещу тях, се надяват да просияят с ореола на истински „народни закрилници\": не може ли, вместо да плащаме субсидии на партиите, да раздадем тези пари за пенсии, да ги изпапкаме и да ги изакаме! Спомнете си, че други популисти искат същото и за парите за нови изтребители. Но наближиха избори, решаващи избори, и този популизъм дойде дюшеш за управляващите.По отношение на субсидиите управляващите са може би единствените, на които не им пука за тях. Те държат бюджета, те държат обществените поръчки, спонсорите чакат на опашка пред вратата им. Ще оцелеят и без държавна субсидия. Защо тогава да не попритеснят малко опозицията? Защо да не поотслабят нейната политическа конкурентоспособност? Какво? Когато няма истинска конкуренция между политическите сили, контролът отслабва, алтернативите избледняват, демокрацията страда? Голям праз!Нека си представим, че току-що падаме от луната, нямаме представа как стават някои неща и нека се запитаме: как могат да се финансират партиите в една модерна, плуралистична парламентарна демокрация. Аз се сещам за 3+1 начина., чрез държавна субсидия. Обществото се съгласява, че му е необходима многопартийна система като коректив на неизбежното самозабравяне. Съгласило се веднъж, обществото си плаща за удоволствието през бюджета. чрез стопанска дейност. На базата на някакви свои активи, на своя собственост (как е придобита е тема на друг разговор)партиите развиват законен бизнес, като част от печалбата влагат в политически занимания. Те и сега си имат фирми, само дето формално се водят на трети лица. чрез дарения. Този подход е леко проблематичен, защото безкористни дарения се срещат само в поезията. Какво очакват спонсорите, защо един субект със стопански амбиции и излишни средства ще прави дарение наполитическа партия? По две причини - една почти невероятна и една твърде вероятна. Невероятната е, че субектът иска в страната да се провежда определен вид политика, полезна за благосъстоянието на обществото и за бъдещето на отечеството; вярва, че именно въпросната партия еносител на съответните идеи и че е способна да води нужните политики. Тоест чрез професионални (и по презумпция добросъвестни) политици помага на родината си. Това е невероятната причина. Вероятната е, че търси полза от властта, изпълнява всеобщата формула на капитала (според Маркс): П (пари) → С (стока) → П' (пари прим), където П = спонсорство, С = политическа партия, а П' = спечелени обществени поръчки, лобистки закони, монополни предимства и т.н. За да е рентабилна формулата, задължително трябва да е изпълнено П'>П.Що се отнася до малките дарения, те се използват единствено за да прикрият големите: Я да видиш!Има и още един, нека го наречем нулев, защото би трябвало да е най-естествен начин за финансиране на партиите - от членски внос. Той е утопичен и не знам дали някъде по света има партия, която да се финансира така. Членският внос обикновено е минимален и се събира, за да символизира някаква ангажираност.На практика партиите в една или друга степен се финансират по всички изброени начини, включително и от членски внос. Ако ограничите някои от тях, ще се увеличи тежестта на останалите. Ако намалите субсидиите, членският внос няма да се увеличи. Ще се увеличи търсенето на „дарения\" и „стопанската\" дейност. Ако искате да ограничите връзките на партиите с бизнеса (които в своя завършен вид се наричат „олигархия\"), увеличете, а недейте да намалявате субсидиите. Просто е. И на партиите не им е кеф да са длъжници на тоя или на оня.И така  Бойко Борисов отново чу гласа на народа и изпълни народната воля - оряза субсидиите на онези тунеядци, политиците.БСП подскочи, започна да свиква консултации с другите партии, усетила какво им се готви на всички. Драгомир Стойнев нарече случващото се „показен разстрел на демокрацията\" и „опит за пълно овладяване на местната власт\". За какво всъщност са им на партиите пари за местни избори? За рекламни материали, за шапки и байрачета? За медийни кампании, за позиви? Или пък (не думай!) за купуване на гласове? Това са избори за местно самоуправление и по-скоро кметовете не би следвало да са партийци, а лидери на общностите. Те трябва да са общоприети на база местна проблематика, различна от националния политически дневен ред. И някои от тях са точно такива, но пак не могат да минат без партиите. Примери за кметове - успешни бизнесмени, преминали през всички партии и подкрепяни през годините от всевъзможни коалиции и комитети - колкото щеш. По замисъл кметът е местен първенец, който организира живота на общността точно както депутатът е силна личност с твърдо мнение, образован и морален човек, който в Народното събрание гласува по съвест и в интерес на избирателния си район. Това би трябвало да е демокрацията и, да!, звучи твърде пряко и мажоритарно. Но понеже не е, остава ни да си признаем, че всички играем една и съща, стара като Османската империя игра, познаваме добре неписаните ѝ правила, едно от които е непрекъснато да се правим, че играем нещо друго. Пред кого се правим? Пред себе си, разбира се. Следващото правило е да се правим, че си вярваме.Все едно. Решили сме да има партии и ще има. Като ще е така, по-добре те да се финансират от бюджета под формата на субсидия.Всеки, комуто плащат, гледа да угоди на онзи, който му плаща. Нека партиите да угаждатна обществото, чийто орган е държавата снейния бюджет, вместо на субекти с частни и различни от обществените интереси. И преди да направите следващата стъпка попътя на борбата със статуквото, преди да пожелаете да се намали броят на депутатите, моля ви да си представите в какво уютноклубче ще се превърне тогава парламентът, в какво гнездо на договорки и разбирателство, колко ще поевтинее прокарването наедин или друг лобистки закон. Повече депутати - повече демокрация! Повече субсидии - по-малко корупция! Да живей! Освен това мисля, че Картаген трябва да бъде разрушен.  ", "date": "2019.06.22", "title": "Как се финансират партиите?"}
{"url": "http://www.cross.bg/vigenin-izbori-nyama-1607384.html", "text": "/КРОСС/ „Не мисля, че опасността от намаляването на партийната субсидия е отминала. Вероятно това беше опит да се тества общественото мнение, реакциите на хората, неправителствените организации и партиите.\" Това каза пред БСТВ секретарят на ПГ на „БСП за България\" Кристиан Вигенин.„Учудих се, че стигнахме до момента, в който бюджетната комисия в НС одобри промените за намаляване на субсидиите в един не толкова изненадващ съюз между ГЕРБ и ДПС. Те подкрепиха една фундаментална промяна непосредствено преди местните избори.  За мен това е знак, че ще бъдат предприети всички възможни мерки, които да попречат на БСП да се представят убедително на местните избори\", обясни още той.Вигенин добави, че много гласове са се чули против намаляването на субсидиите и добави, че БСП ще отстоява досегашния модел, но с намаляване на парите в разумни граници на база реални изчисления. „Готови сме да сезираме всички европейски и международни институции за опита да бъдат откраднати местните избори още на предварителен етап\", категоричен бе той. „Ако се приеме изобщо такава промяна, това ще е тежък удар върху демокрацията\", добави той и призна, че на БСП ще е много трудно в началото, защото, като опозиция, няма тези финансови възможности като на управляващата партия. Вигенин припомни, че по време на кампанията за европейските избори Борисов е ползвал държавни пари.По думите му всичко, което се прави в момента, е опит да бъде смачкана опозицията. „Надявам се, че хората няма да го допуснат. Те бяха подмамени с популистки предложения. През последните дни дебатът започна да отваря очите на много хора и се надявам, че няма да допуснат тази гавра с демокрацията\", каза още Вигенин. Той предположи, че намаляването на партийната субсидия на 1 лев ще продължи да виси, с което да бъде заплашвана опозицията във всеки момент. „С това предложение се открива сезонът на разпродажбата на партии на олигархията\", добави народният представител от левицата.Кристиан Вигенин беше категоричен, че официалната управляваща коалиция. няма да се разпадне, въпреки изразеното недоволство от искането за намаляване на субсидиите от Валери Симеонов, без да е консултирано с ОП. „Има две партии с обръчи от фирми, които могат да поемат финансирането им, ако отпадне субсидията, и това са ГЕРБ и ДПС, които управляват в момента. Надявам се останалите да разберат тази опасност. Отлагането днес е печелене на време, а не отлагане на намеренията им\", каза още Вигенин.Крстиан Вигенин коментира, че изборът за председател на ЕК, както и на другите основни европейски постове, ще е труден, защото силата и конфиграцията след вота и на ЕНП, и на ПЕС е различна. Той обаче беше категоричен, че ще бъде поискано от министър-председателя Бойко Борисов да се яви в българския парламент, за да обясни каква позиция отстоява при обсъжданията на кандидатурите. ", "date": "2019.06.22", "title": "Вигенин: С искането за намаляване на субсидиите целят да попречат на БСП да се представи добре на местните избори"}
{"url": "http://www.cross.bg/ataka-tochki-efektivnost-1607385.html", "text": "/КРОСС/ Националите по волейбол започнаха неуспешно участието си в Лигата на нациите в Бразилия. Те допуснаха трета поредна и общо 7-а загуба в турнира. Момчетата на Силвано Пранди се бореха много, но взе само гейм на олимпийския шампион Бразилия и отстъпи с  1:3 /20:25, 25:21, 19:25, 14:25/ в първия си мач от турнира в Група 16 от 4-ия уикенд в Лигата, игран тази нощ в пълната зала \"Аецин Токантинс\" в Куяба. Така българските \"лъвове\" остават на 12-о място във временното общо класиране с 3 победи, 7 загуби и 8 точки. Бразилия пък е на втора позиция с 9 победи, 1 загуба и 25 точки.Утре (23 юни) България ще играе срещу Русия, която по-рано тази нощ надигра Германия с 3:1 гейма, докато олимпийските шампиони ще спорят с Бундестима. Срещите са съответно от 00,00 и 03,00 часа българско време през нощта. Най-резултатни за българския тим бяха Цветан Соколов (48% ефективност в атака) и Розалин Пенчев (2 блока, 3 аса и 32% ефективност в атака) с 14 и 12 точки. За \"Селесао\" Йоанди Леал заби 15 точки (2 блока, 2 аса и 85% ефективност в атака) за победата. Рикардо Лукарели (3 аса и 53% ефективност в атака) и Уолъс Де Соуса (3 блока и 43% ефективност в атака) добавиха 13 и 12 точки за успеха. ", "date": "2019.06.22", "title": "България взе само гейм на Бразилия"}
{"url": "http://www.cross.bg/dosev-ivan-vitinya-1607386.html", "text": "/КРОСС/  „Правим всичко възможно, с ресурса, с който разполагаме, да облекчим възможно най-много трафика\". Това каза в интервю за предаването „Събуди се\" по Нова телевизия инж. Иван Досев, член на УС на Агенция „Пътна инфраструктура\" (АПИ).„Затова и предприемаме спешни мерки веднага, когато нещо се появи\", допълни той. Досев посочи, че от АПИ се стараят ремонтите по АМ „Тракия\" да приключат до края на юни. „По принцип, срокът им е малко по-дълъг, но ние упражняваме натиск върху изпълнителите, да работят по-засилено, за да можем да освободим трафика и да няма поне по „Тракия\", където има и много транзитен трафик за Турция\", посочи той. „Стесненията, които ще останат и през летния период са на „Хемус\", на двата виадукта, на 20-и км и на 37-и км. Другото стеснение ще бъде на самия тунел „Витиня\", отбеляза инж. Досев и поясни, че на „Витиня\" работите са доста по-сложни и изискват доста по-голяма подготовка.„За момента предвиждаме през летния период да оставим само тези трите ремонта. Всички други, предвиждаме да освободим движението, за да облекчим на максимална степен пътуването и да осигурим в максимална степен защита за здравето и живота на ползвателите на пътищата\", каза още инж. Иван Досев. ", "date": "2019.06.22", "title": "Иван Досев: До края на юни ще приключат ремонтите по АМ \"Тракия\""}
{"url": "http://www.cross.bg/angliya-germaniya-voiina-1607371.html", "text": "/КРОСС/ 168 г. пр.н.е. - Битка при Пидна: Римляните предвождани от Луций Емилий Павел Македоник побеждават и залавят македонския цар Персей, с което приключва Третата македонска война.813 г. - Битка при Версиникия: Българската войска, водена от хан Крум побеждава армията на Византия край дн. село Маломирово (Ямболско).1377 г. - Ричард II става крал на Англия на 10-годишна възраст.1671 г. - Османската империя обявява война на Полша.1675 г. - Кралят на Англия Чарлз II основава обсерваторията в Гринуич, приемайки меридианът, който минава над обсерваторията за нулев (това става международна норма едва в края на 19 век).1772 г. - В Англия е отменено робството.1815 г. - След загубата на френската армия в битката при Ватерлоо Наполеон Бонапарт абдикира.1876 г. - В Испания е приета нова конституция.1889 г. - Германия въвежда първите в Европа пенсии.1910 г. - В Германия е открита първата в Европа редовна въздушна пътническа линия - между Дюселдорф и Фридрихсхафен, по която лети дирижабъл.1916 г. - Първата световна война: Германската армия използва за първи път отровен газ (БОВ) - фосген.1933 г. - С декрет на канцлера на Германия Адолф Хитлер са забранени опозиционните политически партии.1940 г. - Втора световна война: Франция е принудена да подпише второ Компиенско примирие с Нацистка Германия.1941 г. - Втора световна война: Нацистка Германия напада СССР в Операция Барбароса.1948 г. - Съветската окупационна власт в Източна Германия провежда парична реформа.1957 г. - От полигона Капустин Яр Съветският съюз изстрелва за първи път балистичната ракета Р-12 Двина.1960 г. - Настъпва разривът между СССР и Китай, след като Никита Хрушчов нарича публично Мао Дзъдун „сталинист\".1963 г. - Започва понтификата на папа Павел VI.1973 г. - ГДР и ФРГ стават членове на ООН.1978 г. - Американският астроном Джеймс Кристи открива Харон, естествен спътник на планетата-джудже Плутон.1981 г. - Състои се премиерата на български игрален драматичен филм \"Адаптация\".1986 г. - По време на четвъртфиналите на Световното първенство по футбол на стадион Ацтека в Мексико, аржентинският футболист Диего Марадона отбелязва в рамките на три минути срещу Англия два гола, първият от които с ръка (наречена по-късно от него \"Божията ръка\"), а вторият като гол-шедьовър е определен за \"Голът на века\". Англия успява да върне само едно попадение чрез Гари Линекер,а Аржентина печели втората си футболна корона.", "date": "2019.06.22", "title": "22 юни в историята"}
{"url": "http://www.cross.bg/tema-prof-izdanie-1607372.html", "text": "/КРОСС/ Тема:  От субсиидите до парите за самолети - ще излязат ли смеките на държавата? - проф. Христина Вучева и Стефан СофиянскиТема:  Румен Радев на световната сцена - говори външнополитическият съветник на президента Николай МилковТема:  България и суперкомпютърът - разговор с проф. Стоян МарковТема:  Актьори със сребро в косите - Емилия Радева и Иван НалбантовТема:  Музикална събота с ДараТема:  На живо от Рим - седмица на българското киноТема:  Премиера на балета \"Кармина Бурана\" в парка на Военната академия - Сара-Нора Кръстева и Фреди ФрендзутиТема:  За и против новия проект за Борисовата градина и други традски теми със столичния кмет Йорданка Фандъкова Тема:  Кой ще плака на партиите - бившия председател на Народното събрание и служебен премиер проф. Отнян ГерджиковТема:  В сезона на лятото съвети от дерматолога д-р  Гергана Манолова  - как да се пазим от слънцето Тема:  Актьорът Калин Влачански пред Диоана ЛюбеноваТема: Когато всички пътуват, кои съоръжения са опасни? Отговаря АПИ.Тема: Политическо раздаване - за субсидиите у нас и споровете в Брюксел. Разговор с Георги Марков.Тема: Истории от опустялото село Орешари. Завръщане в Родопите 30 години след голямата екскурзия.Тема: От Белгия до Пчелин - как една българка се отказа от успешна кариера в чужбина, за да построи старчески дом на село.Тема: Баща ми е „Баш майсторът\". Веселина Господинова пред Ива Софиянска-Божкова.  ", "date": "2019.06.22", "title": "Теми и гости в сутрешните блокове на телевизиите на 22 юни "}
{"url": "http://www.cross.bg/vsichki-hora-dotolkova-1607377.html", "text": "/КРОСС/  \"Всички ние сме станали хора дотолкова, доколкото сме се научили да обичаме и да разбираме другите.\"Борис Пастернак", "date": "2019.06.22", "title": "Всички ние сме станали хора дотолкова"}
{"url": "http://www.cross.bg/evseviii-sveti-samosat-1607370.html", "text": "/КРОСС/Свети Евсевий бил епископ на град Самосат, който се намирал под управлението на антиохийския патриарх. Той бил правоверен мъж, благочестив, изпълнен с ревност по Бога, постоянен и непоколебим в православното изповедание във времето, когато ереста на Арии се усилвала, нанасяла голяма вреда и силно смущавала Божията Църква, която се разклащала като кораб сред морето по време на буря. След смъртта на светия велик цар Константин в източната половина на царството се възкачил на престола неговият син Констанций, който бил арианин и започнал да помага във всичко на арианите. Затова, по време на неговото царуване, православните преживели голямо гонение и притеснение от арианите, от които и свети Евсевий понесъл не малко страдания заради своята ревност по православието.След няколко години злочестивият цар Констанций умрял, а след него се възкачил Юлиан Отстъпник.Този цар отначало върнал свети Мелетий от заточение на антиохийския престол, но после отново го изгонил. По време на царуването на Юлиан Христовата Църква преживяла още по-големи злини, отколкото при Констанций. Към арианската ерес, която смущавала всички православни по света, се присъединило гонение от идолопоклонниците. Самият цар се отрекъл от Христа и започнал открито да принася жертви на идолите. Срещу Христовата Църква било повигнато гонение, което било насочено главно срещу духовенството. Тези гонения довели до това, че много православни църкви по това време останали без служителите си, а светителските престоли - без архиереи. Едни от тях били умъртвени, а други - прогонени или от арианите, по времето на Констанций, или от идолослужителите - през царуването на Юлиан. Било толкова тежко, че ако Господ не бил прекратил живота и царуването на Юлиан, едва ли би останала някоя църква със служителите й. В такова страшно време свети Евсевий, скрил епископския си сан, облякъл се във войнишки дрехи и започнал да обхожда Сирия, Финикия и Палестина, като утвърждавал християните в православната вяра. Където намирал църква без служители, ръкополагал свещеници и дякони и други клирици и навсякъде поставял за епископи само тези, които отхвърляли ереста на Арии и вярвали православно. Ето каква ревност по Христа, какъв труд, старание и грижа имал великият Божий архиерей Евсевий за Христовата Църква в онези времена. След позорната смърт на Юлиан, започнал да царува благочестивият и христолюбив цар Иовиан, при когото свети Мелетий отново бил върнат на своя престол. В това време Евсевий и останалите православни архиереи, без да се боят от езичниците, започнали с дръзновение да управляват своето паство. По съвета на свети Евсевий, Мелетий направил поместен събор в Антиохия, на който дошли 27 епикопи. Сред тях пръв след Мелетий бил Евсевий. На този събор бил Пелагий, Лаодикийски епископ, за чиито непорочен и свят живот разказват следното: В своята младост Пелагий бил убеден от родителите си да встъпи в брак, но когато го въвели в брачният чертог, той убедил годеницата си да запазят девството си в чистота. Така под вид на съпружество той пребивавал с жена си в непорочно девство - като брат и сестра. Освен това той се отличавал с много други добродетели, заради които бил почетен от Бога и хората със светителски сан. Пелагий хранел голяма любов към Мелетий и Евсевий, бил техен единомислен приятел и заедно с това поборник на благочестието. На споменатия поместен антиохийски събор светите отци заповядали на всички да изповядват и православно да се придържат към единосъщието на Сина с Отца, а също и това вероучение, което било утвърдено на първия Вселенски събор. Към това определение се присъединили арианите и положили подписите си, макар да направили това лицемерно, само за известно време - за да угодят на православния цар, а най-вече, защото се бояли от православните архиереи - светите Мелетий, Евсевий и Пелагий, които се ползвали с голямото уважение на царя. Благочестивият цар много обичал тези църковни стълпове заради тяхното правоверие и свят живот и ги слушал за всичко, затова те били страшни за еретиците, които поради страх от тях се присъединявали към църквата. След смъртта на недълго царувалия Иовиан, на престола се възкачил Валент и еретиците отново се върнали към своето зловерие, като псета на бълвотината си, преди всичко като примамили царя към арианството чрез жена му арианката Домника. Православната Църква отново започнала да търпи притеснения и епископите й били прогонвани. Свети Мелетий бил изгонен в Армения, Пелагий в Арабия, а свети Евсевий бил осъден на заточение в Тракия. Несправедливата заповед на неправедния цар за изгонването на Евсевий била донесена в Самосат вечерта. Свети Евсевий, като узнал за това, извикал царския пратеник и му казал: Сега мълчи и на никого не казвай причината за твоето идване, защото народът ще узнае и като се възмути, може да се разбунтува и да те убие, и тогава аз ще бъда виновник за смъртта ти. Свети Евсевий извършил вечерната молитва и през нощта съобщил известието на един от своите верни слуги. Щом всички заспали, светителят заедно със слугата излезли от архиерейския дом. Слугата взел постеля и книга за епископа. Когато дошли до река Ефрат, която течала край градските стени, те се качили на лодка, за да отплуват до град Зевгма, където пристигнали на другия ден. Жителите на Самосат, като разбрали, че светият архиерей ги е оставил, се натъжили много и започнали да разпитват дали някой не знае къде е отишъл светителят. Един от тях видял как светителят се качва в лодката и чул, че нарежда да го откарат в град Зевгма, за което разказал на народа. Веднага мнозина от жителите се качили на лодки, бързо заплували след светителя и го настигнали в Зевгма. Те застанали със сълзи пред светителя, и се опитвали да го убедят да се върне в техния град. Светителят отказал. Молели го всякак, увещавали го, падали в нозете му, само и само да се върне на своя престол. Свети Евсевий им напомнил следните апостолски думи:„Всяка душа да се подчинява на върховните власти, защото няма власт, която да не е от Бога; и каквито власти има, те са от Бога наредени. Затова, който се противи на властта, противи се на Божията наредба. А ония, които се противят, ще навлекат върху си осъждане\".Привеждайки тези апостолски думи, светителят казвал:За мен е невъзможно да бъда противник на царската заповед, а и за вас не е безопасно да се противите на царската воля. След тези думи те разбрали, че няма да успеят да убедят светителя да се върне обратно и тогава започнали да му дават за пътуването един - злато, друг - сребро и дрехи, като на човек, заминаващ за далечна страна. От предлаганото свети Евсевий взел съвсем малко. Когато се прощавал с тях, светителят ги поучавал да държат православната вяра и апостолските догмати, помолил се на Бога на всички, и като ги благословил, се отправил на път за Тракия, където бил осъден на изгнание. Докато свети Евсевий се намирал в Истра, достигнал слух, че в Тракия са нахлули готи и силно я опустошават. Затова светителят не отишъл по-нататък, но останал в Истра, където живял до смъртта на злочестивия цар Валент. На мястото на Евсевий в Самосат бил назначен епископът арианин Евномий. Когато Евномий пристигнал в град Самосат, за да управлява паството, никой от жителите на града не излязъл да го посрещне. Целият град, който бил православен, не желаел да почете еретическия епископ, нито да приеме неговото благословение, нито дори да го види. Евномий приел управлението на епископията посредством царската власт и започнал да служи в съборната църква. Народът не ходел в тази църква, нито в архиерейския дом, защото не обичал епископа еретик. Така Евномий постоянно бил сам, като се изключат тези, с които бил дошъл. За него разказват, че макар и да бил еретик по вяра, по своя нрав бил добър, кротък, тих, смирен и към всички внимателен. За неговото добронравие разказват следното: Ведъж той влязъл да се мие в общата баня и слугите според обичая на тази страна затворили вратите, за да не влизат други там, където се мие епископът. Евномий, като узнал, че мнозина чакат пред вратата и искат да се измият, заповядал на слугите да отворят и да пуснат желаещите да се мият заедно с него. Тези, които влезли в банята, като видели епископа, който седял в топлия купел, не пожелали да седнат, като му оказвали с това почест. Епископът им предлагал да влязат в същия купел, където бил той, но дошлите отказвали. Тогава епископът разбрал, че те стоят заради него и не искат да се мият. От това той силно се опечалил, излязъл от купела и напуснал банята, защото не искал да му оказват такава почит. Останалите в банята веднага излели водата от купела, защото била осквернена от измиването на еретик, а самия купел почистили добре, защото се гнусели от еретика, и вече след това сгрели нова вода и напълнали купела. Като разбрал за това, Евномий окончателно се убедил, че не може да привлече към себе си самосатския народ, оставил епископията и напуснал града. След оттеглянето на Евномий арианите поставили в Самосат епископ Лукий, явен вълк и враг на Христовите овци. Гражданите не оказвали почести и на този епископ - както и на първия (Евномий), и той общувал само с тези, които дошли с него, защото никой от православните не ходел при епископа. Христовите овци, макар да били и без своя пастир Евсевий, добре помнели неговото учение и пазели непорочна светата вяра. Доколко православните се гнусели от еретическия епископ, се вижда от следния случай: Веднъж няколко момченца играели на топка на улицата, като си я подавали едно на друго. В този момент оттам трябвало да мине епископът. Случайно топката попаднала под конете и колесницата на епископа. Децата, като видели това, започнали да викат: „топката се оскверни от еретичеството, топката се оскверни от еретичеството...\" Като чул виковете, епископът накарал един от слугите си да узнае какво става и защо така силно викат. Децата запалили огън и започнали да търкалят топката през пламъка, като мислели, че така ще я очистят от еретичеството. Ето как не само възрастните хора, но и малките деца се гнусели от еретичеството на епископа, който бил като мерзост на запустението на свято място. Като узнал за това, Лукий не последвал кротостта на Евномий, но се разгневил и изпратил на заточение много свещени лица в отдалечени места. Племенника на Евсевий - блажения Антиох, най-достоен свещеник, богоугоден и боговдъхновен, изкусен в книжната премъдрост, изпратил в Армения. Известния църковен служител дякон Еволкий, прогонил в Оасимската пустиня. Самосат бил постигнат от печал и скръб. След страшната кончина на злия цар Валент, започнал да царува благоверният цар Грациан. Той освободил всички архиереи и другите свещени лица, изгонени заради православната вяра, и заповядал да им бъдат върнати предишните престоли. Тогава се върнали: свети Мелетий - в Антиохия, свети Пелагий - в Лаодикия, свети Евсевий - в Самосат. Заедно с Евсевий в Самосат се върнали и всички изгонени от арианина Лукий, в тяхното число и свещеникът Антиох от Армения и дякон Еволкий от Оасим. За православните това била голяма радост, а за нечестивите - голям срам. След завръщането на предишното му място свети Евсевий заедно с останалите епископи, и особено заедно със свети Мелетий, започнал да се грижи за църковното благоустрояване. Преди всичко той се постарал да избере на архиерейските престоли, освободени след низвергването на епископите ариани, мъже достойни и твърди в православието. Светецът посветил в архиерейски сан и поставил следните епископи: честния Акакий - във Вирея, добродетелния Теодот - в Иерапол, едноименника си Евсевий - в Халкида, Исидор - в Кир, в Едеса, след преставянето на светия архиерей Варса, възвел на престола изповедника Евлогий. Самият свети Евсевий отишъл в град Долихина с богоугодния Марин, който бил избран за епископ на този ариански град. Светителят искал да очисти и там църквата от ереси и да постави на престола този наново избран православен архиерей. Когато свети Евсевий влязъл в града, една жена - арианка, хвърлила върху него от покрива глинен съд и разсекла главата на светеца. От тази рана свети Евсевий се разболял и се преставил в Господа. Умирайки, той заклинал всички, които били при него, да не отмъщават на жената, която го наранила. В този случай той подражавал на своя Владика, Който се молил за тези, които Го разпъвали, като казвал: „Отче! прости им, понеже не знаят, що правят\", и на свети Стефан, който се молел за тези, които го убивали с камъни. Така мъченически загинал великият Божий угодник Евсевий от арианска ръка, като пострадал за Сина Божий, вечносъществуващ с Отца и единосъщен с Него. Светото му тяло било върнато в град Самосат, където било погребано с чест, със сълзите и риданието на целия християнски народ. На мястото на Евсевий бил възведен споменатият блажен Антиох, син на сестрата на свети Евсевий. Самосатската църква процъфтявала в православието, като славела благочестно Отца и Сина и Светия Дух, Единия в Троица Бог, на Когото и от нас да бъде слава, чест, благодарение и поклонение, сега и в безкрайните векове. Амин.", "date": "2019.06.22", "title": "Св. свщмчк Евсевий, епископ Самосатски. Св. мчци Зинон и Зина "}
{"url": "http://www.cross.bg/rozhdenitzite-na--yuni-1607373.html", "text": "/КРОСС/  Чл.-кор. проф. Александър Янков, бивш дипломат и депутатАни Ангелова, изпълнителен директор на РайфайзенбанкМеглена Кунева, първият български еврокомисарНихал Йозерган, журналисткаПоли Паскова, фолклорна певица и бивша баскетболистка", "date": "2019.06.22", "title": "Рождениците на  22  юни"}
{"url": "http://www.cross.bg/provede-subor-chasa-1607375.html", "text": "/КРОСС/  Лясковец.От 11.20 ч. край манастира „Св. св. Петър и Павел\" президентът Румен Радев ще открие Петропавловския събор на народното творчество.***София.От 8.30 часа на бул. „Шипченски проход\" № 67, пред районна администрация „Слатина\" ще се проведе лятна кампания за разделно събиране на опасни отпадъци от домакинствата.***София.От 10.00 ч. в галерия Сердика на Женски пазар ще се проведе третото издание на SOFIA VINYL FEST.***София.От 10.00 ч. в Конна база „Иваняне\" в район „Банкя\" ще започне инициативата на Нестле „Живей активно!\" Програмата включва езда и стрелба с лък.***София.От 11.00 ч. пред Гьоте-институт на ул. „Будапеща\" ще се проведе програма на открито за деца и възрастни и немски базар по случай 30-ия юбилей на института.***Бургас.От 10.00 ч. в туристически комплекс „Акве Калиде\" ще бъдат представени най-интересните традиции от фестивалите, посветени на келтската култура.***БургасОт 10.00 часа в Експозиционен център \"Флора\" ще се проведе специализирано търговско изложение за бременни жени и семейства с малки деца \"Бебе Зона\".***Варна.От 10.00 ч. в Първа езикова гимназия ще се проведе Ден на отворените врати за кандидат-гимназистите и техните родители.***Велико Търново.От 11.00 часа в зала 302 на Общината ще се проведе пресконференция по повод предстоящото Петнадесето издание на Националния Петропавловски събор на народното От 8.30 ч. в околностите на Петропавловския манастир ще се проведе XV-ти Национален Петропавловски събор на народното творчество.***Гоце Делчев./с. ДелчевоОт 18.00 ч. в местността Вълчова тумба ще започне традиционният летен фестивал „Еньовденски тайнства\".***Карлово.От 9.00 ч. на Лавандулово поле ще се проведе ритуал по жънене на лавандула. От 10.00 ч. в Патевата къща в Бухалов хан ще се проведе лавандуло варене и дегустация по повод Еньовден. От 10.30 ч. по ул. „Васил Левски\" ще тръгне лавандулово шествие.***Кюстендил. От 7.30 ч. от паркинга при Общински драматичен театър ще започне десетото юбилейно международно туристическо изкачване на връх Руй.***Кюстендил.От 10.00 часа в градинката пред сградата на Община Кюстендил заместник-министърът на земеделието, храните и горите Лозана Василева ще отрие Празникът на черешата.***Перник./с. Витановци.От 19.00 ч. на площада в селото ще се проведе традиционен събор.***Пловдив/ с. Куртово.В 10.30 часа в центъра на селото ще започне Фестивал на обредните хлябове и пити.***Пловдив.От 12.00 ч. в Парк хотел „Пловдив\" ще се проведе семинар за ревматични заболявания.***Старозагорски бани.От 11.00 ч. в парка в центъра на курортното селище ще се проведе Еньовденски събор.***Тетевен.От 10.00 на пл. „Сава Младенов\" ще бъде официалното откриване на Празника на Тетевенската саламура.***Шумен.От 10.30 ч. в НИАР „Мадара\" ще се проведе Национален събор „Магическата Мадара\". ", "date": "2019.06.22", "title": "Предстоящи събития на 22  юни"}
{"url": "http://www.cross.bg/slunchevo-mesta-prevali-1607374.html", "text": "/КРОСС/Днес ще е предимно слънчево и горещо. В следобедните часове ще се развива купеста облачност и на места, главно в източната половина на страната и в планинските райони ще превали и прегърми. Максималните температури в повечето места между 30° и 35°.По Черноморието ще преобладава слънчево време, след обяд ще се развива купеста облачност, но само на отделни места по северното крайбрежие ще превали. Ще духа слаб северозападен вятър. Максимални температури 30°-32°. Температурата на морската вода е от 24° до 27°. Вълнението на морето ще бъде 1-2 бала.В планините преди обяд ще бъде предимно слънчево. След обяд ще се развива купеста и купесто-дъждовна облачност и до вечерта на места ще превали и прегърми.Максимална температура на 1200 метра около 24°, на 2000 метра - около 17° ", "date": "2019.06.22", "title": "Днес ще бъде слънчево и горещо"}
{"url": "http://www.cross.bg/razbita-vrata-osumna-1607392.html", "text": "/КРОСС/ Днес в. „Дума\" осъмна с разбита врата. БСП осъжда този вандалски акт.  Това е поредното посегателство върху свободните медии у нас. Подаден е сигнал за извършеното престъпление до органите на реда.  ", "date": "2019.06.22", "title": "Вестник „Дума“ осъмна с разбита врата"}
{"url": "http://www.cross.bg/chasa-tryd-monitor-1607382.html", "text": "/КРОСС/ в. 24 часа - Суперкомпютърът - д-р Хаус за всекив. 24 часа - Отлагат орязването на субсидиите за партиите и частните даренияв. Монитор  - Концертите връзват бюджета на спортните зали у насв. Телеграф - Новата Гинка купува ЧЕЗв. Труд - Плащаме за здраве три пъти по-скъпо на морето в. 24 часа - Семейство от Пловдив загина на път за моретов. 24 часа  - Прокурори проверяват кой руши дюни в Камчияв. 24 часа  - Петкова: Може да преговаряме с „Газпром\" за по-ниски ценив. Монитор - Купувачът на ЧЕЗ отхвърлен от Гърция за липса на капиталив. Монитор - Без нови алеи в Борисовата градинав. Телеграф -  Дянков натискал КФН за сделката с ЕВНв. Труд - При договор за Ф-16 ще актуализираме бюджетав. Труд - Хаос с връщането на данъци за втори дом в курортитев. Труд - Разходите за труд нараснаха с 13 на сто в. 24 часа - Хеми Перес, председател на Центъра за мир и иновации „Перес\":Не земята, а умът е най-големият капитал днес, затова вярвам, че ще има мирв. Монитор - Владимир Ампов - Графа: Трябва максимално да използваме моментите в живота сив. Телеграф - Фънки не бих го взела дори за градинарв. Труд - Актьорът Веселин Плачков пред „Труд\": Жените вкъщи те правят цар, но и роб в. 24 часа - Има ли край адът за родителите на пребитото бебе Николв. Монитор -  Лепа Брена и лепа печалбав. Сега -  Опозицията достигна линията на Карманв. Сега -  Как се финансират партиите?в. Телеграф - Мокрите сънища на един Раданв. Труд - Кой ще им даде пари?!в. Труд - Климатът като дъвка за обществено-политически балончета ", "date": "2019.06.22", "title": "Вестниците днес..."}
