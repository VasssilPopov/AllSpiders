{"url": "http://www.cross.bg/milan-imobile-orlite-1617238.html", "text": "/КРОСС/ Лацио спечели с 2:1 срещу Милан в последния двубой от 11-и кръг на Серия А. Срещата се игра на стадион „Сан Сиро“ в Милано пред 41 000 зрители. Успехът бе исторически за орлите, защото те не бяха печелили тук от 30 години.Чиро Имобиле имаше шанс още в началото, но удари греда. Все пак в 25-ата минута той се разписа.Това бе гол номер 100 на Имобиле за столичани.Милан обаче успя да възстанови равенството само 180 секунди по-късно.Тео Ернандес прати топката към Пионтек, той опита удар, но след рикошет в Бастос се стигна до автогол.Победата на орлите осигури Хоакин Кореа с точен изстрел в 83-ата минута.След успеха столичани вече имат 21 точки и се изкачиха на четвърто място.Милан с 13 т. е на 11-а позиция. В следващия кръг орлите посрещат Лече, а Милан гостува на лидера Ювентус. \n\t\t\t\t\t ", "date": "2019.11.04", "title": "Лацио записа историческа победа над Милан (Видео)"}
{"url": "http://www.cross.bg/dikanya-dolna-stryma-1617240.html", "text": "/КРОСС/ Движението по АМ \"Струма\" се затваря от 5 ноември до 29 ноември в участъка от пътен възел \"Долна Диканя\" до пътен възел \"Дяково\" в посока Благоевград заради ремонтни дейности, съобщи БНР, позовавайки се на МВР-Кюстендил.Пътни експерти уведомяват, че на моста при с. Делян има аварирала фуга, която трябва да бъде подменена. Наблизо е и изграденият за около 8 мил. лева надлез за мечки.Трафикът ще се пренасочва по главен път Е-79. Участъкът ще бъде сигнализиран с пътни знаци.Според водачите трафикът по Е-79 между Долна Диканя до Дупница е натоварен заради това, че всички тежкотоварни автомобили до 12 тона се движат по Е-79 след пожара на \"Струма\".", "date": "2019.11.04", "title": "Затварят движението на АМ \"Струма\" от Долна Диканя до Дяково в посока Благоевград"}
{"url": "http://www.cross.bg/salehi-yran-proizvodstvoto-1617243.html", "text": "/КРОСС/ Иран пусна в експлоатация 30 нови центрофуги за обогатяване на уран и значително увеличи производството му в своите предприятия. Новината съобщи ръководителят на Иранската организация за атомна енергия Али Акбар Салехи, цитиран от TACC.Салехи добави, че производството в страната на ниско обогатен уран през последните два месеца се е увеличило 10 пъти. Нямаше да предприемаме подобни стъпки, но погрешната политика на Вашингтон ни принуди да направим това, обясни Салехи.", "date": "2019.11.04", "title": "Иран пусна 30 нови центрофуги за обогатяване на уран"}
{"url": "http://www.cross.bg/ato-eurora-evpopa-1617241.html", "text": "/КРОСС/ Eдин oт лидepитe в aвиoиндycтpиятa в Eвpoпa плaниpa дa cъздaдe нoв лeтищeн xъб нa Cтapия ĸoнтинeнт, ĸoйтo дa ce ĸoнĸypиpa c aepoгapитe в Aмcтepдaм, Фpaнĸфypт, ĸaĸтo и c \"Xийтpoy\" в Лoндoн, и c \"Шapл дьo Гoл\" в Πapиж.Гигaнтът ІАG oбяви тeзи плaнoвe, cлeд ĸaтo пoтвъpди, чe e пpидoбил бaзиpaнaтa в Иcпaния Аіr Еurора зa 1 милиapдa eвpo. Tpaнзaĸциятa тpябвa дa пpиĸлючи пpeз втopaтa пoлoвинa нa 2020 гoдинa.Cлeд пpидoбивaнeтo мapĸaтa щe бъдe зaпaзeнa, ĸaтo щe бъдe yпpaвлявaнa oт Іbеrіа, ĸoятo cъщo e чacт oт гpyпaтa нa ІАG, cъoбщaвa иcпaнcĸoтo издaниe Ехраnѕіón. B xoлдингa влизaт oщe бpaндoвeтe Vuеlіng, Вrіtіѕh Аіrwауѕ и Аеr Lіnguѕ.Oт xoлдингa cмятaт, чe c пpидoбивaнeтo нa Аіr Еurора Maдpид мoжe дa ce пpeвъpнe в нoв гoлям лeтищeн xъб в Зaпaднa Eвpoпa, ĸaĸтo и дa cтaнe ocнoвeн тaĸъв зa пoлeтитe oт Cтapия ĸoнтинeнт зa Лaтинcĸa Aмepиĸa.\"Toвa oбeдинeниe e oт гoлямo cтpaтeгичecĸo знaчeниe зa Maдpид ĸaтo xъб зa пoлeти, ĸaтo тoй изocтaвaшe зaд дpyгитe eвpoпeйcĸи лидepи в тoвa oтнoшeниe\", пocoчвa изпълнитeлният диpeĸтop нa Іbеrіа Лyиc Гaйeгo.\"Πpидoбивaнeтo нa Аіr Еurора oзнaчaвa дoбaвянe нa нoвa ĸoнĸypeнтнa и пeчeлившa aвиoĸoмпaния ĸъм гpyпaтa нa ІАG, ĸoeтo щe пpeвъpнe Maдpив във вoдeщ eвpoпeйcĸи xъб, пoзвoлявaйĸи нa ІАG дa ce пpeвъpнe в лидep пpи пoлeтитe дo Южнa Aмepиĸa\", ĸaзвa oт cвoя cтpaнa изпълнитeлният диpeĸтop нa xoлдингa Уили Уaлш.Аіr Еurора e eднa oт вoдeщитe aвиoĸoмпaнии в Иcпaния, ĸaтo тя имa пoлeти дo мнoжecтвo дecтинaции в cтpaнaтa и дo 69 чyждecтpaнни тaĸивa, вĸлючитeлнo в Eвpoпa, Лaтинcĸa Aмepиĸa, CAЩ, Ceвepнa Aфpиĸa и Kapибитe. Πpeз 2018 гoдинa ĸoмпaниятa e пpeвoзилa 11,8 милиoнa пътници, ĸaтo тя paзпoлaгa c 66 caмoлeтa. ", "date": "2019.11.04", "title": "ІАG ĸyпи Аіr Еurора. Иcĸa дa нaпpaви Maдpид нoв лeтищeн xъб нa Eвpoпa"}
{"url": "http://www.cross.bg/lyfthanza-poleti-stachka-1617236.html", "text": "/КРОСС/ Германските профсъюзи съобщиха за стачка на кабинния екипаж на „Луфтханза“, насрочена за четвъртък и петък в ескалираща битка за по-добро заплащане и условия.„Това ще се отрази на всички полети на „Луфтханза“ от летищата в Германия“, заяви в изявление заместник-председателят на Съюза на кабинните екипажи Даниел Флор, обвинявайки за стачката „постоянния отказ за преговори с „Луфтханза“.", "date": "2019.11.04", "title": "Всички полети на „Луфтханза“ от Германия с променен график заради стачка"}
{"url": "http://www.cross.bg/beshe-kmetove-suvetnitzi-1617222.html", "text": "/КРОСС/ Поздравяваме всички българи, които гласуваха и на втори тур за местни избори.Благодарим на всички, които подкрепиха кандидатите ни за кметове и общински съветници.Изразявам дълбока признателност към труда и усилията на партията и на нашите кандидати.Вие работихте в нечовешки условия в тази кампания.Срещу нас беше държавната машина – МВР обслужваше властта, корпоративният вот беше огромен.Срещу единия лев, с който разполагахме като субсидия, бяха изправени милионите на олигарсите в България и на управляващите. Купените гласове изкривиха вота.Страхът у хората беше голям. ГЕРБ развихриха компроматна война срещу вас и вашите семейства.Страхът на ГЕРБ от загубата ги накара да направят най-агресивната, най-купената, най-компроматната от години кампания в България.Въпреки всичко това, вие запазихте спокойствие и направихте една прекрасна, позитивна, усмихната кампания.До мен най-близо стоят четиримата кметове на областни центрове – Русе, Разград, Благоевград и Пеник.Четиримата олицетворяват цялото богатство на БСП – Денчо Бояджиев, спечелил Разград, е чисто партийна кандидатура – опитен, мъдър наш кадър, който вече е бил кмет на Разград, бил е депутат, израснал е в цялата йерархия на партията, той олицетворява мъдростта и опита, които имаме.Двамата млади колеги от Русе и Перник – Пенчо Милков и Станислав Владимиров, са лицето на младото поколение политици, които изградихме в последните три години, които участваха в това изключително тежко състезание, доказаха се и победиха в двата областни града.Румен Томов, Благоевград, е олицетворението на гражданското начало. Той е издигнат от Инициативен комитет, не е член на партията, беше подкрепен от БСП и спечели Благоевград.Тази екипност, тази симбиоза от мъдрост и опит на партийните кадри, енергията на младите хора и силата на гражданско общество ни донесе този успех. Ние изпълнихме задачата, която си бяхме поставили - да удвоим кметовете си и да увеличим общинските съветници.Ние се върнахме в местната власт още на първи тур, на втория затвърдихме и увеличихме този резултат, като спечелихме тези четири областни градове.Равносметката в числа: на първи тур – спечелихме 35 общини, на втори тур печелим 26 балотажа – общо 61 кмета, от които 4-те области – Русе, Благоевград, Разград и Перник. В Шумен – разликата ни е само 77 гласа, при невалидни бюлетини над 400.Тук ще обсъждаме искане за броене на бюлетините и касиране на вота.В Ловеч – разликата ни е 347 гласа, също при огромен брой невалидни бюлетини. В София печелим 2 района – Изгрев и Младост.Мая Манолова показа, че алтернатива в столицата има. Разликата е минимална, има огромен корпоративен вот, купени и ромски гласове. Ще ги извадим отново в секции и ще ги представим пред вас. Партията в София удвои резултата си – от 7 общински съветници, ще имаме 15 и двама районни кметове.По повод твърденията, че се крием зад независими кандидати, все по-трудно става да се проследи някаква логическа нишка в мисълта на премиера Борисов, особено когато започва да отрича сам себе си.Припомням ви, че той спечели състезанието за кмет на София като независим.Без партия, без листа. Когато самият той е бил такъв - сега да отрича тази формула за участие в политиката е най-малкото нелогично. Не трябва да се забравя откъде е тръгнал и той.Изводите от кампанията и резултата от нея: БСП затвърди тенденцията в последните 3 години да повишава резултатите си на всички избори – президентски, парламентарни, европейски, а сега и местни. ГЕРБ отстъпи от ключови дългогодишни градове – крепости. ГЕРБ ерозира и в местната власт.Промяната започна – тя беше трудна, но вече е необратима.Пожелавам на всички наши кандидати, които бяха в листите ни за кметове и общински съветници, да съхраним енергията си, да съхраним екипите си.Предстои ви много работа, трябва да свършите това, което обещахме на хората. Гордея се с всеки един от вас – знам, че ще бъдете добри кметове и отговорни общински съветници. На добър час на всички в името на това, което обещахме! Работете за вашите съграждани! ", "date": "2019.11.04", "title": "Корнелия Нинова: Промяната започна – тя беше трудна, но вече е необратима"}
{"url": "http://www.cross.bg/manolova-kraya-izborite-1617223.html", "text": "/КРОСС/ Щабът на Мая Манолова ще изготви жалба с искане за касиране на изборите до края на тази седмица.Това заяви Димитър Делчев, водач на листата на Движение България на гражданите, които подкрепиха Мая Манолова като независим кандидат за кмет на София.Исковата молба срещу Борисов е готова и ще бъде депозирана днес или утре, съобщи самата Манолова. Преди дни тя обяви, че ще даде премиера Борисов на съд заради изявленията му в медиите за готвена манипулация на изборите.В изборните списъци между двата тура има разлика от 100001 човека регистрирани избиратели, заявиха от инициативния комитет на Манолова.Според тях активността на втори тур е била по-малко защото са били с тези 100001 души по-малко на втори тур.Втора причина за подготвяната жалба е изнасянето на екзитполове в изборния ден. От ИК на Манолова са подали 10 жалби към ЦИК вчера.2300 са недействителните бюлетини, празни протоколи без резултат и 23 жалби за купен вот също са сред причините за искане на касиране на изборите за столичен кмет.„Както миналата седмица, така и сега г-жа Фандъкова е хегемон в секциите в ромските махали. На поне 8 протокола, хората се подписват в тях, попълват всичко, но не пише колко гласа има за Фандъкова и колко за Манолова“, каза Владислав Тодоров, а председателя на инициативния комитет Никола Вапцаров добави: „Нашият наблюдател в Арена Армеец беше държан в клетка. Бил съм наблюдател и в Украйна след края на гражданската война и такова нещо не съм виждал. В София наблюдателите нямат пряка видимост над процеса. Държат се в клетка. Имаме данни, че чували са се отваряли преди изчислителния център. Всичко това ни дава основание да искаме повторно преброяване.“Мая Манолова изясни, че все още не е готова да представи идеята си за нов политически проект за който загатна след края на изборния ден, но добави, че това не е политическа партия.", "date": "2019.11.04", "title": "ИК на Мая Манолова: Подготвяме жалба за касиране на изборите до края на тази седмица"}
{"url": "http://www.cross.bg/spirka-travma-avtomobila-1617225.html", "text": "/КРОСС/ \"21-годишният шофьор, който тази сутрин блъсна няколко души на автобусна спирка във Варна, е заспал зад волана. Това е обяснил той пред пътните полицаи\", съобщи главен инспетор Петко Камбуров. Младежът е работил в казино и се е връщал от нощна смяна. При удара, колата се е движила със скорост 47 км/ч според GSP системата на автомобила „Фолксваген”, който е бил оборудван с видеорегистратор. Преди да се качи на тротоара на спирката, колата е изминала разстояние от 150 метра, престроявайки се плавно от крайната лява лента в бус лентата на бул. „Владислав Варненчик”.  Общо четирима души, които са чакали на спирка „Тракия”, са ранени. Най-тежко е състоянието на 14-годишно момиче, което е с тежка черепно-мозъчна травма и за живота му има опасност. Негова връстничка е с фрактура на крака. 28-годишен мъж е с два счупени крака и е с травма на лицевия череп. По-леко е пострадала 51-годишна жена, която има контузия на главата и също е настанена в болница. Шофьорът е задържан за денонощие. Проверява се и версията за техническа неизправност на автомобила. ", "date": "2019.11.04", "title": "Шофьорът, блъснал хора на спирка във Варна, заспал зад волана"}
{"url": "http://www.cross.bg/otgovor-sistema-inzhiner-1617224.html", "text": "/КРОСС/ Във въпросника на PISA 2015 има един въпрос с отворен отговор за това каква работа очаква да работи ученикът към 30-годишна възраст. Заслужава си човек да разгледа отговорите, дадени от 6363 български ученици в 9-и клас.Ако изключим наистина тесния обхват на професиите, видимо познати на учениците (отразяващ на практика липсващата система за кариерно ориентиране), доста голяма част от децата не могат да изпишат правилно наименованията на професиите.Масово се срещат записи като: автомонтюр, автомонтyor, автомотьор. адвукатка, акошер - гениколог, актйор, био енджинер, биоархалог, боксйор, воинен, вътришен дизаин, гинеколог-пластичен херург, децка учителка, децки психиатър, заболекър (масово), маникьорист, екскурзовот, енжинер, журналиство, инжинер, кетаринг, кетеринг, компютарен програмист, компютерен специалист, комуникаций, космунафт, лекър, малак и среден бизнес, мениджер, монтиор, незнам ощте, оправител, педиятър, полйцаи, прокоратура, прокорорка, режисюра, рехабелитатор, састезател, софтуерен инжинер, специялизиран треньор, танцйорка, транкторист, трениор, фармацефт, фризиорка (в най-разнообразни вариации), шофиор и т.н.Прави впечатление, че голяма част от тези професии изискват висше образование и не бих се учудила, ако наистина някои станат \"прокорори\", \"адвукати\" или \"лекъри\".А, има и един отговор \"Учител, обаче мама не дава че нямало пари в тази професия\", който май е доста красноречив и обобщава всичко. ", "date": "2019.11.04", "title": "\"Искам да стана \"прокорор\", \"адвукат\" или \"лекър\""}
{"url": "http://www.cross.bg/denya-kyltyrata-ministerstvoto-1617226.html", "text": "/КРОСС/ Министърът на културата Боил Банов ще отличи с почетни награди и знаци на Министерството на културата (МК) 41 дейци и институции по повод 1 ноември - Деня на народните будители, съобщиха от ведомството.Церемонията по награждаването ще се състои утре в галерия \"Средец\" на Министерството на културата.На отличените ще бъдат връчени награда \"Златен век\", почетен знак \"Печат на цар Симеон Велики\" и грамоти за принос към развитието и популяризирането на българската култура.", "date": "2019.11.04", "title": "Над 40 дейци и институции с награди по повод Деня на будителите"}
{"url": "http://www.cross.bg/oruzhiya-gorbachov-bivshiyat-1617232.html", "text": "/КРОСС/ Сегашната конфронтация между Запада и Русия крие колосална опасност заради наличието на ядрени оръжия, заяви пред Би Би Си бившият съветски лидер Михаил Горбачов.\"Докато съществуват оръжия за масово унищожаване, основно ядрените оръжия, опасността ще е колосална\", каза Горбачов, който бе лидер на Съветския съюз от 1985 г. до края на съществуването му през 1991 г.Всички нации трябва да признаят необходимостта ядрените оръжия да бъдат унищожени. Това ще позволи нашето оцеляване - нашето и на планетата ни, категоричен бе бившият лидер.Според 88-годишния Горбачов сегашните отношения между Русия и Запада вече не са в етапа на Студената война, но въпреки това противопоставянето продължава.", "date": "2019.11.04", "title": "Горбачов: Напрежението между Русия и Запада крие колосална опасност"}
{"url": "http://www.cross.bg/shell-bulgariya-iztochnitzi-1617228.html", "text": "/КРОСС/ „ЕVN Трейдинг“ (дружество на EVN, опериращо на свободния пазар на електроенергия) доставя електроенергия, произведена само от възобновяеми енергийни източници (ВЕИ) на търговски обекти на Shell България.Цялото доставяно по договор електричество за периода септември – декември 2019 г. се осигурява от възобновяеми източници - фотоволтаични и водноелектрически централи.В тази връзка ЕVN Трейдинг предоставя на Shell България гаранции за произход - т.нар. „зелен сертификат“. Зелени сертификати имат 76 от всичките 102 обекта на Shell България.В този период на годината обикновено средното месечно потребление на електричество за един обект от веригата на Shell България е около 14 000 kWh.С преминаването към възобновяеми енергийни източници се очаква количеството на спестените емисии въглероден диоксид от септември до декември да бъде приблизително 2500 тона. На годишна база това би означавало, че ще бъдат спестени 7 684 тона въглероден диоксид.  ", "date": "2019.11.04", "title": "„ЕVN Трейдинг“ доставя зелена енергия на Shell България "}
{"url": "http://www.cross.bg/stefan-danailov-podobrenie-1617242.html", "text": "/КРОСС/ Актьорът Стефан Данаилов отново е в медикаментозна кома. Състоянието му остава без подобрение.\"Зле е положението. За момента няма никаква промяна. В началото имаше малко подобрение, сега – нищо. Лекарите не ме обнадеждиха много. Вече и нас, близките, не ни пускат при него“, сподели пред \"Монитор\" племенницата на Стефан Данаилов Роси Обрешкова.Актьорът бе приет във ВМА преди дни заради проблеми с белите дробове.Преди време той претърпя операция на тазобедрена става, която счупи при подхлъзване.Страда и от паркинсон.", "date": "2019.11.04", "title": "Стефан Данаилов остава без подобрение, лекарите не са обнадеждени..."}
{"url": "http://www.cross.bg/kamion-migranti-hladilen-1617237.html", "text": "/КРОСС/ 41 мигранти бяха намерени живи в хладилен камион в Северна Гърция.Това съобщи полицията, която арестува шофьора.Мигрантите, за които се предполага, че са с афганистански произход, са предимно в добро състояние. На седем от тях е оказана първа помощ в болница, съобщиха от полицията.„В камиона е имало мъже и момчета. Определянето на тяхната националност ще изисква няколко дни“, заяви полицейски източник за АФП.Камионът е спрян от полицията на магистрала Егнатия между градовете Ксанти и Комотини.Шофьорът, мъж от Грузия, е арестуван.Инцидентът се случва, след като 39 души, за които се смята, че са граждани на Виетнам, бяха открити мъртви в хладилен камион във Великобритания миналия месец. Той подчерта рисковете от нелегални мигрантски пътувания към Европа, дори и за тези, които избягват опасните пътувания по море.Други 31 пакистански мигранти бяха открити в събота, скрити в камион на магистрала близо до френско-италианската граница.", "date": "2019.11.04", "title": "41 живи мигранти бяха спасени от хладилен камион в Гърция"}
{"url": "http://www.cross.bg/pytin-rysiya-edinstvo-1617234.html", "text": "/КРОСС/ Руският президент Владимир Путин награди председателя на българското движение \"Русофили\" Николай Малинов. Информацията е на РИА Новости.Наградата бе връчена в Деня на народното единство на Русия. Отличени бяха 16 руски и чуждестранни граждани сред които Николай Малинов. Орден \"Дружба\" се връчва за особени заслуги в укрепването на мира, дружбата, сътрудничеството и взаимното разбирателство между народите.Поводът е бил отбелязваният в Русия на 4 ноември Ден на народното единство.Заедно с него са отличени и почетният професор на Талинския университет Рейн Мюлерсон, почетният консул на Руската федерация в провинция Себу Аклан и Бохол (Филипините) Арми Лопес Гарсия, председателят на съвета на директорите на Африканската външнотърговска банка (Нигерия) Бенедикт Окечукву Орама, кметът на град Монпелие (Франция) Филип Сорел, генералния директор на Енел (Италия) Франческо Стараче.По-рано Путин в тържественото си слово по случай националния празник на ръководената от него страна  е заявил, че руснаците може да решат всичките си проблеми само когато са единни.\n\t\t\t\t\t", "date": "2019.11.04", "title": "Владимир Путин награди лидера на българското движение \"Русофили\" (Видео)"}
{"url": "http://www.cross.bg/aktivisti-hyuman-pravitelstvo-1617235.html", "text": "/КРОСС/ Повече от година след убийството на саудитския журналист Джамал Кашоги продължава произволното задържане на активисти, духовници и други, възприемани като критици на саудитския престолонаследник Мохамед бин Салман.Това се посочва в нов доклад на неправителствената организация \"Хюман райтс уоч\", цитиран от \"Гардиън\". Но принцът нареди смекчаването на редица рестриктивни социални закона в кралството, откакто пое лидерска позиция в саудитското правителство преди четири години, като най-скоро Рияд позволи на жените над 21 г. да се сдобиват с паспорти и да пътуват в чужбина без разрешението на своя опекун.Тези реформи обаче противоречат на \"по-мрачната реалност\", според \"Хюман райтс уоч\", включително масовите арести на активисти в защита правата на жените, редица сексуални нападения и изтезания на активисти с камшик и електрошок.Саудитското правителство отрича да е изтезавало жени.Около 20 души са произволно задържани тази година и 30 души са арестувани от убийството на Джамал Кашоги в саудитското консулство в Истанбул през октомври 2018 г., допълва организацията и подчертава, че международната критика към Рияд заради убийството на журналиста не е успяла да спре кампанията срещу дисидентите в кралството.Бин Салман предприе действия срещу опозицията през септември 2017 г. с арестуването на десетки критици, включително интелектуалци и влиятелни духовници.В доклада на \"Хюман райтс уоч\" се подчертава, че арестите на правозащитници и дисиденти не са нов феномен, но разликата от края на 2017 г. е, че за много кратък период са атакувани голям брой активисти, а също така са въведени нови репресивни практики, невиждани при предишни управления на монархията. Тези практики включват изнудване на финансови активи в замяна свободата на задържания. Правителството също използва технологии за следене, които позволяват проникване в онлайн профили на критици и дисиденти. Журналисти на \"Гардиън\" са сред тези, които са предупредени, че са атакувани от хакерско звено на саудитското правителство.", "date": "2019.11.04", "title": "Продължават масовите арести и изтезанията на дисиденти в Саудитска Арабия"}
{"url": "http://www.cross.bg/listovki-selata-hora-1617212.html", "text": "/КРОСС/ С груби нарушения на закона започна изборния ден в Община Хисаря. Доста от селата в Хисарска община осъмнаха покрити с листовки на номер 43 - на кандидат кмета на ГЕРБ Пенка Ганева. Листчетата са оцветени в червено – партийния цвят на опонента от БСП Ива Вълчева.Подобни листовки има пръснати по целия главен път между Красново и Старосел, както и пред къщите и по улиците главно на селата, където вече има избрани кметове от листата на Коалиция „БСП за България” – Старо Железаре, Красново, Старосел, Паничери и др.Безобразието е направено тази нощ. „Хитроумната идея е вероятно по-възрастните хора да се подведат по цвета на листовката и да гласуват за Ганева.”, коментираха хора от СИК-овете.От Предизборния щаб на БСП ще сигнализират полицията и Общинската избирателна комисия за грубата провокация и нарушения на Изборния закон.", "date": "2019.11.04", "title": "Изборният ден в Хисаря започна с груба провокация"}
{"url": "http://www.cross.bg/robin-frantziya-poslanik-1617213.html", "text": "/КРОСС/ По указание на вицепремиера и министър на външните работи Екатерина Захариева заместник-министърът на външните работи Петко Дойков извика на разговор  в МВнР френския посланик у нас Флоранс Робин.Срещата бе във връзка с интервюто на президента Еманюел Макрон за френското списание „Вальор актюел“, в което той заявява: „Предпочитам хора, които идват от Гвинея и Кот д‘Ивоар законно, които са тук и които вършат тази работа, отколкото български или украински незаконни канали“.По време на разговора заместник-министър Дойков изрази  недоумение от изказването на френския президент, което е предизвикало възмущение в българското общество, включително сред сънародниците ни във Франция.От българска страна бе подчертано, че няма никакви сериозни основания за подобни твърдения. Отношенията между България и Франция – на приятели, партньори и съюзници, са отлични, българската общност е много добре интегрирана във Франция, а в последно време България не е получавала сигнали от френска страна за сериозни нарушения.Посланик Робин изрази съжаление и заяви, че думите на президента Макрон са извадени от контекста и са погрешно разбрани. „Те в никакъв случай не се отнасят до българското правителство, българските граждани или българските работници, които са добре приети и са доказали своя професионализъм,“ каза посланик Робин.Тя препотвърди отличните двустранни отношения и изрази надежда, че те ще продължават да се задълбочават. „Между нашите две страни съществува отлично сътрудничество –  в сферите на образованието, културата, икономиката. Франция ще бъде заедно с България и ще продължи да подкрепя нейните усилия в рамките на Европейския съюз“, заяви посланик Робин.", "date": "2019.11.04", "title": "Френският посланик: Думите на президента Макрон са извадени от контекста и са погрешно разбрани"}
{"url": "http://www.cross.bg/cupbiya-godina-evpo-1617215.html", "text": "/КРОСС/ Cĸopo гpaждaнитe нa Cъpбия щe имaт cpeднa мeceчнa зaплaтa нaд 500 eвpo. Зa ĸpaтĸo вpeмe cтpaнaтa пocтигнa нeщo, ĸoeтo щe влeзe в yчeбницитe. Toвa зaяви пpeзидeнтът нa Cъpбия Aлeĸcaндъp Byчич в интepвю зa чacтния oпepaтop Ріnk ТV, пишe ЅееNеwѕ.Иĸoнoмичecĸитe peзyлтaти нa Cъpбия ca пoлoжитeлни и щe дoвeдaт дo пoдoбpявaнe нa жизнeния cтaндapт нa гpaждaнитe, тъй ĸaтo в мoмeнтa нивoтo нa бeзpaбoтицa e пoд 10%, пocoчи Byчич.Πo дyмитe мy cpeднaтa мeceчнa зaплaтa пpeз мeceц янyapи 2020 гoдинa щe cтaнe 515 eвpo, a пpeз дeĸeмвpи тaзи гoдинa paзмepът ѝ щe бъдe 508 - 509 eвpo. B нaчaлoтo нa cлeдвaщaтa гoдинa минимaлнaтa зaплaтa нa cтpaнaтa щe cтaнe oĸoлo 253 eвpo.Дъpжaвният глaвa нa зaпaднaтa ни cъceдĸa пpeдcтaви дaнни зa иĸoнoмичecĸoтo paзвитиe нa cтpaнaтa. Cпopeд нeгo pъcтът нa БBΠ нa Cъpбия ce e yвeличил дo 4,7% пpeз тpeтoтo тpимeceчиe нa 2019 гoдинa. Πpeз пpeдxoдния 3-мeceчeн пepиoд pъcтът нa БBΠ e бил 4,4%.Πpeзидeнтът пpoгнoзиpa и чe иĸoнoмичecĸият pacтeж нa Cъpбия щe нaдвиши 3,5% пpeз 2019 гoдинa и щe дocтигнe 3,6% или 3,7%.Πpeз втopoтo тpимeceчиe нa 2019 гoдинa БBΠ нa Cъpбия нapacнa c peaлни 2,9% нa гoдишнa бaзa. Πpeз втopoтo тpимeceчиe ce нaблюдaвaшe знaчитeлeн peaлeн pъcт нa бpyтнaтa дoбaвeнa cтoйнocт в cтpoитeлния ceĸтop oт 16,8% нa гoдишнa бaзa. Зa cъщия пepиoд инфopмaциoнният и ĸoмyниĸaциoнният ceĸтop ca ce paзшиpили c 8,2%. ", "date": "2019.11.04", "title": "Cpeднaтa зaплaтa в Cъpбия щe минe 500 eвpo пpeз cлeдвaщaтa гoдинa"}
{"url": "http://www.cross.bg/lynata-ctpanata-ppoet-1617214.html", "text": "/КРОСС/ Cлeд ĸaтo Kитaй вeчe ycтaнoви 12 зoни зa cвoбoднa тъpгoвия, a дpyги тaĸивa в шecт пpoвинции нa cтpaнaтa ca нa eтaп пpoeĸт, cлeдвaщият плaн нa Πeĸин e дa пoдпoмoгнe тъpгoвиятa пo нaчин, ĸoйтo дoceгa нe e виждaн, пpeдaдe Zеrо Неdgе.Идeятa нa cтpaнaтa e дa oтĸpиe иĸoнoмичecĸa зoнa нa Лyнaтa ĸъм 2050 г., ĸaтo тя щe гeнepиpa дoxoди oт 10 тpлн. дoлapa гoдишнo, пpeдaдe Glоbаl Тіmеѕ. Tя щe пoĸpивa пpocтpaнcтвoтo oĸoлo Зeмятa, Лyнaтa и тoвa мeждy двeтe.Toзи aмбициoзeн пpoeĸт e бил paзĸpит oт диpeĸтopa нa Koмиcиятa зa нayĸa и тexнoлoгия ĸъм Сhіnа Аеrоѕрасе Ѕсіеnсе аnd Тесhnоlоgу Соrроrаtіоn Бao Beймин пo вpeмe нa ceминap минaлaтa ceдмицa.Opгaнизaциятa, pъĸoвoдeнa oт нeгo, e дъpжaвнa cтpyĸтypa, зaнимaвaщa ce c пpoyчвaния, пpoизвoдcтвo и изcтpeлвaнe нa paĸeти нocитeли, caтeлити, ĸocмичecĸи aпapaти и ĸocмичecĸи cтaнции.Πo дyмитe нa Beймин нa cтaнциятa щe ca cитyиpaни ĸoмпaнии, зaнимaвaщи ce c бaзoви индycтpии, изcлeдoвaтeлcĸa дeйнocт и paзвитиe в тpи ĸлючoви зoни: ĸocмичecĸи тpaнcпopт, oтĸpивaнe нa pecypcи в ĸocмoca и изгpaждaнe нa ĸocмичecĸa инфpacтpyĸтypa.Toй e cпoдeлил и пpeдcтaвитe cи зa иĸoнoмичecĸия пoтeнциaл нa пpoeĸтa и e oбeщaл, чe cтpaнaтa щe oтдeли pecypcи зa пpoyчвaниятa, cвъpзaни c нeгoвaтa ндeжднocт, цeнa и нeoбxoдимия вид тpaнcпopт мeждy Зeмянaтa и Лyнaтa, пpeдaдoxa oт caмaтa Сhіnа Аеrоѕрасе Ѕсіеnсе аnd Тесhnоlоgу Соrроrаtіоn в пeтъĸ.Oчaĸвa ce пъpвaтa фaзa нa пpoyчвaниятa им дa e гoтoвa пpeди 2030 г., a дo ĸpaя нa cлeдвaщoтo дeceтилeтиe дa e изгpaдeнa и caмaтa тpaнcпopтнa cиcтeмa.Oчaĸвaниятa ca, чe пoдoбeн пpoeĸт, ocвeн дa гeнepиpa тpилиoни дoлapи дoxoди, вepoятнo и щe cтpyвa тoлĸoвa.Cпopeд Glоbаl Тіmеѕ, ĸoитo ce пoзoвaвaт нa yчeн oт cфepaтa нa aepoĸocмoнaвтиĸaтa c пoдoбeн пpoeĸт cтpaнaтa мoжe дa пoлyчи знaчитeлнo пpeдимcтвo в cфepaтa нa ĸocмичecĸaтa инфpacтpyĸтypa и блaгoдapeниe нa възмoжнocттa, чe щe мoжe дa пpaви пpoyчвaния нa Лyнaтa.Πлaнoвeтe нa Kитaй нe ca нoвocт. Oщe пpeз 2016 г. зaмecтниĸ-глaвният ĸoмaндиp нa ĸитaйcĸaтa ĸocмичecĸa пpoгpaмa Жaнг Юлин пocoчи пpeд мeдиитe, чe cтpaнaтa имa жeлaниe дa пpoyчи нaчини зa ocъщecтвявaнe нa тъpгoвия мeждy Зeмятa и Лyнaтa.Πpeз мaй 2018 г. бeшe изcтpeлян caтeлит, c ĸoйтo дa ce ycтaнoви ĸoмyниĸaциoннa вpъзĸa мeждy Kитaй и плaниpaнaтa пo тoвa вpeмe лyннa coндa Сhаng\"е-4, ĸoятo бeшe пъpвият aпapaт, ocъщecтвил мeĸo ĸaцaнe нa тъмнaтa cтpaнa Лyнaтa. Haдeждитe ca дa ce ycтaнoви мocт мeждy бaзитe нa Зeмятa и cпътниĸa ни.Cпopeд пoчитaтeлитe нa aepoĸocмичecĸaтa тexниĸa, тoзи пpoeĸт щe cпoмoгнe зa няĸoи oт вaжнитe плaнoвe нa cтpaнaтa, вĸлючитeлнo изcтpeлвaнeтo нa paĸeтaтa нocитeл Lоng Маrсh-5, ĸoятo щe дoнece пpoбитe нa Сhаng\"е-5 дoгoдинa, и тeжĸaтa paĸeтa нocитeл Lоng Маrсh-9, ĸoятo щe ce изпoлзвa зa изпpaщaнe нa yчeни нa Лyнaтa, пpoyчвaния в дълбoĸия ĸocмoc и изгpaждaнeтo нa фoтoвoлтaичeн пapĸ. ", "date": "2019.11.04", "title": "Meгaпpoeĸт зa $10 тpилиoнa: Kитaй пpaви иĸoнoмичecĸa зoнa в ĸocмoca"}
{"url": "http://www.cross.bg/antarktida-izsledvaniya-probi-1617216.html", "text": "/КРОСС/ \"В рамките на 28-ата полярна експедиция в Антарктида, която предстои в средата на месеца, ще започне изграждането на нова научна модерна лаборатория\", каза директорът на Българския антарктически институт Христо Пимпирев:\"Там се правят едни много сериозни научни изследвания, правят се проби за генетичен анализ, много финни научни изследвания. Когато се съберат пробите в тези тежки условия, тези проби трябва да се запазят преди да стигнат до обитаемите континенти, където могат да се извършат тези прецизни изследвания. Затова трябва да имаме лабораторни условия, в които да ги запазим, а не да бъдат погубени преди да стигнат да пропътуват няколко хиляди километра\".Собствен проект за изследване на хората на Антарктида има Иглика Трифонова - председател на Асоциацията на младите полярни изследователи:\"Хората там доста се променят. Създават едно специално общество, което е като семейство и всъщност това е много малко изследвано на Антарктида, защото там повечето изследователи изследват природата, но хората също са интересни, така че очакваме да видим какви резултати ще се получат\".", "date": "2019.11.04", "title": "Изграждаме нова научна лаборатория в Антарктида"}
{"url": "http://www.cross.bg/eksport-sever-energiya-1617217.html", "text": "/КРОСС/ Фирма Север Експорт ООД – повече от 20 години водещо име в националната и местна рибопреработвателна промишленост и дистрибуция се присъедини към общността на „зелените“ компании в България.Сертификатът, удостоверяващ използването на 100 % енергия, генерирана по екологичен път, беше предаден на Полина Харасимова – Маркетинг мениджър в Север Експорт от Албена Лазарова – търговски директор в ЕНЕРГО-ПРО Енергийни Услуги и Деница Николова – мениджър продажби.Фирма Север Експорт е експерт в своя бранш, дългогодишен клиент и уважаван партньор на енергийния търговец.Ориентирана към производство и търговия с риба и рибни изделия от висок клас, Север Експорт държи на контрола на качеството, за това работи в условията на затворен цикъл при местния добив и само с доказали се във времето чуждестранни дистрибутори при внос.Изборът да използва изцяло зелена енергия е част от политиката на Север Експорт за чиста природа и бъдеща гаранция за качество на предлаганата от фирмата продукция.ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин.Компанията издава удостоверения за зелена енергия в уверение на това, че продадената електрическа енергия е произведена изцяло от възобновяеми източници.Документът се базира на Гаранции за произход, издадени от Агенция за устойчиво енергийно развитие, които се прехвърлят на името на клиента в регистъра на Агенцията. ", "date": "2019.11.04", "title": "ЕНЕРГО-ПРО Енергийни услуги връчи зелен сертификат на Север Експорт ООД"}
{"url": "http://www.cross.bg/pensiya-tazi-bednost-1617218.html", "text": "/КРОСС/ Това се посочва в проектостановището на Конфедерацията по проекта на бюджет на Държавното обществено осигуряване, публикувано на сайта на синдикалната организация.Синдикатът е категоричен, че при официална линия на бедност за 2020 г. от 363 лева (изчислена по  SILC – метод на определянето й в ЕС), е задължително да се направи една първа, макар и предпазлива крачка  – минималната пенсия за стаж и възраст да догонва и в рамките на няколко години да надхвърли плавно линията на бедност, за да се гарантира достойно съществуване на получателите на такава пенсия.В тази връзка, предложението на КНСБ е от 1 юли 2020 г. тази минимална пенсия да се увеличи от 219,43 лв. на кръгло 250 лв., или с 14 на сто.По този начин 850 хиляди пенсионери ще получат това увеличение и ще почувстват, че този път към тях Правителството, Парламентът и обществото проявяват съпричастие и загриженост.А социалният и дори политически ефект ще бъдат много по-стойностни. Повишаването на покупателната способност на тази огромна група българи със сигурност ще бъде много разумна инвестиция не само в тяхното жизнено равнище, но и за икономиката на страната.", "date": "2019.11.04", "title": "КНСБ настоява минималната пенсия да стане 250 лева от 2020 година"}
{"url": "http://www.cross.bg/sistema-emisionnite-agregata-1617219.html", "text": "/КРОСС/ Един секретен проект на BMW от 80-те години на миналия век показват доста оригинални идеи.", "date": "2019.11.04", "title": "Вижте нестандартен прототип на BMW от 80-те с V16 мотор (Снимки)"}
{"url": "http://www.cross.bg/gucci-salma-haiiek-1617221.html", "text": "/КРОСС/ Само си представете, че ако пожелаете можете да си ушиете абсолютно всяка рокля на Gucci лично при гениалния Алесандро Микеле. Коя ще изберете?В това отношение можем искрено да завиждаме на Салма Хайек, за която италианската марка е част от успешния бизнес на съпруга ù. Гардеробът на актрисата прилича на флагманския бутик Gucci в Милано.Поредният панаир на холивудската суета беше партито LACMA Gala, за което Салма избра тоалет от колекцията пролет-лято на марката и се появи на звездния килим заедно със съпруга си - милиардер.Имаше обаче две подробности в образа на Хайек, които отвличаха погледите от пикантната искряща рокля. Това са сандалите на масивна платформа и обемната прическа „бабет”. ", "date": "2019.11.04", "title": "Салма Хайек блести в Gucci (Снимки)"}
{"url": "http://www.cross.bg/nikogo-podkrepyam-razlikata-1617203.html", "text": "/КРОСС/ В  и в  процентът на избралите \"Не подкрепям никого\" е по-голям от разликата между претендентите, явили се на балотажа за кмет на двата областни града. В  и в  избралите третата опция в бюлетината са почти колкото хората, благодарение на чиито гласове първите печелят кметски мандат. Това показват данните при напълно обработени протоколи от секционните избирателни комисии.В разликата между спечелилия нов мандат Любомир Христов от ГЕРБ (48.57%, или 12 538 гласа) и опонента му Венцислав Венков от БСП (48.27%, или 12 461 гласа) е 0.30 процентни пункта, или 77 гласа, а третата опция в бюлетината - да не подкрепят никого, са избрали 3.15% от гласувалите, или 814 души.В  Корнелия Маринова от ГЕРБ (48.45%, или 8395 гласа) печели изборите с 2%, или 347 гласа, преднина пред Радина Банкова от БСП (46.85%, или 8048 гласа), а с \"Не подкрепям никого\" са гласували 5.10%, или 883 души.В  с \"Не подкрепям никого\" са гласували 4.89% от гласоподаватели, или 20 493 души, а разликата между Йорданка Фандъкова (49.98%, или 209 542 гласа)и Мая Манолова (45.13%, или 189 176 гласа)е почти същата - 4.85 процентни пункта, или 20 366 души.В  разликата между избрания кмет Станислав Владимиров от БСП (50.27%, или 18 652 гласа) и Вяра Церовска от ГЕРБ (47.68%, или 17 694 гласа) е 2.59%, или 958 гласа, а с \"Не подкрепям никого\" са гласували 2.05%, или 761 души.В останалите областни градове броят на гласувалите с \"Не подкрепям никого\" не е съизмерим с разликата между кандидатите.Тази опция в са избрали 4.58% от избирателите, във  - 3.22%, а в  - 2.85%.В  с \"Не подкрепям никого\" са гласували 2.41% от хората;във  - 2.24%;в - 1.49%;в  - 2.84%;в  - 2.16%;в  - 3.20%;в  - 2.25%;в  - 2.55%;в  - 2.75%,в  - 1.32%, а в  - 2.81%.", "date": "2019.11.04", "title": "Резултатът \"Не подкрепям никого\": По-висок от разликата между претендентите за София, Шумен и Ловеч"}
{"url": "http://www.cross.bg/velosipedist-e-zaginal-pometen-ot-vlekach-1617202.html", "text": "/КРОСС/ Четирийсет и пет годишен велосипедист от Ружинци е загинал снощи при катастрофа на главния път Е-79 /до разклона за с. Гайтанци/. Това съобщават от ОД на МВР.Инцидентът станал около 20.00 часа.При огледа на местопроизшествието е установено, че товарна композиция с турска регистрация /влекач \"Мерцедес\" с прикачено полуремарке/, шофирана от 51-годишен водач, е блъснала движещия се в посока Димово велосипедист на прав участък от пътя.Мъжът починал на място.Водачът на товарния автомобил е тестван с дрегер, алкохолната проба е отрицателна.От началото на годината в област Видин петима са загинали при пътнотранспортни произшествия.", "date": "2019.11.04", "title": "Велосипедист е загинал, пометен от влекач"}
{"url": "http://www.cross.bg/komisii-protokolite-tzaneva-1617204.html", "text": "/КРОСС/ ЦИК няма компетенции да касира изборите, що се отнася до евентуално искане от някои кандидати за касиране на изборите могат да се обърнат към съда и след съдебно решение, може да се проведе нов избор. Това коментира в ефира на NOVAТаня Цанева от ЦИК.Тя разказа и как протича работата на ЦИК.Първи са пристигнали от Божурище. През нощта протоколите си са успели да предадат и комисиите от Добрич, Търговище, Силистра.196 общински избирателни комисии трябва да предадат протоколите си в ЦИК. Тази сутрин това са успели да направят 67.„Създали сме график на приемане, съобразяваме се и с колегите от Общинските избирателни комисии. Има колеги, които са се заявили за утре. Това са около 15-16 комисии”, заяви Цанева.", "date": "2019.11.04", "title": "ЦИК: Кандидатите, които искат касиране, да се обърнат към съда"}
{"url": "http://www.cross.bg/sgradi-zhilishtni-drygi-1617205.html", "text": "/КРОСС/ През третото тримесечие на 2019 г. местните администрации са издали разрешителни за строеж на 1 630 жилищни сгради с 9 018 жилища в тях и 1 110 322 кв. м разгъната застроена площ (РЗП), на 23 административни сгради/офиси с 58 419 кв. м РЗП и на 1 188 други сгради с 694 726 кв. м РЗП, съобщиха от НСИ.Спрямо предходното тримесечие издадените разрешителни за строеж на жилищни сгради се увеличават с 2.5%, броят на жилищата в тях – с 6.6%, а общата им застроена площ – с 3.0%. Издадените разрешителни за строеж на административни сгради намаляват с 25.8%, а тяхната РЗП – с 6.0%. При издадените разрешителни за строеж на други сгради е регистрирано нарастване с 1.7%, а при общата им застроена площ – с 18.0%.В сравнение с третото тримесечие на 2018 г. издадените разрешителни за строеж на нови жилищни сгради намаляват с 1.7%, жилищата в тях – с 4.3%, а разгънатата им застроена площ – с 5.4%. Броят на издадените разрешителни за строеж на административни сгради и тяхната РЗП регистрират спад съответно с 37.8 и 72.5%. Издадените разрешителните за строеж на други сгради са по-малко с 1.6%, а разгънатата им застроена площ – с 1.8%.Най-голям брой разрешителни за строеж на нови жилищни сгради са издадени в областите София (столица) – 263, Варна – 203, Пловдив – 187, София – 132, и Благоевград – 111. Най-много жилища предстои да бъдат започнати в областите София (столица) – 3 839, Варна – 1 385, Пловдив – 859, Бургас – 646, и Кърджали – 521.През третото тримесечие на 2019 г. е започнал строежът на 1 156 жилищни сгради със 7 021 жилища в тях и с 908 670 кв. м обща застроена площ, на 13 административни сгради/офиси с 12 301 кв. м РЗП и на 666 други сгради с 390 746 кв. м РЗП.Спрямо предходното тримесечие започнатите жилищни сгради намаляват с 3.9%, но жилищата в тях се увеличават с 24.3%, както и разгънатата им застроена площ – с 25.2%. Броят на започнатите административни сгради и тяхната обща застроена площ регистрират спад съответно с 45.8 и 58.9%. Започнатите други видове сгради са повече със 7.1%, докато тяхната РЗП е по-малко с 14.7%.В сравнение с третото тримесечие на 2018 г. започнатите нови жилищни сгради се увеличават с 11.4%, жилищата в тях – с 18.6%, а разгънатата им застроена площ – с 36.2%. Броят на започнатите административни сгради намалява с 55.2%, а тяхната РЗП – с 84.9%. Започнатите други видове сгради са повече с 4.4%, докато общата им застроена площ е по-малко с 12.9%.Строителство на най-голям брой нови сгради е започнало в областите: Пловдив – 200 жилищни и 67 други сгради; София (столица) – 198 жилищни, 3 административни и 28 други сгради; Варна – 138 жилищни и 37 други сгради; София – 83 жилищни и 51 други сгради; Стара Загора – 58 жилищни и 61 други сгради.", "date": "2019.11.04", "title": "Къде се строи най-много?"}
{"url": "http://www.cross.bg/fandukova-programata-obeshtava-1617206.html", "text": "/КРОСС/ В предизборната си програма Йорданка Фандъкова дава своите конкретни решения за справяне с основните проблеми на столицата, които обещава да изпълни през следващия кметски мандат до ноември 2023 г.Фандъкова обещава да назначи заместник кмет с ресор \"Строителство\", който да отговаря за планирането и изграждането на всички публични проекти - \"експерт с доказан авторитет в областта\".Срещу презастрояването тя предлага да се увеличат отстоянията при строеж на нови сгради в реализираните жилищни комплекси. Тази мярка трябва да защити междублоковите пространства. Фандъкова иска да наложи краен срок за реституционните процедури до декември 2020 г. Така тя смята да спре придобиването на имоти чрез фиктивни реституционни претенции.В програмата си тя обещава да създаде програма за изкупуване на частни терени, отредени за озеленяване. Отделно ще наложи забрана за промяна на предназначението на имоти, отредени за образование. Така ще се запазят терените, предвидени в устройствените планове за детски градини и училища.Задължителна приемна за граждани веднъж седмично при всеки нов инфраструктурeн обект, обещава Фандъкова. Тя ще предприеме действия за облекчаване на процедурата за отчуждаване на частни имоти, когато се изграждат улици в новите квартали.За справяне с феномена \"ремонт на ремонта\", който се прояви в повечето скъпоструващи проекти за обновяване на центъра на София, тя предлага законодателни промени за повишаване на отговорността на проектанти, строителни фирми и надзорници при некачествено изпълнение на поръчката,За повече прозрачност в процедурите за обществените поръчки Фандъкова предлага те да се провеждат по електронен път чрез единна електронна платформа. Тя сочи и конкретна дата за начало – 1 ноември 2019 г., което значи, че вече би трябвало да се прилага.\"Осигуряваме места за всички деца в детските градини с нови 50 групи. Строим нови ясли за децата от 10 месеца до 3-годишна възраст. Изграждаме училища и детски градини в новите квартали на София\" - това са основни направления в раздел \"Млада София\" в програмата на Фандъкова.Новите квартали са \"Манастирски ливади\"-запад и изток, Студентски град, вилна зона \"Симеоново\" и \"Витоша ВЕЦ Симеоново\".Предвижда строителство в \"Красно село\", \"Овча купел\", \"Слатина\", \"Сухата река\", \"Левски\" и \"Горна баня\".Фандъкова обещава към ваучерите за въглища и дърва за социално слаби, да добави и за пелети и газ. Ще увеличи честотата на миене на улиците и ще постави 2000 филтъра на комини на къщи, където се отопляват на въглища и дърва.Ще продължи програмата за безплатна замяна на стари печки с инсталации за отопление с пелети и газ. Капацитетът на тази програма е да помогне на 20 000 софийски домакинства. При замърсен въздух ще продължи издаването на еднодневен \"зелен билет\" за цялата градска мрежа с цена 1 лев.Ще доизгради т.нар.Вътрешен ринг, който заобикаля центъра на града и така ще отклонява транзитно преминаващите автомобили.Тя обеща нова Система за е-таксуване, която ще бъде внедрена до 2021 г. Чрез нея таксуването ще е според реално изминатото разстояние или време. Карти и билети ще могат да се зареждат и купуват през интернет и чрез телефон.През 2020 г. стартира системата за доведащ транспорт . \"Бърза и удобна връзка на кварталите с метрото чрез мрежа от довеждащ траспорт със 100% електробуси\", е записано в програмата й. Започва с \"Люлин\", \"Овча купел\", \"Горна баня\", \"Малинова долина\", \"Манастирски ливади\", \"Хаджи Димитър\", \"Витоша ВЕЦ Симеоново\".Ще пусне 10 линии изцяло обслужвани с електробуси. Те ще са от кв.\"Слатина\" до Симеоновски лифт – нова линия N123. От Спортната палата до летището – линии 84 и 184, както и линии 260, 74, 73 и 6, които ще са оборудвани с електробуси до 2022 г.Фандъкова заявява да построи нови 13 км метро. До края на 2019 г. ще бъде завършен участък от Третия лъч на метрото – от \"Подуяне\" до \"Красно село\", който е 8 км. През първата половина на 2020 г. ще е готов и участъкът в район \"Овча купел\" с дължина 4 км.За периода 2020-2025 г. е планиран стартът на 3 км метро от кв.\"Хаджи Димитър\" до кв.\"Левски\", което е част от Третия метродиаметър. Още 6 км ще се издълбаят като отклонение на третия лъч при Военна академия в посока кв. \"Гео Милев\", \"Слатина\", зала \"Арена Армеец\" и с последна спирка на бул. \"Цариградско шосе\", близо до \"Технопарка\".С още 2.1 км ще бъде удължен втория диаметър от станция \"Бизнес парк\" до Симеоновския лифт. От метростанция \"Люлин\" ще има продължение до Околовръстния път.Ново специализирано звено по пътна безопасност ще бъде сформирано в Столичната община. То ще е с кординиращи функции и ще работи заедно с Консултативния експертен съвет по безопасността на движението.Фандъкова обещава до 2021 г. да възстанови кабинковия лифт Княжево-Копитото. \"Със или без съдействието на собственика (частното \"Витоша ски\" АД).Тя ще предприеме действия за задвижване на Драгалевския седалков лифт, пише в програмата й за новия кетски мандат. Ще увеличи и излетните автобусни линии до Витоша, както и обновяване на хижите, общинска собственост.Няма конкретни решения за най-задлъжнялото общинско дружество -, с 800 милиона лева дълг. Само държавната \"Булгаргаз\" чака над 500 милиона лева, а се търсят нови инвестиции за технологично модернизиране на отоплителното дружество.Не се споменава нищо за . Това общинско дружество управлява синята и зелена зона за паркиране и с парите от нея трябва непрекъснато да се изграждат нови общински паркинги - не само в центъра, а и в кварталите.Няма нито дума за по пряко(СОС). Това може да стане с промени в правилника за дейността на СОС като се даде по-голяма възможност на представители на граждански организации да се включват в заседанията на ресорните общински комисии., за които бяха единодушни всички кандидати за кмет, за да спре реално презастрояването и заграбването на зелени площи, в програмата на Фандъкова са отбелязани с едно изречение: \"Приемане на Визия за развитие на София с хоризонт 2050 г., чиито цели да залегнат при изработване на промените в Общия устройствен план на София\". Толкова. ", "date": "2019.11.04", "title": "Какво обещава Фандъкова и какво премълчава за новия си мандат?"}
{"url": "http://www.cross.bg/fenomenalna-i-seksi-naomi-kembul-i-hilyadi-cherveni-kristali-vurhy-goloto-tyalo-snimki-1617208.html", "text": "/КРОСС/ „Когато порасна, искам да стана... Наоми Кембъл!\" Такива думи може би ви идват на ум, когато видите великолепната фигура на Наоми на светско събитие. Този път супермоделът от деветдесетте години като магнит привлече всички погледи на събралите се гости на събитието LACMA Art + Film Gala. И въпреки че самата вечер се проведе под патронажа на италианската модна къща Gucci, супермоделът избра да се появи пред обективите на фотографите в рокля на Atelier Versace. И изглеждаше просто феноменално - сякаш хиляди червени кристали бяха покрили тялото на легендата на модната индустрия.Диамантените бижута само подсилваха този ефект. Някои стилисти предположиха, че визията на Наоми е вдъхновена от героинята Джесика Ребит. Какво мислите?", "date": "2019.11.04", "title": "Феноменална и секси: Наоми Кембъл и хиляди червени кристали върху голото ù тяло (Снимки)"}
{"url": "http://www.cross.bg/ananiev-manolova-nastimir-1617207.html", "text": "/КРОСС/ Борисов не спечели в 10 областни града. Картата вече не в тъмно синьо. Вчера на пресконференцията се видя, че премиерът е бесен на резултатите и не се държа като победител, заяви пред журналисти лидерът на Волт – Настимир Ананиев.Мая Манолова взе почти 200 000 гласа в София, над 120 000 от тях са на несоциалисти, което показва припознаването ѝ като граждански кандидат, а не кандидат на БСП, както всички сателити на ГЕРБ се опитаха да ни убедят. Също така резултатите на Манолова плюс гласовете „Не подкрепям никого“ са повече от тези на Фандъкова. София иска промяна, допълни Ананиев.За съжаление Фандъкова пак ще крие зад гърба си схемите на мнозинство в Столичния общински съвет. Дълбоко в себе си аз мисля, че тя не искаше да спечели тези избори, даже прогнозирам, че няма да си изкара мандата до край, беше категоричен Настимир Ананиев.Много е важно гражданската енергия около Манолова да бъде съхранена и разгърната в цялата страна. И без институция зад гърба си, тя трябва да остане граждански омбудсман и да обори всичките си критици с действия, както го прави през последните години, заключи лидерът на първата общоевропейска партия в България.", "date": "2019.11.04", "title": "Настимир Ананиев: Борисов е бесен на резултатите от местния вот"}
{"url": "http://www.cross.bg/makron-kitaii-frantziya-1617209.html", "text": "/КРОСС/ От днес до сряда френският президент Еманюел Макрон е на второто си посещение в Китай, където ще хвали френските стоки (главно селскостопанските хранителни продукти), ще открие филиал на парижкия музей Бобур и ще продължи да развива добрите си отношения със Си Цзинпин.В огромната икономическа столица в Източен Китай, където ще пристига тази вечер, Еманюел Макрон ще бъде посрещнат от китайския си колега на Панаира за вносни стоки - голям търговски форум, където Франция е един от \"почетните гости\" със 70 записали се за участие фирми.\"Очакваме около 40 договора\" в традиционни за френско-китайските отношения отрасли (селскостопанска и хранителна продукция, туризъм, здравеопазване и др..), посочи канцеларията на френския държавен глава.Предизвикателството е този спектър да бъде разширен, тъй като \"образът на Франция в Китай не отговаря съвсем на реалността\", признава Чжу Цзин от китайското министерство на външните работи. За 90 на сто от китайците \"Франция е романтична страна\", прочута с \"литературата, виното, сирената си\", но хората забравят, че тя е също \"страна с голям промишлен капацитет и с компании по цял свят\", добавя той.След мегапоръчката на 300 самолета, получена от Еърбъс през март, Париж се надява да постигне напредък по проекта, предвиждащ френската компания Орано (бившата Арева) да строи в Китай завод за преработка на ядрени отпадъци - тук \"нещата вече се движат по-бързо\" според Елисейския дворец.Панаирът, който има за цел да покаже Китай като отворена страна, се състои на фона на търговска война между Пекин и Вашингтон, чиято цена Европа иска да избегне да плаща.Във вторник Макрон ще открие проекта \"Център Помпиду - Уест Банд Мюзиъм\" - първият филиал на прочутия парижки музей, наричан \"Бобур\", извън Европа.Сградата на културното средище с площ 2100 квадратни метра, дело на британския архитект Дейвид Чипърфийлд, обогати наскоро артистичния район покрай реката, която тече през Шанхай.Там ще бъдат изложени произведения, дадени назаем от музея \"Бобур\".По този случай Макрон ще обядва с китайски дейци на изкуствата, някои от които работят във Франция.Ще го придружава френският актьор Гийом Кане, режисьор на следващия приключенски филм за Астерикс - \"Астерикс и Обеликс: Средната империя\", в който прочутият гал ще се докосне до китайската култура.Макрон ще прекара дълги часове с китайския президент, с когото ще разговаря за шести път в последните близо три години. \"Си Цзинпин придава особено значение на тази визита\", която е \"нов етап в двустранните връзки\", обяснява Чжу Цзин.Държавните лидери ще разгледат във вторник китайския и френския павильон на Шанхайския панаир, след което двете двойки ще вечерят заедно \"на едно много китайско място\" - нещо като повторение на вечерята им през март в една вила-музей на Лазурния бряг, във френското градче Болийо сюр Мер.В сряда Си ще посрещне своя гост в Пекин за по-официални преговори, главно за да се даде тласък на \"еврокитайски дневен ред\" в защита на климата и биоразнообразието.През март двамата президенти заявиха в Париж, че са решени да защитят \"здравия мултилатерализъм\" от острите нападки на американския президент Доналд Тръмп.Еманюел Макрон призова също Европа да разработи ясна политика по отношение на китайския инфраструктурен мегапроект за \"нови пътища на коприната\", който ще даде на Пекин възможност да работи за растеж в международен план, най-вече в Африка.Очаква се двамата държавни глави да обсъдят също международните кризи като иранската ядрена програма, преди изтичането на 4 ноември на ултиматума, даден от Техеран на партньорите му в споразумението, да му помогнат да заобиколи американските санкции.Според Елисейския дворец се очаква Макрон да повдигне \"без табута\", \"в контекст на уважение и откровеност\", деликатни теми като правата на човека, ситуацията в Хонконг и Синцзян, обвиненията в кибератаки . . .\"Колкото до човешките права, Китай и Франция водят редовен диалог по въпроса. Ролята му е да осигури конструктивна размяна на мнения, а не на взаимни критики\", предупреди Чжу Цзин, като изтъкна, че \"Хонконг и Синцзян са част от вътрешните работи на Китай\".Неправителствената организация \"Хюман райтс уоч\" приканва Еманюел Макрон \"да изпълни обещаното\" и \"да призове за мащабни подобрения в сферата на човешките права\" в Китай.", "date": "2019.11.04", "title": "Макрон отново е в Китай, на преден план са търговията и културата (Снимки)"}
{"url": "http://www.cross.bg/rolyata-prodyktziya-nagradi-1617227.html", "text": "/КРОСС/ Мафиотският епос \"Ирландецът\" на режисьора Мартин Скорсезе с участието на Робърт де Ниро и Ал Пачино стана големият победител на Холивудските филмови награди, спечелвайки три отличия, съобщи Контактмюзик. Високобюджетната продукция получи призовете за най-добър актьор в поддържаща роля (Пачино), процудент (Ема Тилинджър Коскоф) и визуални ефекти (Пабло Хелман).Приемайки отличието си, Ал Пачино благодари на Робърт де Ниро, че му е помогнал да получи ролята на Джими Хофа, казвайки добра дума за него пред Мартин Скорсезе. Пачино досега не е работил със Скорсезе. Актьорът допълни, че благодарение на Де Ниро не му се е наложило да се явява на прослушване за ролята.На церемонията, състояла се в хотел \"Бевърли Хилтън\" в Бевърли хилс, супергеройската продукция \"Отмъстителите: Краят\", беше отличена като холивудски блокбастър. С приходи от 2,79 милиарда долара филмът, режисиран от Антъни и Джо Русо, наскоро задмина \"Аватар\" като най-касовата продукция на всички времена. Актрисата Чарлийз Терон беше удостоена с награда за цялостна кариера. Отличието й беше връчено от миналогодишната му носителка Никол Кидман.В категорията за най-добър актьор приза спечели Антонио Бандерас за ролята си във филма \"Болка и величие\" на Педро Алмодовар. Бандерас прие наградата от доведена си дъщеря, актрисата Дакота Джонсън. Отличието за най-добра актриса беше присъдено на Рене Зелуегър за превъплъщението й в образа на Джуди Гарланд във филма \"Джуди\".За най-добра актриса в поддържаща роля беше обявена Лора Дърн за \"Брачна история\". С награди за актьорски пробив бяха удостоени съответно Тарън Еджъртън за превъплъщението му в образа на певеца Елтън Джон във филма \"Rocketman\" и Синтия Ериво за ролята на аболиционистката Хариет Тъбман в \"Хариет\".Певецът и музикален продуцент Фарел Уилямс получи приза за холивудска песен за парчето \"Letter to My Godfather\", което звучи в документалната продукция \"The Black Godfather\" на Нетфликс. Сред отличниците на Холивудските филмови награди се наредиха също Джеймс Манголд (най-добър режисьор за \"Форд срещу Ферари\"), Антъни Маккартън (най-добър сценарист за \"Двамата папи\"), Оливия Уайлд (режисьорски пробив за \"Booksmart\"), Шая Лабъф (сценарен пробив за \"Honey Boy\"), Ранди Нюман (най-добър композитор за \"Брачна история\"), \"Играта на играчките: Пътешествието\" (най-добра анимация).", "date": "2019.11.04", "title": "Големите победители на Холивудските филмови награди (Снимки)"}
{"url": "http://www.cross.bg/gang-noemvri-bobothe-1617192.html", "text": "/КРОСС/ Първият по рода си Hip-Hop проект с live банда в България - BOBO&THE GANG ще представи чисто нов сингъл и цял специален концерт на 13 ноември в клуб “Терминал 1” в София.Освен сингълът, който все още очаква своето заглавие, бандата ще представи за първи път на живо и още три съвсем нови парчета.Те ще са част от предстоящия им нов албум записите, на който текат в момента. BOBO&THE GANG са банда с уникален собствен стил и представят издържан авторски hip-hop с текстове изцяло на български език.Групата е с неповторимо, собствено звучене и смесва успешно хип- хоп, фънк, соул, джаз и рок.Членове на бандата са едни от най-изявените и признати музиканти у нас - Борислав “Bobo” Димитров - вокал, Росен Ватев – ударни, Ангелю Дюлгеров – китара, Ивайло “Топсън” Стайков – клавир, Стойко Милев – бас, Борис “Jaka” Спасов – програминг, Владислав Мичев – тромбон, Волен Милчев – бек вокал.Специален гост в събитието на 13-ти ноември ще бъде саксофонистът Димитър Льолев, който участва в записите на новия сингъл.В “Терминал 1” ще има и специално програмирано осветление, за да бъде удоволствието от вечерта - пълно! За ценителите на смислената и добре звучаща качествена, българска музика датата 13 ноември се очертава да е истински празник, а билетите за него вече се продават с пълна сила!Могат да се намерят в системата на eventim.bg, в Билетен център в НДК, Билетна каса на “Арена Срмеец”, бензионастации ОМВ и други.Цената им е 12 лв. – на предварителна продажба и 15 лв. - в деня на събитието и на място.За първи път BOBO&THE GANG свирят заедно през 2010 г. и за кратко успяват да се утвърдят като една от най-забележителните групи на българската сцена.През 2012 г. взимат участие във фестивала “Spirit of Burgas”, където свирят на една сцена с Ms. Dinamyte ,Tinie Tempah и Busta Rhymes. Бандата е в ролята на подгряваща в концерта на Jessie J в зала „Арена Армеец” в София. Подгряват също хип-хоп звездата KRS One, а през 2014-та се качват на една сцена и със Stereo MC’s.Първият самостоятелен албум на BOBO&THE GANG - „Говори“ излиза през 2017 г. Tой съдържа 10 авторски произведения, аранжирани и поднесени с прецизност и професионализъм, присъщи на звезди от световна величина.Парчетата се приемат изключително позитивно от феновете на групата и не случайно те вече са нетърпеливи да чуят и албум №2.На 13 ноември в “Теринал 1” завесата ще се отвори за него с представянето на новия сингъл и още цели три чисто нови парчета.Билети: Facebook: \n\t\t\t\t\t", "date": "2019.11.04", "title": "BOBO&THE GANG с нов сингъл и концерт на 13 ноември в “Терминал 1”  (Видео) (Снимки) "}
{"url": "http://www.cross.bg/vuzrast-stazh-pensionirane-1617193.html", "text": "/КРОСС/ Да отпадне възможността съдиите, прокурорите и следователите да се пенсионират само въз основа на това, че са натрупали 35 г. стаж в системата без изискване за възраст. Това е записано в проект за промени в Кодекса за социално осигуряване в рамките на проектобюджета на Държавното обществено осигуряване за 2020 г.Причината е, че за всички останали граждани има изискване пенсионирането за става едва при настъпване на осигурителния риск \"старост\" (и при услови, че лицето има определения от закона осигурителен стаж), но не и преди това.Представителите на съдебната власт остават единственото съсловие с възможност да се пенсионират без да им се поставя условие за достигане на определена възраст.За военните и полицаите изискването за минимална възраст за пенсия беше въведено от 1 януари 2016 г. с двугодишен гратисен период.За съдиите, прокурорите и следователите с 35 г. общ юридически стаж, от който две трети - в системата на съдебната власт, възможността за предсрочно пенсиониране според сегашните текстове, приети през 2018 г., е до 31 декември 2020 г.Сега вносителят - Министерският съвет, предлага тази привилегия да отпадне, за да няма предпоставки за неравнопоставенот между отделните групи осигурени. .Предложението за отмяна е мотивирано и с ежегодните препоръки на Съвета на Европейския съюз за ограничаване на възможностите за ранно пенсиониране. Във връзка с това с пенсионната реформа през 2015 г. в КСО е въведена възраст за пенсиониране за всички лица без изключение, се напомня в мотивите.В общия случай работещите в най-масовата трета категория труд догодина ще се пенсионират по-късно, отколкото през тази - при условие, че са навършили 64 г и 3 м. възраст с 38 г. и 10 м. стаж за мъжете и съответно 61 г. и 6 м. възраст и 35 г. и 10 м стаж за жените.За работещите в силовите ведомства (полицаи, военни, служители в затворите, съдебната охрана, разузнаването, ДАНС, НСО и др.) изискването за навършени години се увеличава с 2 месеца до 53 г. и 6 м., а за стаж в системата остава непроменено.Засегнатите от изменението представители на съдебната власт ще могат да се възползват от привилегията, ако подадат заявления за пенсиониране преди влизането на изменението в сила. Специален текст предвижда постъпилите дотогава заявления да се разглеждат по досегашния ред.Предстои предложението на Министерския съвет да бъде обсъдено в Народното събрание. Ако бъде прието, то ще влезе в сила от 1 януари 2020 г.", "date": "2019.11.04", "title": "Съдиите и прокурорите ще се пенсионират само когато остареят"}
{"url": "http://www.cross.bg/dzhonsun-brexit-sdelka-1617194.html", "text": "/КРОСС/ Британският премиер Борис Джонсън се извини, че на 31 октомври не успя да изведе Великобритания от Европейския съюз (ЕС), както бе обещал, пише германското издание Frankfurter Allgemeine Zeitung.\"Искрено съжалявам\", бяха думите на Джонсън в интервю в неделя пред Sky. \"Много съм много разочарован\", допълни той.Джонсън твърди още, че забавянето на Brexit се е оказало \"мерзост\". В същото време премиерът обвинява парламента за забавянето.„Имаше достатъчно време да се гласува наново предоговорената сделка с ЕС, но възможността не бе оползотворена“.Джонсън многократно обеща, че Великобритания ще напусне ЕС на 31 октомври. Сега страната трябва да излезе от Съюза най-късно до 31 януари. Дебатът за Brexit е на фокус на фона на предсрочните парламентарни избори на 12 декември.В интервюто за Sky министър-председателят изрази убеденост, че Обединеното кралство бързо ще сключи търговско споразумение с ЕС след Brexit. Договорът трябва да бъде \"в основата си много ясен\", каза Джонсън.Междувременно той предупреди за по-нататъшен хаос от развоя на процеса по Brexit, ако Лейбъристката партия спечели изборите. \"Корбин и Лейбъристката партия искат да се върнат в Брюксел и да преговарят шест месеца, да проведат референдум, съчетан с проблематиката от всички досегашни грешки, и след това да действат срещу собствената си сделка.\"", "date": "2019.11.04", "title": "Борис Джонсън се извини за неосъществения до момента Brexit"}
{"url": "http://www.cross.bg/detzata-detza-proekta-1617211.html", "text": "/КРОСС/ Тази година фондация „За Нашите Деца“ участва в благотворителната кампания на Райфайзенбанк „Избери, за да помогнеш“ с проект „Нови възможности за децата с трудности в развитието“.С осъществяването на проекта ще бъдат подкрепени общо 20 деца, със специфични потребности и трудности в развитието като им бъде предоставена възможност за специализирани, занимания в специално оборудвана за целта, Сензорна зала.Качественото оборудване на такава зала, ще спомогне за подобряване на двигателната активност на децата, ще повиши когнитивните и комуникативните умения на децата с увреждания, което е основна предпоставка за по-лесната им по - нататъшна интеграция в образователната система.Друг акцент в проекта е включването на децата със специални потребности от 0 до 7 години в социализиращи и терапевтични занимания.Чрез набраните средства от кампанията ще бъде предоставена възможност децата да ползват подходяща за тях терапия – хидротерапия, музикотерапия, рехабилитация или терапия с коне (хипотерапия).Ефектът от терапевтичните занимания ще допълни работата на експертите на организацията и ще създаде предпоставки за цялостното подобряване на физическото, когнитивното и психическото състояние на децата.Фондация \" За Нашите Деца\" вече 27 години подкрепя най-уязвимите деца в България и правото на семейство за всяко дете.Предвид големия брой на деца с увреждания и трудности в развитието, през последните години специалистите на фондацията работят, както за намиране на приемни семейства, които да отглеждат децата с увреждания, така и за подкрепа на биологични семейства, в които има деца с увреждания и трудности в развитието.От началото на 2019 година организацията подкрепи 1221 деца и родители, от тях 84 деца със специфични потребности в развитието в ранна детска възраст от 0 до 7 години.Специалистите на организацията работиха с деца с различни диагнози – аутизъм, специални образователни потребности, с дефицит на вниманието, с детска церебрална парализа и др.Кампанията „Избери, за да помогнеш“ стартира от днес (4 ноември) и ще продължи до края на септември 2020 г.Как да подкрепите проекта на Фондация „За Нашите Деца“, вижте .  Дарителката кампания „Избери за да помогнеш“ на Райфайзенбанк стартира през 2009 година. За изминалите 10 кампании (2009 - 2018 г.), Райфайзенбанк и нейните служители подкрепиха общо 257 проекта. Дарената сума, заедно с външните дарения е над 2.9 млн.лв.\n\t\t\t\t\t", "date": "2019.11.04", "title": "Фондация “За Нашите Деца”- отново е кауза на благотворителната кампания “Избери, за да помогнеш” на Райфазенбанк (Видео)"}
{"url": "http://www.cross.bg/germaniya-evropa-godini-1617220.html", "text": "/КРОСС/ Усетили полъх, напомнящ за студената война, сред засилващи се националистически нагласи, Германия и Европа отбелязват тази седмица 30-ата годишнина от падането на Берлинската стена в тежка атмосфера, далеч от надеждите, които бе породило срутването на Желязната завеса.В унисон с повелята на времето Германия е подготвила минимална политическа програма за честванията, чиято кулминация се очаква в събота.Преди 10 години - за двайсетгодишнината от падането на Стената на 9 ноември 1989 г., лидери от цялата планета, включително от четирите съюзнически сили във Втората световна война, пристигнаха тук, за да повалят една стена-макет пред Бранденбургската врата в Берлин.Целта бе да се покаже, че времената на зидовете и оградите окончателно са минали в историята.В събота няма да има големи жестове - времената налагат сериозност. Още повече че политическият климат в Германия е поляризиран повече отвсякога заради изборните успехи на антимигрантската крайна десница, по-специално в бившата комунистическа Източна Германия. Те са нагледно свидетелство за политическата пропаст, разделяща и след 30 години двете части на страната.Едноседмична поредица изложби и концерти започва от понеделник в Берлин, за да се отбележи събитието на самото място - арена на революцията от 1989 г., която помете режима.Канцлерът Ангела Меркел ще говори в събота сутринта в \"параклиса на помирението\", издигнат край някогашната Берлинска стена. Наред с ръководителите на Полша, Чехия, Словакия и Унгария тя ще изтъкне \"приноса на държавите от Централна Европа за мирната революция\" от 1989 г.Надвечер ще я смени държавният глава Франк-Валтер Щайнмайер, който ще произнесе реч пред Бранденбургската врата; после ще има голям концерт.\"Германското единство е подарък за Германия от Европа в края на едно столетие, когато германците са причинили непредставими страдания на този континент\", посочи шефът на германската дипломация Хайко Маас.За събитието смята да пристигне и американският му колега Майк Помпейо. През 1989 г. той е служил като войник на междугерманската граница.При все това \"повеят на промяната\", преобладавал преди 30 или дори преди 5-10 години, днес \"вече е недоловим\", обяснява заместник-кметът на Берлин по културата Клаус Ледерер.Градът ще почете годишнината, но \"ние сме си мечтатели\", добавя служителят - политик от германската радикална левица, и споменава няколко имена: \"Тръмп, Болсонаро, Брекзит\".Падането на Стената и на Желязната завеса, разделяли следвоенна Европа, вдъхна тогава надежди за епоха на разведряване и единство, за разоръжаване и повсеместно разпространение на либерално-демократичния модел. Но днес изглежда вятърът се е обърнал.Границите се завърнаха. Европейският съюз обвинява страни, освободени преди 30 години от комунистическия похлупак - като Унгария и Полша, че днес поставят отново под въпрос правовата държава. Националистическата съблазън се прокрадва навсякъде в обществените нагласи.А в геополитически план \"студената война се завръща\", но \"по-различна\" този път, предупреди миналата година генералният секретар на ООН Антониу Гутериш, тъй като \"механизмите и предпазните перила, ограничавали някога рисковете от ескалация, изглежда вече не съществуват\".САЩ например се оттеглиха от договора за разоръжаване ДРСМО (предвиждащ ликвидиране на ракетите със среден и малък обсег, б. пр.), подписан по време на студената война, отваряйки път за нова оръжейна надпревара, насочена срещу Русия, забиваща жалони навсякъде, откъдето се изтеглят САЩ - примерно в Близкия изток, но най-вече в Китай.Съответно американският Държавен департамент заяви по повод визитата на Помпейо, че ще се обсъжда \"нуждата от засилена намеса поради нарастващата заплаха от страна на Русия и Китай\".Последният съветски президент Михаил Горбачов, все още популярен в Германия, защото подготви почвата за падането на Стената, съвсем не е оптимистично настроен 30 години по-късно.\"Световната политика се носи по извънредно опасно надолнище\", предупреждава той в последната си книга под формата на политическо завещание. ", "date": "2019.11.04", "title": "Мрачна атмосфера обгръща 30-ата годишнина от падането на Берлинската стена"}
{"url": "http://www.cross.bg/fevryari-kochner-povdigna-1617233.html", "text": "/КРОСС/ Словаците ще избират нов парламент в края на февруари, съобщи днес председателят на Националния съвет (парламента) Андрей Данко, цитиран от Франс прес.\"Обявявам, че словашките парламентарни избори ще се състоят на 29 февруари 2020 г.\", заяви Данко в уебсайта на парламента.Изборите ще се състоят няколко дни след втората годишнина от смъртта на разследващия журналист Ян Куциак и годеницата му. Тяхното убийство провокира политическа криза в Словакия и повдигна въпроси за мащабите на корупцията в тази страна с 5,4 милиона жители.Двадесет и седем годишният Куциак, който разследваше бизнесмена Мариан Кочнер, и годеницата му Мартина Кушнирова бяха убити пред дома им през февруари миналата година.Прокуратурата повдигна обвинения на петима души, сред които Кочнер - затова, че е поръчал убийството на журналиста.Убийството провокира масови антиправителствени демонстрации, които принудиха тогавашния премиер Роберт Фицо да подаде оставка. От разследването на случая стана ясно, че е имало връзки между високопоставени служители от правителството на Фицо и Мариан Кочнер, припомня Франс прес.Фицо продължава да е председател на партията \"Смер-социална демокрация\" и близък съюзник на сегашния премиер Петер Пелегрини.", "date": "2019.11.04", "title": "Словаците ще избират нов парламент в края на февруари"}
{"url": "http://www.cross.bg/zaradi-kraii-dynav-1617244.html", "text": "/КРОСС/ Над 20 кораба са блокирани край Свищов заради драстично понижаване нивото на река Дунав. Плаването е затруднено заради образувалите се плитчини край остров Белене, съобщи Нова тв.Нивото на реката е паднало до кота минус 6 см. като понижението за година е около 7 метра. Според пристанищни работници, през последните 10 години само веднъж е имало подобен случай заради продължително засушаване.Заради създалата се ситуация се е наложило кранове да претоварват стока от пълни на празни шлепове. Подемните машини прехвърлят превозвани дървесина, въглища и палети с промишлени стоки.", "date": "2019.11.04", "title": "Над 20 кораба блокирани край Свищов заради ниско ниво на Дунав"}
{"url": "http://www.cross.bg/severna-makedoniya-klasatziyata-1617239.html", "text": "/КРОСС/ Северна Македония попадна в топ 3 на препоръчваните дестинации за 2020 г. в класацията на авторитетното издателство за книги за пътувания \"Лонли планет\" (Lonely Planet).В класацията Best in Travel 2020, каквато издателството обявява всяка година през ноември за следващата година, Северна Македония е поставена на трето място благодарение и на \"ребрандирането\" с новото си име.Страната, чиито граждани се отказаха от името Македония и приеха добавката \"Северна\", за да ускорят присъединяването към ЕС, се препоръчва заради древните традиции, запазената природа, гастрономията, защитеното от ЮНЕСКО Охридско езеро и наскоро обявения нов пешеходен маршрут High Scardus през Шар планина.Скардус е латинското наименование на планинския масив. С обща дължина 495 км маршрутът обхваща граничните райони на Северна Македония, Косово и Албания.България също е включвана в престижната класация.Покрай избора си за европейска столица на културата през 2014 г. Пловдив беше препоръчан за посещение в класацията на най-интересните градове.Листата за догодина се води от Бутан - наречен частица от хималайския рай. Страната се препоръчва заради уважението и грижата за културните и природните си ценности, устойчивостта на туризма, ограничаван и чрез специални такси за дневен престой.1. Бутан2. Англия3. Северна Македония4. Аруба5.Свазиленд6. Коста Рика7. Холандия8. Либерия9. Мароко10. Уругвай.", "date": "2019.11.04", "title": "Северна Македония попадна в топ 3 на най- добрите дестинации за 2020 г."}
{"url": "http://www.cross.bg/korab-bonita-norvezhkiya-1617195.html", "text": "/КРОСС/ Пирати са нападнали норвежкия кораб „МВ Бонита“ на компанията „JJ Ugland“ край брега на Бенин и са отвлекли 9 души. Останалите членове на екипажа са съобщили за инцидента на местните власти. По-късно корабът пристигна на пристанището в Котону.Всичките девет отвлечени членове на екипажа на норвежкия кораб „МВ Бонита“ са граждани на Филипините, съобщава председателят на Норвежката асоциация на корабовладелците Кристин Корме.Общо екипаж от 20 филипинци е бил на товарния кораб, плаващ под норвежки флаг, според портала на Международната федерация на транспортните работници (ITF).Спасителната служба на корабоплавателната компания следи ситуацията и е „в контакт със съответните органи“.", "date": "2019.11.04", "title": "Пирати отвлякоха моряци от норвежки кораб"}
{"url": "http://www.cross.bg/noviyat-ginka-georgiev-1617196.html", "text": "/КРОСС/ Георги Георгиев спечели битката за кметското място в старозагорското село Могила, след като в балотажа победи сестра си Гинка Колева. Новият управник събрал с 29 гласа повече.На първия тур и двамата получиха по равен брой гласове – 152.В ефира на „Здравей, България” Георгиев обеща на съселяните си да реконструира главния път и да ремонтира площадката в центъра.Новият кмет увери, че резултатите от изборите по никакъв начин няма да повлияят на отношенията в семейството му.Въпреки уверенията обаче Гинка вече втори ден не иска да се показва пред медиите и не се знае дали не е сърдита на брат си.", "date": "2019.11.04", "title": "Новият кмет на село Могила спечели балотажа срещу сестра си"}
{"url": "http://www.cross.bg/koma-spirka-godini-1617199.html", "text": "/КРОСС/ Двама души са в кома от тежката катастрофа, която стана тази сутрин във Варна. Както е известно, автомобил, управляван от млад водач, помете трима души на автобусна спирка.Инцидентът е станал около 7.30 тази сутрин на спирка \"Тракия\" на бул. \"Владислав Варненчик\" срещу Районния съд в Морската столица.\"Пострадали са две момичета на по 14 години, както и мъж на 27 година. Едно от момичетата е докарано в кома, а другото е със счупена подбедрица. Младият мъж, който е на 27 години, е с две счупени подбедрици, травма на главата и е в кома\", обясниха за Dir.bg от болницата.\"Шофьорът е на 21 години. Правоспособен е. Тестван е за алкохол и наркотици, като резултатите са отрицателни\", обясниха по-рано за Dir.bg от полицията.Не е ясно защо е загубил контрол над управлението на колата.", "date": "2019.11.04", "title": "Двама от автобусната спирка са в кома след тежката катастрофа във Варна (Снимки)"}
{"url": "http://www.cross.bg/sofiya-pargov-manolova-1617200.html", "text": "/КРОСС/ \"Мая Манолова направи впечатляващ резултат в София\", каза лидерът на столичните социалисти Калоян Паргов в Сутрешния блок на БНТ1. Той коментира балотажите от местните избори, които се проведоха в неделя. При 100% обработени протоколи в София стана ясно, че  гражданският кандидат за кмет, подкрепен от БСП, Мая Манолова губи битката с Йорданка Фандъкова само с 4,85% - 45,13% срещу 49,98%. БСП обаче постигна успех в два от софийските райони. Кандидатът на социалистите д-р Делян Георгиев спечели балотажа за кмет на \"Изгрев\". А издигнатият от инициативен комитет и подкрепен от БСП кандидат арх. Стефан Стефанов спечели битката за \"Младост\".\"Нашите очаквания бяха за победа на Мая Манолова. Тя направи нещо, което отдавна не се беше случвало в София. Нейният резултат е следствие от усилията на много хора. И на партиите, които я подкрепиха. Разбира се, и на БСП. Ние бяхме една от основните партии, които стояха зад нея, наред с други от ляво-център и дясно-център\", каза Калоян Паргов и след това добави: \"На балотажите в неделя БСП направи пробив в два от районите на София - в \"Изгрев\" спечели д-р Делян Георгиев, а в \"Младост\" - арх. Стефан Стефанов. Респект и поздравления за огромните усилия, които положиха. Благодаря за добрата работа на всички - от нашите кандидати до стотиците членове, симпатизанти и доброволци, които положиха огромен труд в кампанията, за да имаме този резултат днес\".Според лидера на БСП - София, отпорът, който е дало досегашното управляващо мнозинство, и толкова тежката кампания, също са добра оценка за кандидатурата на Мая Манолова.\"През лятото направихме много сериозни анализи и прогнози, които показаха ясно, че тя е най-подходящият кандидат, каза Калоян Паргов. - Мая Манолова беше най-доброто, което можехме да предложим към момента като алтернатива. И постигнахме максимума в тези местни избори. Резултатът от първи тур отдавна не беше постиган от БСП в София. Очевидно формулата, която избрахме, е била правилната. Но малко не ни достигна, за да постигнем пълен успех\".Калоян Паргов е убеден, че Мая Манолова има бъдеще като кандидат на гражданите. \"Тя се осмели да направи нещо, което никой в последните 10 години не беше посмял, коментира той. - И постигна резултат, който е първа ясна кракча към бъдеща промяна. В тази кампания всички дадохме максимума от нас. Аз бях един от хората, които подкрепяхме Мая Манолова и искам да й благодаря. Защото направи наистина силна кампания. Направихме нещо, което допреди няколко години беше немислимо\".Лидерът на БСП - София поздрави колегите си от  четирите областни града, в които кандидати на социалистите постигнаха успех - Русе, Благоевград, Разград и Перник. \"На тези избори стана ясно, че БСП връща позиции в местната власт, коментира Калоян Паргов. - Показахме, че промяната е възможна, тя започна да се случва. А в София част от избирателите, които на първи тур подкрепиха арх. Борислав Игнатов, Ангел Джамбазки и Борис Бонев, на балотажа гласуваха за Мая Манолова. За съжаление, не беше достатъчно за победата. Но пък в СОС си върнахме второто място след загубата през 2015 година\".Според Калоян Паргов резултатът от местните избори означава промяна на политическото пространство и разместване на пластовете. \"Затова анализите трябва наистина да бъдат сериозни. Всяка партия трябва да направи дълбок разрез и на базата на него - равносметка. Ние трябва да си вземем поука, да видим какво наистина се случи на тези избори, коментира Калоян Паргов. - БСП има повече от двойно увеличение на броя на общинските съветници в София. Ще си направим анализите от най-ниско до най-високо ниво. Сега ни предстои да влезем в цикъл отчет и избори. И оттук нататък всеки ще се бори за доверие вътре в партията\".Лидерът на БСП - София добави, че в Столичния общински съвет през новия мандат на никого няма да е лесно. \"Йорданка Фандъкова обеща много неща в кампанията. Включително такива, които са залегнали в програмите на другите партии, както и в нашата, коментира той. - Затова ние много внимателно ще следим дали този път ще изпълни поетите ангажименти. И постоянно ще й напомняме за тях. Чакаме да видим кога ще влезне в кварталите и ще започне да оправя проблемите там\".", "date": "2019.11.04", "title": "Калоян Паргов: Мая Манолова направи впечатляващ резултат в София"}
{"url": "http://www.cross.bg/glasa-anketiranite-posochili-1617201.html", "text": "/КРОСС/ Според анкетата на Агенция КРОСС: 61,6% - 107 гласа от анкетираните посочиха, че не одобряват празнуването на „Хелоуин\"На втората позиция се подрежда отговора, че той трябва да бъде забранен със закон 19,2%  или - 33 гласа от анкетираните.На отгово: Що за празник е това? са посочили 12,2% - или 21 гласа.Нека децата да се позабавляват 5,8% - 10 гласа.И все пак 1,2% или 2 гласа са посочили, че ще празнуват „Хелоиун\". След двуседмична битка за  кметските избори следващият ни въпрос е: ", "date": "2019.11.04", "title": "Българина не иска да празнува Хелоуин"}
{"url": "http://www.cross.bg/slovoto-svobodata-zhyrnalistite-1617198.html", "text": "/КРОСС/ Протест, организиран от Съюза на българските журналисти, се състоя пред сградата на парламента на 1 ноември, Ден на народните будители, Ден на българската журналистика и Ден на българските учени.   Разтревожен от състоянието на медийната среда у нас и от отчайващото 111-то място на страната ни по свобода на словото, УС на СБЖ реши тази година да отбележи именно така 1 ноември.При откриването на митинга председателят на СБЖ Снежана Тодорова припомни отровната среда за упражняване на журналистическата професия в България, уволненията на изявени журналисти, заплахите, нагнетяването на несигурност, съсипването на цели медии чрез финансово задушаване.Разбуждане на обществото за защита на едно от фундаменталните демократични права - свободата на словото и информацията, чието състояние у нас международнта организция \"Репортери без граници\" определи преди дни като ужасяващо.Отпор срещу изключителния натиск и диктат над медиите у нас в момента.Активизиране на журналистическата солидарност в отстояване на правата на журналистите и на гаранциите за техния професионален и независим от чужди влияния труд, подчинен само на обществения интерес.Настояване в НС да се даде най-после ход на отлежаващите трета година в Комисията по културата и медиите предложения на УС на СБЖ за законодателни инициативи, гарантиращи свободата на словото и правата на журналистите.Това бяха акцентите в инициативата, която бе подкрепена от Европейската и Международната федерация на журналистите, и от КНСБ, както съобщи Снежана Тодорова. Нямаме намерения да се предадем, обобщи тя.  Ден преди протеста сайтът на СБЖ бе атакуван от хакери и остана недостъпен, докато проблемът бе решен технически. Само че истинският проблем е много по-голям и всички го знаем - разнообразните форми на посегателства срещу свободата на словото в България.Нека покажем своята журналистическа и гражданска солидарност в отстояване на нашите общи права в протеста ни под наслов \"Не убивайте журналистиката в България!\", написа в мрежата отговорният редактор на сайта, известната журналистка Къдринка Къдринова.Ако няма глас, който да бъде глас на обществото, няма и общество, каза тя пред митинга.И посочи, че в света изобщо журналистиката е подложена на изключителен натиск. Произволът и тормозът над основателя на \"Уикилийкс\" Джулиан Асанж в Лондон в момента, заплахите да бъде изпратен в САЩ и съден за шпионаж, са показна разправа с професията изобщо, подчерта Къдринка.    Властта иска журналистите да са политически евнуси, но евнусите пазят харемната политика, заяви Велислава Дърева и цитира думите на големия Йосиф Хербст: \"Безпристрастен, хеле пък безстрастен журналист, е журналистически евнух\". И подчерта, че със словото си истинският журналист винаги трябва да е воин за истината и свободата.Коментаторът на в. \"Сега\", член на УС на СБЖ Светослав Терзиев, апелира да не спада журналистическата солидарност с колегите от БНР, които със сплотеността си по време на разигралата се наскоро в националната медия криза станаха пример за цялата гилдия.Искат да убият професията, да я подменят с угодничество пред властта и не сме останали много тези, които се съпротивляваме, заяви той. Мнозина членове на УС на СБЖ по време на изявата бяха сложили лепенки през устата си с надпис: \"Цензура\".  ", "date": "2019.11.04", "title": "Журналистите не са политически евнуси!"}
{"url": "http://www.cross.bg/protzes-kompaniyata-sanofi-1617210.html", "text": "/КРОСС/ Фармацевтичният лидер Sanofi откри едно от първите съоръжения в света с изцяло дигитализиран интензивен работен процес за производство на биотехнологични продукти.Заводът се намира във Фреймингам, Масачузетс, като произведените в него биологични продукти ще са част от портфолиото на компанията в областта на редките болести, множествената склероза, онкологията и имунологията.Новото съоръжение разполага с най-модерните технологии, които свързват производствения процес с научноизследователската програма на компанията.Очаква се усъвършенстваният и изцяло дигитализиран производствен процес да позволи на Sanofi да постигне по-високи нива на продуктивност, гъвкавост и бързина, като съкрати времето, от разработване на нови молекули в лабораториите до производството на лекарства в завода. Това ще ускори пускането на нови лекарства на пазара и е изключително важно за пациентите, които се нуждаят от иновативните терапии.Откриването на новия завод е продължение на започналата трансформация в индустриалната политика на Sanofi.Тя е фокусирана върху терапиите, базирани на биологични вещества. Увеличаването на биофармацевтичните производствени мощности е ключов приоритет за развитието на компанията и нейната научноизследователска програма.Заводът във Фреймингaм е първият по рода си, но подобни дигитални трансформации започват да се прилагат и в други съоръжения на компанията в Торонто (Канада), Сузано (Бразилия), Уотърфорд (Ирландия), Систерон (Франция) и Гел (Белгия). ", "date": "2019.11.04", "title": "Sanofi откри първия си завод с изцяло дигитализиран работен процес за производство на биотехнологични продукти"}
{"url": "http://www.cross.bg/raboti-nota-poslanik-1617182.html", "text": "/КРОСС/ Очаква се българският посланик във Франция да връчи протестна нота във френското Министерство на външните работи. Причина за това стана коментарът на френския президент Еманюел Макрон пред консервативното списание \"Вальор актюел\", че предпочита \"хора от Гвинея или от Кот Д'Ивоар, които идват легално и работят, отколкото българи или украинци с техните нелегални канали\". Министърът на външните работи Екатерина Захариева обясни:\"Чух се сутринта с нашия посланик в Париж с указания още в понеделник да връчи протестна нота и да изиска официална информация какви точно български организирани каналджийски групи имат предвид и ако имат такава информация, да бъдат добри да я представят по официалния ред, за да може нашето Министерство на вътрешните работи да работи заедно с тяхното и сме извикали и френския посланик тук в понеделник също да изразим възмущение от това изказване\".Премиерът Бойко Борисов съобщи, че е разговарял по телефона с Еманюел Макрон. Според българския министър-председател, френският президент е бил разбран погрешно:„\"Това, което ми е казал конкретно е, че не е разбран правилно, защото цялото му уважение към българския народ го е изразявал и във Варна, като беше при мен. Има външна министърка - г-жа Захариева, която ще връчи нота и ще действа така, като всички правила изискват\".", "date": "2019.11.04", "title": "Българският посланик във Франция връчва протестна нота във френското МвНР"}
{"url": "http://www.cross.bg/prodanov-gerb-trydno-1617185.html", "text": "/КРОСС/ \"Доверие се гради трудно, но сме на правилния път. В началото на кампанията си поставихме цел за тези избори и я постигнахме, дори малко я надхвълихме. Смятаме, че изборите за нас бяха сравнително добро представяне\", заяви зам.-председателят на ПГ на \"БСП за Бългапия\" Христо Проданов пред Нова ТВ. \"БСП като партийно и политическо ръководство, специално в София, е направила всичко възможно, за да мобилизира левия електорат. Предстои анализ - дали сме успели, все още коментираме предварителни данни\", каза още Проданов.\"Спечелили сме около 65-70 общини и 4 областни града - Русе, Перник, Разград, Благоевград. Това е знак, че БСП продължава да върви във възходяща линия - за разлика от ГЕРБ, които са в низходяща\", коментира той.\"Да спечелиш доверие е трудно и изисква много работа. Правим всичко възможно - резултатите от последните ни 3 избора показват възходяща посока\", каза още Проданов.Той обясни, че моделът на всяване на страх е \"пуснал пипала\" навсякъде, което е наложило обединение и търсене на периферия. \"Спирам в малко магазинче в Надежда - там също облепени плакати на ГЕРБ. Питам човека, който продава, собственика, дали толкова обичат ГЕРБ.Той отговоря, че не ги обичат, но ако откаже да сложи плакат, ще му затворят бизнеса и няма кой да ги вземе на работа с жена му\", разказа Проданов.\"Страхът и натискът бяха огромни - затова смятаме, че нашият резултат е добър\", заключи социалистът.", "date": "2019.11.04", "title": "Христо Проданов: Постигнахме целта си. Доверие се гради трудно, но сме на правилния път"}
{"url": "http://www.cross.bg/gerb-bulgariya-demokratichna-1617197.html", "text": "/КРОСС/ ГЕРБ и \"Демократична България\" ще имат най-много районни кметове в София. Това показват данните на Общинската избирателна комисия (ОИК) в столицата при напълно обработени протоколи от секционните комисии. Балотажи в неделя имаше в 22 от 24-те софийски района.Управляващата партия спечели на втория тур в София кметските места в 11 района -Като се прибави победата на Рангел Марков от първия тур в Банкя, партията ще има общо 12 района.\"Демократична България\" успя да се наложи срещу претендентите на ГЕРБ и СДС, повечето от които досегашни кметове в 8 района - Най-убедително е представянето наКонстантин Павлов в \"Лозенец\", който влезе в балотажа с втори резултат, но го завърши с преднина от 4 500 гласа пред опонента си от ГЕРБ.Двама независими кандидати спечелиха доверието на съгражданите си в столицата - те ще са начело на районите \"Младост\" и \"Панчарево\". Преди седмица в \"Кремиковци\" районен кмет стана независимата Лилия Донкова.Район : Битката в този район беше най-оспорвана и завърши с преднина от 114 гласа. Победител е Ивайло Цеков от коалицията ГЕРБ-СДС, получил подкрепата на 46.13% от избирателите. Борис Цветков от БСП остава втори с 45.56%.Район : Ева Митова от ГЕРБ с 53.07% побеждава убедително на Веселин Жечев от БСП със 37.82%.Район: За кандидата на \"Демократична България\" Константин Павлов са гласували 56.85%, докато за опонента му от ГЕРБ Любомир Дреков- 34.60 на сто.Район : В този район за пореден път независим кандидат печели изборите. Стефан Стефанов е получил доверието на 55.55% от имащите право на глас, докато за Мария Илиева от ГЕРБ са гласували 38.67%.Район : Теодор Петков (ГЕРБ-СДС) печели с 50.47 от гласовете, докато Христо Вълчанов от \"Демократична България\" е с 40.84%.Район : Даниела Райчева от коалицията ГЕРБ-СДС завършва първа с 55.97% от гласовете, като оставя зад себе си Владислав Владимиров от местната коалиция Движение \"България на гражданите\" (ДБГ, ЗНС, НДСВ), предпочетен от 39.60% от гласувалите.Район : Тук резултатите са близки, като Иван Чакъров от ГЕРБ-СДС с 47.47% изпреварва независимия Георги Миланов, който е с 44.23%.Район : Балотажът между Савина Савова от ГЕРБ и Васил Кънев от \"Демократична България\" също завършва с близки резултати и победа с малко на Савова - 46.81% от гласовете, срещу 43.60% за съперника ѝ.Район : Кандидатът на \"Демократична България\" Николай Александров е първи с 50.92% пред представителя на ГЕРБ Петър Митев с 39.17%.Район : Тодор Кръстев (ГЕРБ-СДС) печели с 53.24% срещу кандидата на БСП Янко Янков, който е с 36.60%.Район : Милко Младенов от ГЕРБ изпреварва с почти 7% Мая Александрова от БСП: 49.51% срещу 42.73%.Район : Победата е за Иван Божилов от ГЕРБ 50.22% срещу Георги Томов от БСП с 41.36%.Район : Димитър Димов от ГЕРБ с 51.63% изпреварва Стоян Цветков от БСП с 39.09%.Район : Росина Станиславова от \"Демократична България\" побеждава убедително с 50.34% досегашния кмет Христо Апостолов (ГЕРБ-СДС), който взима 39.33%.Район : На втория тур досегашният кмет Наталия Стоянова (ГЕРБ) губи от Георги Илиев от \"Демократична България\". Резултатите са 40.13% срещу 51.62%.Район : Независимият кандидат Николай Гюров печели убедително с 62.57% срещу Димитър Сичанов от ГЕРБ, който е с 33.18%.Район : Ангел Стефанов от \"Демократична България\" е с 55.62%, докато опонентът му Христина Семерджиева (ГЕРБ-СДС), получава 36.65% на сто от гласовете.Район : Димитър Божилов от \"Демократична България\" събира 54.10% от вота, като оставя зад себе си Николай Терзиев от ГЕРБ с 35.41%.Район : Районният кмет тук е единственият от БСП. Лекарят Делян Георгиев е първи с 51.32% от гласовете, а кандидатът на ГЕРБ Цветомир Жеков получава доверието на 39.76 на сто от гласувалите.Район: Младен Младенов от ГЕРБ е първи 48.42% от гласовете срещу 42.78% на Владимир Петров от БСП. Разликата е 800 гласа.Район : Трайчо Трайков от \"Демократична България\" печели с 54.21%. Любомир Ковачев от ГЕРБ събира 34.57%.Район : Досегашният районен кмет Димитър Дилчев (ГЕРБ) губи изборите, след като за него са гласували 40.24%, докато за Петко Горанов от \"Демократична България\" гласа са си дали 50.77 на сто.", "date": "2019.11.04", "title": "\"Демократична България\" ще има кметове в 8 столични района, ГЕРБ - в 12"}
{"url": "http://www.cross.bg/konkretni-bulgariya-aikb-1617184.html", "text": "/КРОСС/ По данни на Националната агенция за приходите (НАП) всяка година хазната губи по 400 млн. лв. от укрити доходи. Над 70% от автосервизите и 60% от строителните предприемачи заплащат поне част от труда на работниците си под масата. Данните изнесе председателят на УС на Асоциация на индустриалния капитал в България (АИКБ) Васил Велев.За да се справи с проблема, бизнесът ще разработи специален индекс за измерването на недекларираната заетост, както и конкретни мерки за ограничаването и превенцията на явлението.Това ще стане чрез проект с продължителност 30 месеца, за 2,03 млн. лв., от които 1,72 млн. лв. европейско финансиране, а останалите - от бюджета. Основен партньор на АИКБ ще бъде КНСБ.Недекларираният труд е най-масовият и неподатлив на промяна компонент на сивата икономика, който води и до влошаване на качеството на работните места.Заради това АИКБ възнамерява да предложи конкретни нормативни промени, посочи Велев.\"България е прекалено малка икономика, за да си позволим съществен дял на недекларираната заетост\", каза Пламен Нанков,", "date": "2019.11.04", "title": "400 млн. лв. губи хазната годишно от укрити доходи"}
{"url": "http://www.cross.bg/makdonalds-isturbryk-kompaniyata-1617181.html", "text": "/КРОСС/ Президентът и главен изпълнителен директор на веригата ресторанти за бързо хранене Макдоналдс (McDonald's) Стив Истърбрук се оттегли от поста заради връзка със служителка на американската компания, предадоха световните агенции.Романсът бил по взаимно съгласие.Съветът на директорите на Макдоналдс обаче заяви, че 52-годишният Истърбрук е нарушил правилата на компанията и е показал лоша преценка.\"Това беше грешка. Предвид ценностите на компанията, съм съгласен с мнението на Съвета на директорите, че за мен дойде време да продължа напред\", написа Истърбрук в електронно писмо до служителите на Макдоналдс.Правилата на компанията забраняват на мениджърите да имат връзки с подчинени.За нов президент и главен изпълнителен директор на Макдоналдс бе избран Крис Кемпчински.51-годишният Кемпчински досега оглавяваше подразделението на компанията в САЩ, което има около 14 000 ресторанта за бързо хранене.Американската корпорация е един от гигантите в бранша. Макдоналдс има общо над 38 000 заведения в повече от 100 държави по света.Стив Истърбрук, британски бизнесмен, застана начело на американската компания през март 2015 г., припомня ДПА.Франс прес отбелязва, че под неговото ръководство Макдоналдс е удвоила своята пазарна капитализация и всяка година е увеличавала чистата си печалба.Истърбрук обаче не успя да обърне тенденцията на постепенен спад на продажбите. Подобно на други големи вериги за бързо хранене, Макдоналдс е изправена пред промяна на навиците на потребителите, които се стремят към по-здравословно хранене, отбелязва Франс прес.", "date": "2019.11.04", "title": "Шефът на Макдоналдс се оттегли след връзка със служителка"}
{"url": "http://www.cross.bg/naii-dobur-izpulnitel-tzeremoniyata-1617189.html", "text": "/КРОСС/ Европейските музикални награди на MTV тази година се превърнаха в триумф за Били Айлиш, предаде АФП.Американката си тръгна от церемонията снощи в Севиля с две награди - за най-добър нов изпълнител и за най-добра песен (за „Bad Guy“). „Толкова много ви благодаря за тази награда за най-добра песен, обожавам ви“, не скри вълнението си Били Айлиш във видеопослание. През август 17-годишната американка стана първият роден през новия век изпълнител, оглавил класацията Bilbord Hot 100.Месец по-късно тя привлече вниманието, като призова милионите си фенове да се включат в протестите за климата по света.Другите големи победите на церемонията бяха канадецът Шон Мендес, който получи наградата за най-добър изпълнител, и Тейлър Суифт, коронясана за най-добър американски изпълнител и за най-добър клип (за „Me“).За сметка на това Севиля донесе пълно разочарование за Ариана Гранде. Голямата фаворитка с най-много номинации, в седем категории, американската звезда остана без нито една награда.Изненадата на вечерта бе появата на Кристиано Роналдо. Преди церемонията футболната суперзвезда премина по червения килим заедно със своята спътница в живота, топ модела Джорджина Родригес.   \n\t\t\t\t\t", "date": "2019.11.04", "title": "Кои са победителите на европейските музикални награди на MTV? (Видео) (Снимки)"}
{"url": "http://www.cross.bg/pargov-kaloyan-manolova-1617188.html", "text": "/КРОСС/ \"Очакванията бяха за победа в надпреварата за кмет на София\", коментира в сутрешния блок на БНТ председателят на БСП-София Калоян Паргов. Според него Мая Манолова е направила много добър резултат, който е в резултат от усилията на много хора, включително и на подкрепата на левицата. Калоян Паргов коментира още, че още лятото, когато са направили своите анализи са решили, че Мая Манолова е най-доброто, на което могат да заложат. \"Ще изчакаме окончателното преброяване в София, за да видим каква е разликата между нея и Йорданка Фандъкова. После ще решим дали да искаме касиране на изборите\", каза още Калоян Паргов. София задаваше тона, но трябва да поздравим и колегите от четирите областни града, които спечелиха, каза още Паргов. По думите му формулата, която били избрали е била правилна, но не им е достигнало малко за по-голяма победа. Председателят на БСП-София коментира още, че Йорданка Фандъкова е обещала, че ще изпълни и част от ангажиментите на левицата и те ще следят дали тя ще ги изпълни. Попитан дали Манолова има бъдеще в БСП, Калоян Паргов поясни, че тя има бъдеще като кандидат на гражданите, а разговори за връщането й в БСП поне той не е водил.", "date": "2019.11.04", "title": "Калоян Паргов: Мая Манолова направи много добър резултат"}
{"url": "http://www.cross.bg/https-filma-georgi-1617191.html", "text": "/КРОСС/ Няколко дни ни делят от премиерата на първата българобританска продукция, носеща провокативното заглавие “Доза Щастие”.Историята, вдъхновена от биографичната книга “Падение и спасение”, която разказва за 7 години от живота на младата майка Весела и нейната дъщеря Валя, ще се завърти от 8 ноември по киноекраните в цяла България.Трейлърът на филма много умело загатва какво да очакват зрителите – много емоции, тежки сцени, любов и малко сълзи. Към тази комбинация може смело да се добави и музиката, която обогатява и уплътнява историята.Основната тема, както в трейлъра, така и във филма, е озаглавена „Sweetest Silence“ и е дело на млада рок група от Ямбол.Георги Георгиев (вокал и китара), Ивайло Борисов (барабани) и Веселин Миланов (бас) създават групата Seconday през 2015 година с идеята да свирят истинска рок музика.Оттогава тримата не пропускат възможност за изява, като кандидатстват на различни рок фестивали и конкурси, а в портфолиото им вече има участия на една сцена с изпълнители като WASP, Avantasia, UDO Dirkschneider и българската банда SEVI.През април 2019 издават първото си самостоятелно EP „April’s Uprising”.Веселин Миланов си спомня за деня, в който са получили поканата: Автор на текста е вокалистът на групата Георги Георгиев. В него се преплитат темите за любов, сила, раздяла и самота. , споделя Георги.Премиерата на видеоклипа към Sweetest Silence, създаден под режисурата на Яна Титова и заснет от оператора Мартин Балкански, се състоя днес, а песента вече може да бъде открита във всички познати платформи – YouTube, Spotify, Facebook и др.В саундтрака към филма попадат и песни на изпълнители, като Placebo, Hayes & Y, Jin Monic, Рут Колева, Хилда Казасян и Васил Найденов. Продуценти са bTV Studios и NO BLINK Studio в лицето на Александър Алексиев и Николай Стоичков.\n\t\t\t\t\tЛинк към официалния сайт: \n\t\t\t\t\t", "date": "2019.11.04", "title": "Водещото парче от саундтрака на Доза Щастие е написано за една вечер (Видео) (Снимки)"}
{"url": "http://www.cross.bg/ivet-lalova-trenirovka-1617190.html", "text": "/КРОСС/ Huawei и най-бързата българка Ивет Лалова бяха домакини на отворена тренировка и дискусия за спорта и здравословния начин на живот в модерната зала на Next Level Fitness Club в Park Center Sofia.Ивет сподели своя личен опит как с удоволствие и дисциплина можем да бъдем винаги във форма и да покоряваме личните си върхове.Тя зададе темпото, а в забързаното ни ежедневие наш партньор и персонален треньор винаги може да бъде новият Watch GT 2, който следи 15 активности на открито и закрито, качеството на съня, наблюдава пулса 24 часа в денонощието и алармира при нетипични пикове и спадове, и не на последно място е стилен аксесоар както в официални, така и в неформални ситуации.„Бягането на 200 метра освен физическа подготовка изисква дисциплина на ума и голяма доза стратегия. След 150-я метър мускулите ти остават без кислород и трябва да си ги приучил да се хранят с млечна киселина. Усещането е като да си се блъснал в стена, но трябва да продължиш. Това се тренира, както във физически, така и в психически аспект.“ Запитана за вечерите преди важен старт, Ивет сподели; „Ключово е да не мислиш за него. Започнеш ли да мислиш, нивото ти на стрес веднага скача, и отделяният от това адреналин по това време влошава формата ти. Една от любимите ми функции в Watch GT 2 е измерването на нивото на стрес. Тя е от голяма полза и за спортистите, не само за бизнесмените, които трябва също да се тренират да управляват стреса си в здравословни граници.“Гостите на тренировката задаваха много въпроси за връзката между хранителния режим, тренировките и победите, както и за препоръчителния режим при умерена физическа активност.Противно на очакванията, Ивет сподели, че всеки ден яде приготвена от самата нея паста, както и че в повечето случаи домашно приготвената храна е за препоръчване, защото контролираш какво съдържа и влагаш личното си отношение към храната и грижата за тялото си. Най-много от разнообразните въпроси бяха свързани със зараждането и поддържането на вдъхновението, мотивацията и успеха през годините.„Вдъхновението може да има много лица, може да е един тренировъчен екип в гардероба на баща ми, както беше в моето детство. Покоряването на върховете отново и отново обаче изисква постоянство, тренировка на ума и емоциите, каквото всъщност са нашумелите мотивационни тренировки. Всички падаме, и аз не съм изключение. След серия от 20 спринта с минимална почивка винаги се питаш защо го правиш, защо си причиняваш всичко това. Най-важното е да не се откажеш и за това помага да имаш искрения, твой собствен отговор на въпроса защо. И разбира се, любовта и подкрепата – на най-близките, както и на феновете. Тя никога не престава да ми дава сили и съм безкрайно благодарна за нея.“ ", "date": "2019.11.04", "title": "Huawei проведе отворена тренировка с Ивет Лалова и Watch GT 2 (Снимки)"}
{"url": "http://www.cross.bg/bulgariya-mesta-vyatur-1617171.html", "text": "/КРОСС/ Жълт код е обявен за понеделник в почти цялата страна заради очакван силен вятър, а на места ще има и валежи от дъжд.Кодът е в сила за 26 области, като само в две области на Северна България – Видинска и Плевенска – е обявен зелен код.Доста силен ще бъде вятърът, като на места в Западна България поривите ще бъдат около 22-24 м/с.В Южна България около 20-24 м/с, а в Централна и Източна България поривите ще достигат до около 25 м/с.В три области на Южна и Югозападна България е обявен и жълт код за интензивни валежи, в сила е кодът за Благоевградска област, както и за Смолянска и Кърджалийска.В тези области на места количеството на валежите ще достига 20-25 л/кв.м.В столицата в районите близо до северните склонове на планините ще духа силен южен вятър с пориви до 22-24 м/сек.Южният вятър ще покачи температурите ще максималните ще бъдат между 19 и 25 градуса.В Северна България на места до 26 градуса, във Видин около 15 градуса, за София около 22 градуса.През цялата седмица ще се редуват слънце, вятър и слаби превалявания само на места.Дневните температури ще бъдат по-високи от обичайните за това време на годината.", "date": "2019.11.04", "title": "Седмицата започва с бурен вятър в цялата страна"}
{"url": "http://www.cross.bg/chasa-tryd-monitor-1617173.html", "text": "/КРОСС/  - ГЕРБ загуби изборите в ключови областни градове; - Двусмислено изявление на Макрон разбуни българската държава; - ГЕРБ -17 кметове, БСП - 4-ма, ДПС -1, 2-ма десни и 3-ма независими; - Честито, адвокат Манолова!; - Фандъкова отвя Манолова; - ГЕРБ удържаха 17 области, но загуби 5;- Арести за търговия с гласове белязаха и балотажа; - Президентът се усъмни в честността на изборите; - Борисов чака подкрепа от Макрон за еврозоната и Шенген като компенсация за „българските канали\"; - Неуловимият Антон Арабаджиев - от фалшивите визи за Гърция до фабриките за нелегални цигари; - Ограничават ранното пенсиониране; - Вадим по-евтино скица на имота; - Макрон се оправда за гафа с БГ бандите; - Броим 50 лв. за такса придружител; - Всеки десети шеф дава ваучери за храна; - Децата в Кардам отровени без умисъл; - Димитър Аврамов, политолог: Фандъкова спечели просто защото е много добър кмет и даде оптимистична алтернатива; - Д-р Красимир Петров, изпълнителен директор на МБАЛ „Св. Анна - Варна\", пред „Труд\": Моделът на финансиране на спешните болници трябва да се промени; - Директорът на Сатиричния театър Калин Сърменов: Гласувах за Фандъкова, с екипа й знаят какво правят; - Стефан Командарев, режисьор: Пиратството продължава да е голям проблем в България; - И в университетите има мъртви души; - Защо не успя синьо-червената алхимия и се нароиха конспиративни теории; - Защо опозицията пак загуби?; - Мая Манолова си вкара много автоголове; - Хората искаха конкретни идеи и визия за бъдещето; ", "date": "2019.11.04", "title": "Преглед на печата за 4 ноември"}
{"url": "http://www.cross.bg/pernik-vladimirov-kmet-1617175.html", "text": "/КРОСС/ След драматична битка и разлика от около 1000 гласа, Станислав Владимиров от БСП е новият кмет на Перник. Той печели вота с 50,27% срещу кандидата от ГЕРБ Вяра Церовска, която получава 47,68% от гласовете.За БТВ „Тази сутрин” Владимиров обясни, че този път кампанията е била евтина, различна и енергична. Според него тя е била изцяло обърната към хората.\"Поставихме си огромни цели, които постигнахме. Получихме доверието на хората и предстои да оправдаем техните очаквания\", допълни той.Владимиров подчерта, че досега Перник е имал формален кмет. Вяра Церовска е уважаван лекар и добър човек. Всъщност реалният кмет беше зам.-кметът Владислав Караилиев – агресивен и арогантен човек. Не съм сигурен за мащабите и пораженията, които той нанесе на Перник и неговата партия, изтъкна новият кмет на града.   Той заяви, че следващите стъпки след изборната победа е да се събере екип от професионалисти.Освен това предстои разговор с общински съвет и структуриране на бюджет, изцяло насочен към хората.", "date": "2019.11.04", "title": "Победителят в Перник. Оспорвана битка между кандидатите на БСП и ГЕРБ"}
{"url": "http://www.cross.bg/kmet-tihomir-gerb-1617174.html", "text": "/КРОСС/ С много висока активност – 68,71%, жителите на Созопол избраха нов кмет. Това е Тихомир Янакиев – кандидат на БСП, подкрепен на втори тур от неформална Коалиция на промяната, която включва леви и десни партии и формации.Кандидатът на ГЕРБ Красимира Германова, която остана втора, беше подкрепена от дългогодишния кмет Панайот Рейзи, който на тези избори оглави листата на СДС.Бяха проведени балотажи в още три населени места, където също спечелиха кандидатите, издигнати от БСП.На първи тур в други четири населени места спечелиха кандидатите на ГЕРБ.През вчерашния изборен ден в ОИК-Созопол не е подаден нито един сигнал за сериозно нарушение.Още преди вота ние виждахме настроението у хората и знаехме, че ще постигнем такъв резултат.Хората искаха промяна и тя да се случи сега. На втория тур всичко беше надпартийно.Партиите не играеха, заставахме зад личности и идеи. Първо ще направя финансов одит, бяха първите думи на Тихомир Янакиев.", "date": "2019.11.04", "title": "Победителят в Созопол. Кой ще седне в кметския стол в морския град?"}
{"url": "http://www.cross.bg/germaniya-sila-raztursi-1617177.html", "text": "/КРОСС/ Земетресение със сила 4.0 по Рихтер разтърси Германия в 1.59 часа тази нощ местно време. Трусът е бил плитък, с дълбочина едва 3 км. Епицентърът му е на 63 км южно от град Щутгарт и на 33 км от Тюбинген.До момента няма данни за жертви и пострадали.", "date": "2019.11.04", "title": "Земетресение със сила 4.0 по Рихтер разтърси Германия"}
{"url": "http://www.cross.bg/kmet-zlataritza-obshtina-1617178.html", "text": "/КРОСС/ БСП печели балотажа в Дряново. Трифон Панчев е новият кмет на общината, съобщиха на Фейсбук страницата си от левицата.Кандидатите на БСП печелят още в община Добричка, в Нови пазар, Макреш и Златица и Първомай.БСП е първа на втория тур в община Родопи, Медковец, Левски, Пирдоп, Попово, Созопол, Пещера, Никопол и Златарица.Павел Михайлов е победител в Община Родопи;Венцислав Куткудейски е новият кмет в Медковец;Любка Александрова - в Левски;Ангел Геров е избран в Пирдоп;Людмил Веселинов - в Попово;Тихомир Янакиев ще е кмет на Созопол;Йордан Младенов печели в Пещера;Ивелин Савов е първи в Никопол и Михаил Ганев - в Златарица.", "date": "2019.11.04", "title": "Червени кметове в Дряново, Созопол, Нови пазар,Пещера, Златица"}
{"url": "http://www.cross.bg/izdaniya-pazara-izdatelite-1617179.html", "text": "/КРОСС/ \"В предмета на дейност на \"Български пощи\" е записано и разпространението на печатни издания. Това дава възможност на \"Български пощи\" да се включи като търговско дружество на либералния пазар в дейността по разпространение на печатните издания от издателите до търговците на дребно, което ще доведе до диверсификацията на пазара, без да се ограничава конкуренцията\", заяви министърът на транспорта Росен Желязков. По думите му реалистичният срок за стартиране на разпространението на печатни издания е втората половина на месец януари 2020 г., като до тогава ще се направят необходимите разчети и ще проведат преговори с издателите. Дейността обхваща цялата логистична верига от 3500 доставки всекидневно или 4000 пакета дневно - 24 часа в денонощието 7 дни седмично. \"Български пощи\" има 3000 пощенски станции и свои пунктове в градовете, в които обикновено има пътникопоток, така че те ще продават и на дребно, допълни още Желязков.Той припомни, че преди години техни са били реповете. Желязков не каза към какъв дял от пазара ще се стремят, но заяви, че държавата ще започне преговори с издателите и зависело от техния избор.\"Влизането на пазара цели да разсее две усещания - че пазарът е монополизиран и че някой извива ръцете на издателите. Министерство на транспорта твърди, че не е монополизиран и въпреки това влиза, за да е спокойна ситуацията. \"Български пощи\" няма намерение да се превръща в монополист на пазара, а иска просто да го диверсифицира\", е заявил министърът.По-рано премиерът Бойко Борисов заяви в телевизионно интервю, че държавното дружество ще изземе тази дейност от частните компании - разпространители (бизнес, 80% от който се контролира от дружества, свързани с депутата от ДПС и медиен магнат Делян Пеевски) и ще извършва само тази дейност, доставяйки всички печатни издания до сергиите, които са 6000, включително, ако се наложи, с държавна субсидия.Росен Желязков обясни, че обхватът на целия процес включва доставка в централен логистичен център и последващи - разпределение, опаковка, транспортиране до регионалните центрове, инкасиране и т.н.Транспортният министър каза още, че разпространението ще обхване общо 18 национални маршрута всекидневно, 115 регионални, от които 110 регионални нощни.На месечна база целият маршрут обхваща впечатляващите 800 000 км, печатните издания са около 900 тома, а обемът им 2400 куб. метра.", "date": "2019.11.04", "title": "Вестници и списания в пощите от януари"}
{"url": "http://www.cross.bg/rodeni-na-noemvri-1617172.html", "text": "/КРОСС/ , бизнесдама;, олимпийска медалистка по шорттрек, бивш министър на младежта и спорта;, вирусолог, основател на първата лаборатория по СПИН;, началник на клиниката по хематология към ВМА, член на лигата \"Лекарите, на които вярваме\";, бивш директор на НС \"Гранична полиция\";, журналистка;, експерт по национална сигурност;, кмет на Шумен;, психотерапевт, писател;, бивш футболист;, депутат в 44-ото НС; ", "date": "2019.11.04", "title": "Родени на 4 ноември"}
{"url": "http://www.cross.bg/shampion-stana-titli-1617180.html", "text": "/КРОСС/ Люис Хамилтън с Мерцедес си осигури шеста световна титла във Формула 1. Това стана факт след второто му място в Гран При на САЩ на пистата в Остин.Иначе състезанието в Тексас беше спечелно от съотборника му Валтери Ботас.Финландецът стартира от полпозишън, но загуби лидерската си позиция. Той успя да изпревари британеца в 52-та обиколка, а после и да завърши пред него. Така Ботас грабна своята четвърта победа през сезона след тези в Австралия, Азербайджан и Япония. Мерцедес пък си осигури и титлата при конструкторите.Трети се нареди пилотът на Ред Бул Макс Верстапен. Топ 10 допълниха Шарл Льоклер (Ферари), Александър Албон (Ред Бул), Даниел Рикардо (Рено), Ландо Норис и Карлос Сайнц (Макларън), Нико Хюлкенберг (Рено) и Серхио Перес (Рейсинг Пойнт).„Това е невероятно, наистина. Не мога да повярвам! Състезанието бе много тежко. Вчера беше труден ден за нас, но Валтери свърши отлична работа. Днес просто исках да се възстановя и да донеса двоен успех за нашия тим. Не вярвах, че това се случи, изпълнен съм с много емоции в момента, за мен е чест да бъда в компанията на такива велики състезатели. Когато бях на 6 или 7 години, баща ми ми каза да не се предавам никога. Това е мотото на семейството. Направих всичко възможно, за да стана шампион още днес. Не знам относно световни титли, но се чувствам свеж и готов за оставащите две състезания. Няма да се откажем от борбата за победи и там“, сподели световният шампион.Британецът стана шампион на планетата за шести път след 2008, 2014, 2015, 2017 и 2018-а. Той остави зад себе си Хуан Мануел Фанджо с пет титли и вече изостава само от рекордьора Михаел Шумахер. Германецът има седем световни титли.34-годишният пилот спечели десет състезания през този сезон – Бахрейн, Китай, Испания, Монако, Канада, Франция, Великобритания, Унгария, Русия и Мексико. В днешното състезание той записа своя 150-и подиум в кариерата, като изостава с пет от Шуми по този показател.", "date": "2019.11.04", "title": "Люис Хамилтън си осигури шеста световна титла"}
{"url": "http://www.cross.bg/voiina-bulgariya-vtorata-1617151.html", "text": "/КРОСС/ - Арманяк-бургундска гражданска война: Жана д'Арк освобождава Сен Пиер льо Мутие. - Катерина Арагонска (по-късно първа съпруга на Хенри VIII) среща Артър, принц на Уелс (на портрета), по-възрастният брат на Хенри VIII, за когото по-късно същата година се омъжва. - Осемдесетгодишната война: Във Фландрия, Испания превзема Антверпен (и след три дни града е почти разрушен). - Симфония № 36 на Волфганг Амадеус Моцарт (на портрета) и изпълнена за пръв път в Линц, Австрия. - Започва руско-османската обсада на остров Корфу срещу французите. - Ейбрахам Линкълн се жени за Мари Тод. - Във Франция е приета конституцията на Втората френска република. - В Галац се провежда първата конференция на държавите, извършващи корабоплаване по Дунав. - Съставено е двадесет и седмото правителство на Княжество България, начело с Димитър Петков. - Балканската война: Започва Битката при Чаталджа - първият опит на българите да преодолеят защитната линия на османската Чаталджанска армия на подстъпите към столицата Константинопол. - В България е учреден Върховен административен съд. - Първата световна война: Австро-Унгария подписва акт за капитулация. - В Египет, британският археолог Хауърд Картър открива гробницата на фараона Тутанкамон в Долината на царете. - Втората световна война: Втората битка при Ел Аламейн (Северна Африка) завършва с победа на британската армия над войските на Хитлеристка Германия. - Ръководителят на българските комунисти Георги Димитров се завръща от Москва в България след 22-годишна емиграция. - Влиза в сила уставът на ЮНЕСКО, ратифициран от двадесет държави. - В Рим започва подписването на Европейската конвенция за защита правата на човека и основните свободи. - Създадена е Българската търговско-промишлена палата. - Дуайт Айзенхауър е избран за 34-ти президент на САЩ.- Съветски военни сили нахлуват в Унгария, за да потушат избухналото на 23 октомври въстание срещу комунистическия режим; хиляди са убити и ранени, а почти четвърт милион напускат страната. - На пленум на ЦК на БКП Антон Югов е освободен от поста министър-председател на България, а Вълко Червенков е изключен от БКП. - Ирански гвардейци превземат посолството на САЩ в Техеран и държат повече от 440 дни 90 заложници, 63 от които са американци. - Роналд Рейгън е избран за 40-ти президент на САЩ. - СССР е изстрелва автоматичния космически апарат Венера 14. - Министър-председателят на Израел, Ицхак Рабин, е смъртоносно прострелян на площад в Тел Авив от израелски студент. - САЩ признава Република Македония под конституционното ѝ име. - Барак Обама става първият афроамериканец, който печели изборите за президент на САЩ. - Министър-председателят на Румъния, Виктор Понта, подава оставка след 20 хиляден протест, във връзка с трагедията в дискотека Колектив, при която загиват над 30 души, а 140 са тежко ранени. ", "date": "2019.11.04", "title": "4 ноември в историята"}
{"url": "http://www.cross.bg/izborite-zayavi-komitet-1617167.html", "text": "/КРОСС/ „След приключване на преброяването ще искаме касиране на изборите за кмет на София.“ Това заяви днес председателят на Инициативния комитет, издигнал Мая Манолова като граждански кандидат за кмет на София, Никола Вапцаров.„Пожелах да има открити и честни избори, така както досега ние водехме кампанията. За съжаление обаче, ГЕРБ, в лицето на председателя на ОИК Полина Витанова, реши отново да всее съмнения в честността на изборния процес“, обясни Вапцаров.По думите му той е пожелал да влезе в зала „Арена Армеец“, където в момента се броят гласовете от втория тур на изборите в София. Никола Вапцаров е поискал да влезе като председател на Инициативния комитет и като представляващ, който упълномощава всички останали представители.„Беше ми отказан категорично достъп, като госпожа Витанова заяви, че съм представляващ, а не представител и трябва да упълномощя себе си“, обясни председателят на Инициативния комитет на Манолова.„Това, съчетано с десетките сигнали за купуване на гласове и манипулиран вот, както и драстичната разлика на екзит половете с данните на паралелното преброяване, ни дава основание да смятаме, че ГЕРБ манипулират изборния процес“, допълни той и заяви, че това е причината да искат касиране на изборите след приключване на преброяването.   \n\t\t\t\t\t", "date": "2019.11.04", "title": "ИК на Манолова: Ще искаме касиране на изборите (Видео)"}
{"url": "http://www.cross.bg/bili-vreme-nikandur-1617150.html", "text": "/КРОСС/ Светите Никандър и Ермей били просветени със светлината на Христовото учение и поставени за свещенослужители от светия апостол Тит.Те обърнали много елини от езическото заблуждение към Христа. За това били хванати и доведени на разпит при комита Ливаний.Когато той след дълги старания да ги отвърне от Христа не могъл да постигне нищо, заповядал да ги завържат за буйни коне и да ги гонят, за да влачат Христовите раби.Влачени дълго време, те обагрили земята с кръвта си.Телата им, удряйки се в камъни и пънове по земята, се покривали с рани и по човешкия закон те трябвало да умрат, ако Сам Господ не ги укрепявал по време на мъченията.След това едва живи ги хвърлили в тъмница и ги мъчели с глад и жажда; но Господ ги хранел с небесен хляб и изцелявал раните им.След известно време те отново били доведени на разпит и когато отказали да се подчинят на мъчителя, били окачени на дърво, стъргани с желязо и изгаряни със свещи. После били хвърлени в нажежена пещ, но останали невредими, защото Ангел Господен слязъл при тях, охладил пещта и ги запазил невредими от огъня.Накрая мъчителят заповядал да забият железни гвоздеи в главата, сърцето и корема им, след което изкопали яма за тях и още дишащи ги хвърлили в нея и я засипали с пръст. Приели такава жестока и тежка смърт, светите Никандър и Ермей достигнали вечния радостен живот с Господа, на Когото слава во веки. Амин.", "date": "2019.11.04", "title": "Свети свещеномъченици Никандър, епископ Мирски и Ермей презвитер"}
{"url": "http://www.cross.bg/tema-izborut-gost-1617169.html", "text": "/КРОСС/  Резултати от вота в страната; Пряко от зала \"Арена Армеец\" - докъде стигна обработката на изборните протоколи; Изборът на Ямбол - пряко; Изборни сюжети в Гърмен; Изборните нарушения след втория тур;Изборът на Перник; Изборът на Пловдив; Вотът за местна власт в Плевен; Изборни сметки - какво показа вотът за местна власт; Изборът на София - говори Калоян Паргов - лидер на БСП-София; Изборът на Варна - говори кметът Иван Портних; Изборът на Русе - говори новоизбраният кмет Пенчо Милков; След втория тур - изборните резултати - коментар на Тома Биков - депутат от ГЕРБ; Изборни сметки - кой печели, кой губи - Харалан Александров и Страхил Делийски; Изборът за местна власт - новите кметове; Победители и победени след вота. Оправдаха ли се очакванията на политическите сили? Говорят Томислав Дончев от ГЕРБ и Христо Проданов от БСП; Интрига в Перник. Кой победи в миньорския град? Румен Бахов с развръзката от старозагорското село Могила. Какво стана след като брат спечели срущу сестра си на балотаж? Осмата маска падна в „Маскираният певец\". Първо интервю с актрисата Албена Михова;  ", "date": "2019.11.04", "title": "Теми и гости в сутрешните блокове на телевизиите на 4 ноември"}
{"url": "http://www.cross.bg/obraboteni-protokoli-polychava-1617170.html", "text": "/КРОСС/ В  за Йорданка Фандъкова, местна коалиция ГЕРБ (СДС), са гласували 209 542 избиратели или 49.98%. За Мая Манолова са гласували 189 176 избиратели или 45.13%.С  са гласували 20 493 избиратели или 4.89%. Това са данни при обработени 100 % СИК протоколи в OИК.В при 100% обработени протоколи Здравко Димитров получава 57.32 на сто от гласовете, а Славчо Атанасов – 38.10%.Във  при обработени 100% от протоколите, Иван Портних води с 60.79%, а Костадин Костадинов получава 35.99%.В, при обработени 100% от протоколите, за кметския стол се пребори Любомир Христов от ГЕРБ с 48.57%, а опонентът му Венцислав Венков от БСП получи 48.27%Във  при обработени 100% СИК протоколи в OИК, Цветан Ценков получава 59.72 на сто, а Огнян Ценков – 39.49%.В  Йордан Йорданов получава 66.54%, а Надежда Петкова е втора с резултат 31.97% при обработени 100% СИК протоколи в OИК.В  при обработени 100% СИК протоколи в OИК Корнелия Маринова води с 48.45%, а след нея остана Радина Банкова с 46.45%.В  при обработени 100% СИК протоколи в OИК Румен Томов води с 56.61%. След него в надпреварата е Атанас Камбитов е с 40.98%.В  Тодор Попов е с резултат 56.11%, а след него е Благо Солов с 41.05% при обработени 100% СИК протоколи в OИК.Станислав Владимиров води към 23.00 часа резултата в . Той получава 50.27%. Втори в битката при обработени 100% от протоколите остана Вяра Церовска с 47.68%.В  Георг Спартански получава 50.60% при обработени 100% СИК протоколи в OИК. След него е Мирослав Петров с 47.24%.В , при обработени 100% СИК протоколи в OИК, битката за кметското място печели Денчо Бояджиев с 54.32%, а втори е Валентин Василев с 42.48%.В, при обработени 100% СИК протоколи в OИК, Пенчо Милков получава 60.53%. След него е Диана Иванова с 36.63%.Юлиян Найденов получава 52.12% при обработени 100% СИК протоколи в OИК в . Втори е Момчил Неков с 45.63%.В  за кмет е избран Стефан Радев с 64.75% от гласовете, сочат данните от 100% обработени протоколи. След него е Кольо Милев с 32.71%.Николай Мелемов е победителят от надпреварата в . При обработени 100% СИК протоколи в OИК той получава 56.73%. След него е Стефан Сабрутев с 40.52%.В , при обработени 100% СИК протоколи в OИК, Дарин Димитров води резултата с 69.41%. След него е Хамди Илиязов с 29.27%.При обработени 100% от протоколите в  кметската битка печели Валентин Ревански с резултат от 61.92%. След него е Катя Георгиева с резултат 35.27%.", "date": "2019.11.04", "title": "Резултати от втория тур на местните избори "}
{"url": "http://www.cross.bg/delhi-vuzdyh-zatvoreni-1617176.html", "text": "/КРОСС/ Въздухът в столицата на Индия е толкова мръсен, че дори самолетите не могат да кацат на летището. По европейските стандарти въздухът над цял Делхи е в категория „опасен“.Властите призоваха хората да си стоят вкъщи, но с началото на работната седмица това е невъзможно. Училищата са затворени, а повече от 30 полета до Делхи бяха пренасочени.Нивата на прахови частици са толкова високи, че надминават с около 7 пъти тези в китайската столица Пекин, която е известна с изключително мръсния си въздух. ", "date": "2019.11.04", "title": "Пренасочени полети и затворени училища заради мръсния въздух в Делхи (Снимки)"}
{"url": "http://www.cross.bg/chasa-provede-zala-1617168.html", "text": "/КРОСС/ От 9.30 часа Софийски градски съд ще заседава по делото срещу 6 лекари, обвинени за смъртта на родилка.От 10.00 часа ПП АБВ ще дадат пресконференция в централата на партията на улица „Врабча\" 23.От 11.00 часа в УМБАЛНП „Св. Наум\" на ул. „Д-р Любен Русев\" 1 ще се проведе пресконференция на тема „Национална програма за контрол над паркинсоновата болест\".От 11.00 часа в зала „Риби\" на Националния природонаучен музей при БАН ще бъде представена нова експозиция с материали от XXVII Българска антарктическа експедиция.От 17.00 часа в зала „Марин Дринов\" - Големия салон на БАН, ще се състои церемония за честване на 70 години от създаването на Института за икономически изследвания при Българската академия на науките.От 18.00 часа в Националната библиотека „Св. св. Кирил и Методий\" ще бъде открита изложбата „Оценката за Шоу\", посветена на ирландския драматург и писател Джордж Бърнард Шоу.От 18.30 часа в Галерия за съвременно изкуство ще бъде открита изложба с композитна фотография на Иво Малинов.От 19.00 часа в Театър „Азарян\" ще бъде представен спектакълът „Нарцис и Ехо\".От 19.30 часа в Софийската опера и балет президентът Румен Радев ще връчи наградата на конкурса„Мениджър на годината\".От 17.30 часа литературен клуб „Орфей\" при читалище „Св. преп. Паисий Хилендарски\" ще представи литературно-поетичен спектакъл „Любов сред пламъци\".От 19.00 часа в Големия читалищен салон на читалище „Н. Вапцаров\" ще се проведе концерт, посветен на народните будители.От 18.00 часа в зала \"Георги Баев\" на Културен център \"Морско казино\" ще бъде открита фото изложба на популярния холандски фотограф Марсел Фенс.От 18.00 часа в Културен център „Морско казино\" ще бъде открита изложбата „Алжир: по стъпките на римляните\".От 17.30 часа в читалнята на РНБ\"П.Р.Славейков\" ще бъде представена книгата \"Вкусът на времето\", със съставители Павлина Владева и арх. Донка Колева.От 9.30 часа и от 10.30 часа в Детска градина №12 и Детска градина №18 ще бъде представен спектакълът „Мечо Пух\" на Държавен куклен театър - Русе.От 11.00 часа в Регионална библиотека „Дора Габе\" ще бъде представена детската книжка „Аз съм Гунчо\" на Христо Милев.От 12.00 часа в залата на Възрожденското училище ще се проведе пресконференция по повод постигнатите резултати по проект „Изграждане на център за работа с деца на улицата\".От 15.00 часа в село Трекляно ще се състои първото заседание на новоизбрания Общинския съвет.От 10.30 часа в ,,Мания тауър\" ще бъде открита изложбата ,,Светът през фотообектива-Плевен 2019\".От 9.00 часа в зала 1 на Апелативния съд ще се проведе заседание по протест на Окръжна прокуратура и жалби на двамата подсъдими по дело за опит за убийство в Пловдив.От 10.00 часа в зала 10 на Окръжния съд ще се проведе заседание по делото срещу 5-ма мъже, обвинени за кражба на голямо количество цигари и пари на стойност над 41 000 лв.От 11.00 часа в зала 1 на Апелативния съд ще се проведе заседание по протест на Окръжна прокуратура - Хасково срещу присъдата на мъж, осъден за трафик на суров морфин на обща стойност над 5.7 милиона лева.От 13.30 часа в зала 1 на Апелативния съд ще се проведе заседание по протест на Окръжна прокуратура - Хасково и по жалби от подсъдимите срещу присъда за контрабанда на 103 килограма хероин през ГКПП „Капитан Андреево\".От 18.30 часа в Дома на културата „Борис Христов\" на ул. „Гладстон\" 15 ще бъде открита традиционната кураторска изложба „15X5\".От 12.30 часа в Историческия музей ще се проведе Средновековна работилница. В нея ще се включат ученици от Математическа гимназия „Баба Тонка\" в Русе. Акцентът в занятието попада върху Археологическия резерват Средновековен град Червен. ", "date": "2019.11.04", "title": "Предстоящи събития в страната за 4 ноември"}
{"url": "http://www.cross.bg/svyat-muzhki-zhiveya-1617149.html", "text": "/КРОСС/ \"Не възразявам да живея в мъжки свят, стига да мога да бъда жена в него.\"Мерилин Монро", "date": "2019.11.04", "title": "Не възразявам да живея в мъжки свят"}
{"url": "http://www.cross.bg/spirka-yasno-pomete-1617186.html", "text": "/КРОСС/ 21-годишен помете с автомобила си трима души на автобусна спирка във Варна. Инцидентът е станал около 7.30 ч. тази сутрин на спирка „Тракия” на бул. „Владислав Варненчик“.21-годишният водач е управлявал лек автомобил „Фолксваген“, не е ясно защо е изгубил управлението и е връхлетял върху хората.Тримата ранени са откарани в болница, още не е ясно какво е състоянието им.", "date": "2019.11.04", "title": "21-годишен помете с автомобила си трима души на спирка във Варна"}
{"url": "http://www.cross.bg/stantzii-elektricheski-merkel-1617187.html", "text": "/КРОСС/ Германският канцлер Ангела Меркел иска броят на зарядните станции за електрически автомобили в Германия да се увеличи драстично, за да могат потребителите по-уверено да преминат от двигател с вътрешно горене към електрически, предаде Асошиейтед прес.", "date": "2019.11.04", "title": " Меркел иска 1 млн. зарядни станции за електромобили до 2030 г. (Снимки)"}
