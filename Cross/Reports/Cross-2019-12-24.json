{"url": "http://www.cross.bg/voda-pernik-zavoda-1621136.html", "text": "/КРОСС/ МВР провежда спецакция в \"Стомана\" Перник заради кражби на вода. Вътрешният министър и министърът на икономиката са на място.С багери и тежка техника униформени и прокурори нахлул в пернишкия завод, съобщава НоваТВ. Младен Маринов и Емил Караниколов са също в заводаПо информация на магистрати спецоперацията е по сигнал за кражби и източване на вода от водопровод, минаващ през завода.По информация на БНР има и жандармерия, а операцията се ръководи от Маринов и представители на прокуратурата. Полицията трябва да осигури достъп до тръба и да се провери дали има опити за отклоняване и незаконно източване на вода.Пристигнал е и кметът на Перник Станислав Владимиров. Междувременно е преустановено водоподаването в пернишкия квартал \"Проучване\" и на улица \"Рашо Димитров\" заради влошено качество на водата.Три от взетите общо пет проби установяват несъответствия по показателите колиформи и ешерихия коли, а две проби показват сулфит редуциращи клостридии.На населението ще се осигури вода с цистерни. В момента ВиК-Перник извършва ремонтни дейности. В останалите райони на Перник и населените места, водата е с добри показатели.", "date": "2019.12.24", "title": "МВР със спецакция за кражба на вода в \"Стомана\" Перник"}
{"url": "http://www.cross.bg/hertzegovina-bosna-zaharieva-1621139.html", "text": "/КРОСС/ Вицепремиерът и министър на външните работи Екатерина Захариева изпрати поздравителна телеграма до новоизбрания вицепремиер и министър на външните работи на Босна и Херцеговина Бисера Туркович. Това съобщи пресцентърът на МВнР.\"Убедена съм, че с Вашия дългогодишен дипломатически опит Босна и Херцеговина ще постигне видим напредък в процеса на европейска и евроатлантическа интеграция, като по този начин ще отговори на високите очаквания на гражданите\", пише Захариева.Тя препотвърждава подкрепата на България за европейската интеграция на страните от Западните Балкани и изтъква, че традиционно добрите приятелски отношения между България и Босна и Херцеговина допринасят за просперитета и стабилността в Югоизточна Европа.", "date": "2019.12.24", "title": "Захариева поздрави новия си колега от Босна и Херцеговина Бисера Туркович"}
{"url": "http://www.cross.bg/koreya-severna-podaruk-1621137.html", "text": "/КРОСС/ Президентът на САЩ Доналд Тръмп отблъсна предупреждението на Северна Корея за \"коледен подарък\", заявявайки, че САЩ \"ще се справят много успешно\" на фона на опасенията в САЩ, че Пхенян подготвя ракетен тест, съобщава \"Ройтерс\".\"Ще разберем каква е изненадата и ще се справим с нея много успешно\", заяви Тръмп пред журналисти от своя курорт Мар-а-Лаго. \"Ще видим какво ще се случи.\"\"Може би това е хубав подарък. Може да е от онези подаръци, той ми изпраща красива ваза, вместо тест с ракета\", коментира Тръмп.Северна Корея обвини Вашингтон, че се опитва да изтегли преговорите за денуклеаризация преди президентските избори в САЩ следващата година и заяви, че \"изцяло зависи от САЩ какъв коледен подарък ще избере да получи\".Военното командване на САЩ заяви, че реакцията на Северна Корея може да включва тест на ракета с голям обсег на действие, нещо, което Северна Корея спря, заедно с тестовете на ядрена бомба, от 2017 г.Тръмп многократно определя спирането на подобни тестове като доказателство, че политиката му за ангажиране със Северна Корея, която включваше безпрецедентни срещи с Ким, работи.", "date": "2019.12.24", "title": "Тръмп: Готови сме да се справим с всеки севернокорейски \"коледен подарък\""}
{"url": "http://www.cross.bg/bolnitza-bolsonaro-braziliya-1621138.html", "text": "/КРОСС/ Президентът на Бразилия Жаир Болсонаро е паднал в президентския дворец в понеделник и е откаран в болница за изследвания, предаде агенция Ройтерс.Скенер е показал, че няма проблеми, се посочва в изявление на кабинета на президента.Болсонаро ще остане във военната болница през следващите 6 до 12 часа за наблюдение.", "date": "2019.12.24", "title": "Президентът на Бразилия е хоспитализиран след падане"}
{"url": "http://www.cross.bg/bulgariya-elha-dori-1621123.html", "text": "/КРОСС/ След Освобождението (1878 г.) ритуалите за Коледа и Нова година в България започват да се европеизират. Амбициите на княжеските, а по-късно на царските особи и на управляващите се насочват към заветната цел всичко да бъде както в Европа. Един от най-важните и обичани символи става елхата. Според редица източници, първата коледна елха в България се украсява на 23 декември 1877 г. от руските офицери на генерал Гурко. – разказва Тодорка Недева от Регионалния исторически музей във Велико Търново. Малко известен е фактът, че първата голяма частна коледна елха в столицата е дело на държавника и политик Стефан Стамболов. Тя е украсена с гирлянди, стъклени топки и бляскави играчки. След края на личния прием, гостите получават правото да отнесат по една играчка за спомен. И докато в София Стамболов дава тон за поевропейчването на домашната Коледа още в края на 19 век, елхата навлиза масово в градския бит сравнително късно – около 20-те години на миналия век. – уточнява г-жа Недева.Новогодишните балове с изискано меню и тоалети, изписвани на заможните дами и господа от чужбина, също са част от празничното очарование и елемент на европейската мода при празнуването на Коледа и Нова година. – казва Тодорка Недева. Сред любимите коледни обичаи е изпращането на честитки с благопожелания за здраве, щастие и любов. Не само за каймака на обществото, но и за простолюдието е било  въпрос на чест, престиж и късмет да украси с прелестните „подвижни картинки”, както тогава са наричали пощенските картички, дома си в тихата и свята Рождествена нощ.", "date": "2019.12.24", "title": "Кога грейва първата коледна елха в България?"}
{"url": "http://www.cross.bg/serf-nito-imat-1621124.html", "text": "/КРОСС/ Според Морган Серф, невроучен от Северозападния университет в САЩ, който е изучавал вземането на решения повече от десетилетие, най-сигурният начин да бъдем по-щастливи не е свързан нито с преживяванията, нито с материалните блага, нито с личната философия.Всичко опира до това с кого решавате да прекарате времето си. Но „това не е просто съвет да избирате приятелите си внимателно“ – казва Серф за Business Insider.Има две предпоставки, които карат Серф да вярва, че личната компания е най-важният фактор за дългосрочно удовлетворение.Първото е, че вземането на решения е уморително. Голяма част от изследванията установяват, че хората имат ограничено количество психическа енергия, която могат да използват за избиране. Да изберем какво да облечем, къде да ядем, какво да ядем, каква музика да слушаме, и какво да правим в свободното си време, всичко това кара мозъка ни да изразходва енергия всекидневно.Втората предпоставка е, че хората погрешно са убедени, че имат пълен контрол върху изборите, които правят. Мислим си, че ако правим правилните избори, сме на прав път към житейското удовлетворение.", "date": "2019.12.24", "title": "Учен посочва най-важния житейски избор, който можете да направите"}
{"url": "http://www.cross.bg/vuznagpazhdeniya-tova-clyzhitelite-1621125.html", "text": "/КРОСС/ Πapитe ĸoитo БHБ гoдишнo изpaзxoдвa зa възнaгpaждeния нe ca нaй-вaжнoтo пepo в бюджeтa ѝ, нo cъc cигypнocт e нaй-интepecнo зa oбщecтвoтo и e eднo oт нaй-гoлeмитe. He e нaй-вaжнo, зaщoтo БHБ мaĸap и дъpжaвнa, нe e бюджeтнa инcтитyция.Tя caмa изĸapвa, пpи тoвa нa пaзapeн пpинцип и пpи нopмaтивни oгpaничeния, пapитe зa cвoятa издpъжĸa. Зa paзлиĸa oт миниcтepcтвaтa и дpyги бюджeтни cтpyĸтypи, чиитo cлyжитeли пoлyчaвaт зaплaтитe cи изцялo блaгoдapeниe нa дaнъцитe и тaĸcитe, ĸoитo фиpмитe и гpaждaнитe плaщaт.Taĸa чe пo пpaвилo нe e peднo дa глeдaмe в джoбa нa xopaтa нa ĸoятo и дa e инcтитyция, ĸoгaтo тя caмa cи изĸapвaт пapитe. He e peднo, нo e oбщecтвeнo пpиeтo, ĸaтo тoвa любoпитcтвo e дoбpe apгyмeнтиpaнo c ĸpacиви фopмyлиpoвĸи ĸaтo \"пpoзpaчнocт\" и \"oбщecтвeн интepec\".Чoвeĸ щe ĸaжe, чe дъpжaвни aдминиcтpaции ĸaтo Haциoнaлнaтa aгeнция зa пpиxoдитe Aгeнция \"Mитници\" и дpyги пoдoбни, зaбeлeжeтe, бюджeтни cтpyĸтypи, пo-мaлĸo ce нyждaят oт пpoзpaчнocт и oт oбщecтвeн интepec. Дaли oбaчe oбщecтвoтo знae зa paзxoдитe им зa възнaгpaждeния, зa тoвa ĸaĸ тe ce фopмиpaт, зa тoвa ĸoлĸo пoлyчaвaт шeфoвeтe им и зa cpeдния paзмep нa възнaгpaждeниeтo пo paзличнитe гpyпи пepcoнaл?Щo ce oтнacя дo БHБ цялaтa тaзи инфopмaция ce пyблиĸyвa вcяĸa гoдинa в дoĸлaдa зa бюджeтa и cлeд тoвa в oтчeтa зa изпълнeниeтo мy.Cпopeд тoзи дoĸлaд зa 2020-a зa възнaгpaждeния нa cпиcъчния cъcтaв нa БHБ ca пpeдвидeни 34 658 xил. лв., ĸoитo ce yвeличaвaт c 3360 xил. лв., или c 10.7% cпpямo 2019 г.Cпopeд дoĸлaдa нa БHБ тoвa yвeличeниe нa cpeдcтвaтa зa възнaгpaждeния нa cпиcъчния cъcтaв ce дължи нa няĸoлĸo фaĸтopa: 6.0 xил. лв. (0.02%) зa дoплaщaнe зa пo-виcoĸa личнa ĸвaлифиĸaция; 191 xил. лв. (0.6%) зa дoплaщaнe зa пpидoбит cтaж и пpoфecиoнaлeн oпит; 1561 xил. лв. зa пocтигaнe нa 5-пpoцeнтнo yвeличeниe нa ocнoвнитe зaплaти нa cлyжитeлитe; 1197 xил. лв. (3.6%) зa ĸapиepнo paзвитиe нa cлyжитeлитe oт гpyпи \"pъĸoвoдeн пepcoнaл\" и \"cпeциaлиcти\"; 405 xил. лв. (1.3%) в изпълнeниe нa изиcĸвaниятa нa ЗБHБ, в тoвa чиcлo 79 xил. лв. (0.3%) зa възнaгpaждeния нa члeнoвeтe нa Упpaвитeлния cъвeт.B дoĸлaдa нa Цeнтpaлнaтa бaнĸa ce пoдчepтaвa, чe пpeдвидeнoтo нapacтвaнe oтpaзявa нopмaтивнитe изиcĸвaния в Зaĸoнa зa БHБ, нapacтвaнeтo нa paбoтнитe зaплaти в ceĸтopи, ĸoитo ca в пpяĸa ĸoнĸypeнция зa paбoтнa pъĸa c БHБ, инфлaциятa пpи пoтpeбитeлcĸитe цeни, ĸaĸтo и пyбличнo oпoвecтeнoтo yвeличeниe нa зaплaтитe в бюджeтния ceĸтop c 10%.Cъглacнo чл. 23, aл. 3 oт Зaĸoнa зa БHБ възнaгpaждeниятa нa cлyжитeлитe в БHБ нe мoжe дa ca пo-ниcĸи oт тeзи нa cлyжитeли cъc cxoдни фyнĸции в дpyги бaнĸи. Πpoyчвaнeтo, ĸoeтo Цeнтpaлнaтa бaнĸa e нaпpaвилa зaa нивaтa нa възнaгpaждeния в бaнĸитe ĸъм 1 юли 2019 г. e пoĸaзaлo изocтaвaнe зa cлyжитeлитe oт гpyпa \"пoддъpжaщ пepcoнaл\" c 6.54% cпpямo възнaгpaждeниятa нa cлyжитeли cъc cxoдни фyнĸции в бaнĸитe.C oглeд пpeoдoлявaнe нa тpyднocтитe, cвъpзaни c нaбиpaнeтo и зaдъpжaнeтo нa виcoĸoĸвaлифициpaни cпeциaлиcти пo инфopмaциoнни тexнoлoгии, e пpeдвидeнo yвeличaвaнe c 6.61% нa cpeдcтвaтa зa възнaгpaждeния нa cлyжитeлитe нa Бaнĸaтa, пoпaдaщи в пoдгpyпa \"инфopмaтици\".B дoĸлaдa cи БHБ инфopмиpa, чe нa ocнoвaниe зaлoжeнитe фaĸтopи и във вpъзĸa c пpeдвидeнoтo в бюджeтa зa 2020 г. yвeличeниe нa cpeдcтвaтa зa възнaгpaждeния нa cлyжитeлитe c 10.4% cpeднитe oбщи мeceчни възнaгpaждeния пo гpyпи пepcoнaл пpeз 2020 г. ce oчaĸвa дa бъдaт cлeднитe: \"pъĸoвoдeн пepcoнaл\" - 5777 лв., \"cпeциaлиcти\" - 2657 лв., и \"пoддъpжaщ пepcoнaл\" - 1467 лв.Πpoвeдeнoтo ĸъм 1 юли 2019 г. пpoyчвaнe нa нивaтa нa възнaгpaждeниятa в бaнĸитe пoĸaзвa изocтaвaнe c 6.17% и нa cpeднитe oбщи мeceчни възнaгpaждeния нa члeнoвeтe нa Упpaвитeлния cъвeт нa БHБ в cpaвнeниe c възнaгpaждeниятa нa pъĸoвoдитeлитe в бaнĸитe.Bъв вpъзĸa c тoвa мeceчнитe възнaгpaждeния нa члeнoвeтe нa Упpaвитeлния cъвeт зa 2020 г. ce oпpeдeлят, ĸaĸтo cлeдвa: 17 888 лв. зa yпpaвитeля; пo 15 332 лв. зa пoдyпpaвитeлитe и пo 5111 лв. зa дpyгитe члeнoвe.Paзxoдитe зa пpoвизии нa зaдължeниятa ĸъм пepcoнaлa пo MCC 19 \"Дoxoди нa нaeти лицa\" зa 2020 г. ca в paзмep нa 1115 xил. лв., ĸaтo ca yвeличeни cъc 117 xил. лв. вcлeдcтвиe нa пpeдвиждaнoтo нapacтвaнe нa възнaгpaждeниятa cпpямo yтвъpдeнитe зa 2019 г.Πлaниpaнитe paзxoди зa възнaгpaждeния нa нecпиcъчния cъcтaв нa Бaнĸaтa възлизaт нa 200 xил. лв. и ocтaвaт нeпpoмeнeни cпpямo 2019 г.Зa coциaлнa дeйнocт ca пpeдвидeни 2364 xил. лв., или 2.0% oт oбщитe paзxoди, ĸaтo cпpямo yтвъpдeния бюджeт зa 2019 г. тeзи paзxoди ce yвeличaвaт c 0.6%. Paзxoдитe зa coциaлнa дeйнocт вĸлючвaт гpyпoвo зacтpaxoвaнe нa cлyжитeлитe cpeщy pиcĸoвe, cвъpзaни c живoтa, здpaвeтo и paбoтocпocoбнocттa им, дoпълнитeлнo дoбpoвoлнo пeнcиoннo ocигypявaнe, издpъжĸa нa coциaлни oбeĸти, мeдицинcĸo oбcлyжвaнe, cpeдcтвa зa coциaлeн cтaтyc нa cлyжитeлитe. ", "date": "2019.12.24", "title": "БНБ ще изхарчи 35 милиона лева за заплати през 2020"}
{"url": "http://www.cross.bg/nashite-shapki-smeshni-1621126.html", "text": "/КРОСС/ Британски ветеринари съветват в никакъв случай да не обличаме със смешни костюми и шапки нашите котки, тъй като ще им причиним ненужен стрес, пише в.\"Метро\".Пазарът предлага какви ли не празнични тоалети за нашите писани. Но обличайки ги с коледни пуловери, маскирайки ги като Дядо Коледа или слагайки им шапчици на главите им причинява незаслужени мъки. Тези премени ограничават движенията на домашните любимци и това ги изнервя.Освен това те им пречат при грижите за козината им, на които сами се подлагат. В такива условия котките се стресират и често търсят убежище на по-спокойно и скрито място.Особено опасни могат да бъдат гирляндите около врата им или панделките от подаръците. Единствените облекла, с които можем да пременим нашите котки са тези, одобрени от ветеринарите. Това са специалните фланелки, които се слагат, за да не ближат лекувана рана, която трябва да зарасне.", "date": "2019.12.24", "title": "Обличането на котките със смешни костюми и шапки по празниците е вредно"}
{"url": "http://www.cross.bg/gymi-zimni-vepigi-1621127.html", "text": "/КРОСС/ Зимaтa cъщo e вpeмe зa пътyвaнe c лeĸa ĸoлa, пoняĸoгa и в чyжбинa. Ho дopи и в близĸитe cтpaни мoгaт дa ce oчaĸвaт зимни пътни ycлoвия cъc cняг и чepeн лeд. Дocтaтъчнo ocнoвaниe дa пoдгoтвитe дoбpe aвтoмoбилa cи зa зимaтa и дa ce зaпoзнaeтe c aĸтyaлнитe пpaвилa зa зимнoтo oбopyдвaнe пpeз зимaтa в Eвpoпa.Bтopият пo гoлeминa aвтoмoбилeн ĸлyб в Гepмaния- АСЕ, пpeдocтaвя инфopмaция зa зимнитe ycлoвия нa шoфиpaнe и пo-cтpoги пpaвилa зa бeзoпacнocт, цитиpaнa oт аutо-рrеѕѕ.nеt. B cлyчaй нa чepeн лeд, xлъзгaв cняг, ĸишa, лeд или зaмpъзвaнe, шoфиpaнeтo e paзpeшeнo caмo aĸo гyмитe имaт eтиĸeт М + Ѕ или oщe пo-дoбpe нoвия aлпийcĸи cимвoл, плaнинcĸaтa пиĸтoгpaмa cъc cнeжинĸa. Hямa oбщo изиcĸвaнe зa зимни гyми. Heoбxoдимo e изпoлзвaнeтo нa М + Ѕ или зимни гyми нa oc. Cнeжни вepиги ca paзpeшeни пo пътищa, пoĸpити cъc cняг и лeд. Hямa oбщo зaдължeниe зa зимни гyми. Cнeжни вepиги ca paзpeшeни oт 1 нoeмвpи дo 15 aпpил. Bъв Фpaнция нямa oбщo изиcĸвaнe зa зимни гyми. B зaвиcимocт oт вpeмeтo, зимнитe гyми или вepиги зa cняг мoгaт дa бъдaт cлaгaни зa ĸpaтĸo вpeмe oбoзнaчeнo c пoмoщтa нa пътни знaци. Изиcĸвa ce и минимaлнa дълбoчинa нa пpoфилa 3,5 милимeтpa. Kaтo aлтepнaтивa мoгaт дa ce изпoлзвaт и cнeжни вepиги. B Итaлия зимнитe гyми ca зaдължитeлни зa paзличeн пepиoд oт вpeмe. Зa дa cтe нa пoдcигypeни, тpябвa дa шoфиpaтe cъc зимни гyми мeждy 15 oĸтoмвpи и 15 aпpил и дa paзбepeтe зa вcичĸи cпeциaлни paзпopeдби във вaĸaнциoнния peгиoн, пpeди дa пътyвaтe. Hямa oбщo изиcĸвaнe зa зимни гyми. Cнeжни вepиги ca paзpeшeни пo изцялo зacнeжeни пътищa.B Aвcтpия, ĸaĸтo и в Гepмaния, вaжи cитyaциoннoтo изиcĸвaнe зa зимни гyми. Πpилaгa ce зa пpeвoзни cpeдcтвa c мaĸcимaлнo бpyтo тeглo нa пpeвoзнoтo cpeдcтвo дo 3,5 тoнa. Πpeз пepиoдa oт 1 нoeмвpи дo 15 aпpил пpи зимни ycлoвия ĸaтo ĸишa или лeд aвтoмoбилитe и ĸaмиoнитe мoгaт дa ce движaт caмo c гyми \"М + Ѕ\", \"М.Ѕ\" или \"М&Ѕ\" и cимвoлитe нa cнeжинĸaтa ĸaтo зимни гyми. Πoзвoлeни ca cъщo тaĸa и вepиги зa cняг нa пoнe двe зaдвижвaщи ĸoлeлa. Hямa oбщo изиcĸвaнe зa зимни гyми. Cнeжнитe вepиги ca paзpeшeни caмo пo пътищa, пoĸpити cъc cняг и лeд.B Швeйцapия нямa изиcĸвaнe зa зимни гyми. Ho тyĸ пpaвилaтa зa движeниe пo пътищaтa пpeдвиждaт шoфьopитe дa мoгaт дa влaдeят aвтoмoбилa cи. Cлeдoвaтeлнo пpeминaвaнeтo ĸъм зимни гyми мoжe дa бъдe пoлeзнo.Зaдължитeлнo зa зимни гyми oт 15 нoeмвpи дo 15 мapт вcяĸa гoдинa. Cнeжни вepиги ca paзpeшeни. Oт 1 нoeмвpи дo 31 мapт зимнитe гyми ca зaдължитeлни пpи зимни ycлoвия или пpи cпeциaлнo пocтaвeн знaĸ.Зимнитe гyми ca зaдължитeлни пo пътищa, пoĸpити cъc cняг, лeд или пoлeдицa. Teзи гyми ce пocтaвят нa вcичĸи ĸoлeлa.Зимнитe гyми и зимнoтo oбopyдвaнe ca зaдължитeлни в пepиoдa 15 нoeмвpи - 15 aпpил. Toвa зaдължeниe ce oтнacя дo вcичĸи мoтopни пpeвoзни cpeдcтвa, нeзaвиcимo oт пpиpoднитe ycлoвия или пътя. B cлyчaй нa нapyшeниe нa пpaвилaтa зa шoфиpaнe пpeз пpeдcтoящия ceзoн шoфьopитe мoгaт дa бъдaт глoбeни в paзмep нa пpиблизитeлнo 106 eвpo.B  зимнитe гyми нe ca зaдължитeлни. ", "date": "2019.12.24", "title": "Какви са изискванията към гумите през зимата в Европа?"}
{"url": "http://www.cross.bg/sredizemno-more-organizatziyata-1621128.html", "text": "/КРОСС/ Над 160 мигранти, които в петък бяха спасени от хуманитарния кораб \"Оушън вайкинг\" в Средиземно море, днес дебаркираха в Таранто, Южна Италия, се казва в изявление на организацията \"Ес О Ес Средиземно море\", цитирано от Франс прес.\"В петък, 20 декември, 162 души, сред които 50 малолетни и непълнолетни и пет бременни жени, бяха спасени в международни води край либийските брегове\", съобщи организацията, която е наела кораба в партньорство с \"Лекари без граници\".\"Спасителните екипи и спасените хора изпитаха голямо облекчение, когато в неделя вечерта италианските морски власти обявиха, че Таранто е избран като сигурно място за дебаркиране\", добави \"Ес О Ес Средиземно море\".\"Корабът \"Оушън вайкинг\" ще възобнови спасителните си мисии в Централно Средиземно море. Необходими са допълнителни спасителни ресурси на европейско ниво докато има хора, които продължават да бягат от понасяните в Либия ужаси\", заключи организацията.", "date": "2019.12.24", "title": "Над 160 спасени в Средиземно море мигранти дебаркираха в Южна Италия"}
{"url": "http://www.cross.bg/bon-bon-bon-bon-peychev-1621129.html", "text": "/КРОСС/ Малката героиня в клипа е Сара Пейчева, приета в \"Бон-Бон\" едва на 3 годинки заради големия си талант.Преводът и адаптацията на стиховете е дело на нейната майка - Сузана Сийд, а аранжиментът, който овключва и симфоничен орекстър, е дело на Румен Бояджиев -син.По традиция \"бон-боните\" ще се включат в Българската Коледа. Малките певци са подготвили страхотна изненада за публика и зрители. Те ще миксират любимата детска песничка \"Дъга\", в изпълнение 4-годишни \"бон-бончета\", 2 тъпана и цигулка, с един от невероятните хитове от \"The Greatest Showman\"!А на 26-и януари предстои да видим един спектакъл - в \"Сити Марк Център за Изкуство\", където \"Бон-Бон Мюзик\" ще представи мюзикъла \"Алиса в Огледалния Свят\".\"Зимна нощ\"Producer: B. Sarandev, S. Peychev Video Producer: Rozi Karaslavova, Radostin Sabev Composer: Johannes Brahms Arrangement: Rumen Boyadzhiev Jr. Vocal arrangement and Studio: LaTIDa Records Director & DOP: Radostin Sabev Styling: MDL Group Edit and color grading: Sky Brothers Special Thanks to Sasha Peychev, Suzana Seed, MDL Group, City Mark Art Center, Млекарницата Добрев - \"ГАБУ\" ЕООД Starring: Aya Sapunova (Bon-Bon), Dalia Cholakova (Bon-Bon), Stefan Mitrev \n\t\t\t\t\t", "date": "2019.12.24", "title": "\"Зимен сън\" по музика на Брамс  - послание за Добро, Обич и Приятелство (Видео)"}
{"url": "http://www.cross.bg/gavriil-mitropolit-zhivot-1621120.html", "text": "/КРОСС/ „На Бъдни вечер извършваме бдение, изживяваме настъпването на великия празник. Господ ни е изпратил своя еднороден син. Бъдни вечер има богата трапеза, но и духовен смисъл за подготовка за Рождество Христово“. Това сподели в предаването „12+4“ Ловчанският митрополит Гавриил.„Духовният живот иска много труд от човека. Господ ни дава благодат, но ние трябва да я заслужим, да я оценим. Духовният живот е наука на науките“, допълни митрополит Гавриил.Според него материалните подаръци са знак за любов към близките, но трябва и духовно отношение към тях:„Колкото повече човек се стреми, толкова повече получава“.Митрополит Гавриил каза още:„Благодарим на Бога, че ни спаси от войни, от глад, от мор, от бедствия. Той дава, но и трябва верността ни към него да се увеличи… Докато е жив човек, винаги има надежда да тръгне по правия път“.", "date": "2019.12.24", "title": "Ловчанският митрополит Гавриил: Духовният живот е наука на науките"}
{"url": "http://www.cross.bg/pernik-dekemvri-moleben-1621121.html", "text": "/КРОСС/ Гражданско шествие и молебен за преодоляване на безводието в Перник организира Инициативният комитет „Спаси Перник”. Събитието ще се състои в неделя – от 12.30 часа.Шествието ще тръгне от пред Съдебната палата, ще мине по улица „Търговска” до площад „Кракра”, където ще бъдат огласени исканията на гражданите.Участниците в шествието ще бъдат облечени с жълти светлоотразителни  жилетки.В 13.30 часа в централния пернишки храм „Св. Иван Рилски” ще бъде отслужен молебен.Заради драстичното намаляване на водата в язовир „Студена” и доближаването до мъртвия му обем на 21 декември в Перник бе обявено бедствено положение, в сила е и нов по- строг воден режим, като водата се пуска и спира веднъж дневно.И през празничните дни продължават аварийно строителните дейности. Вчера бе възстановен нарушения праг на Владайския канал, а днес ще бъде извършен оглед и преценка за изграждане на тръба над „гъбата“ от тиня за довеждане на водата до водното огледало на язовира.До 27 декември трябва да бъдат извършени спешни аварийно - възстановителни работи при Клон 2 на водопровода в Перник с цел намаляване загубите от течове по трасето.Всички планирани за изпълнение дейности са описани със срокове и отговорници в заповед на кмета Станислав Владимиров, която е допълнение към заповедта, с която бе обявено бедственото положение. ", "date": "2019.12.24", "title": "\"Спаси Перник\" - с шествие и молебен срещу безводието"}
{"url": "http://www.cross.bg/sybsidiya-borisov-leva-1621122.html", "text": "/КРОСС/ Нашата позиция за партийната субсидия винаги е била категорична, този размер, който беше от порядъка на 11 лева беше сравнително достатъчен за поддържане на добра партийна дейност и от малките, и от средни политически формации. Това заяви за News.bg депутатът от ДПС Джейхан Ибрямов за разпореденото от премиера Бойко Борисов на финансовия министър Владислав Горанов да направи разчет колко точно пари са нужни на една партия да осъществява нормална партийна дейност.Това е поредното явление, което виждаме в българската действителност не само в последните години - кабинетът Борисов в момента показва това явление като проба -грешка, смята Ибрямов. Видяхме задкулисието, видяхме разбирателството, което беше потвърдено и от думите на премиера Борисов, когато каза: \"Да, ние се съгласихме на тази субсидия от 8 лева, защото трябваше да мине бюджетът\", припомни Ибрямов. Няма как БСП и ГЕРБ да ни накарат да повярваме, ще няма разбирателство между тях, отсече той.Този размер на субсидията, по мнението му, удовлетворява само двете големи партии. ДПС очаква да види какви ще са разчетите на финансовото министерство. Със сигурност ще участваме в този дебат, каза Ибрямов. По мнението му двете големи партии - БСП и ГЕРБ - провокират обаче недоверие в обществото, че едва ли не се играят някакви скрити игри.Трябва да има ясно, категорично финансиране за политическите партии, категоричен бе народният представител. Според него и сега има ясно разписани правила за какво да се харчат парите от субсидията. Припомняме, премиерът настоя за такива правила, за да не си правят партиите телевизии с държавните средства.Има точни и ясни правила в Закона за политическите партии за какво трябва да се използват средствата от политическата субсидия, обясни Джейхан Ибрямов. Той настоя премиерът да е по-категоричен като казва за партиите с медии и да ги посочи. За народният представител всичко това било игра на думи. Партията очаква предложенията на властта, но за него всичко и това пак щяло да е \"проба-грешка\".Припомняме, на 4 юли депутатите решиха окончателно партийната субсидия да стане 1 лев. Въпреки че дори и на анонсирания коалиционен съвет от Борисов съгласие не бе постигнато. На субсидия от 1 лев най-яростно се противопоставиха от левицата, които сезираха Европейската комисия, ОССЕ, ПАСЕ, Групата на Прогресивния алианс на социалистите и демократите в ЕП, ПЕС и посланиците на държавите от ЕС и САЩ в България.Припомняме, на 5 декември при гласуването на бюджета за следващата 2020 г. , тъй като нито беше прието предложението на БСП за 8 лева субсидия, нито предложението за един лев субсидия събра подкрепа. Това практически означаваше, че субсидията става 0 лева. Последното, но и оспорено гласуване в парламента постигна обрат по темата и партийните субсидии отново бяха заложени за 8 лева на действителен глас.", "date": "2019.12.24", "title": "ДПС очаква разчетите на Горанов за харчовете на партиите"}
{"url": "http://www.cross.bg/dolara-fond-singul-1621111.html", "text": "/КРОСС/ Наградният фонд на Аустрелиън Оупън 2020 се покачва с 14% и достига 49 млн. американски долара, съобщиха организаторите. Най-големите скокове ще са при играчите, елиминирани в първите кръгове.Тенисистите, отстъпили в първи кръг на квалификациите, ще си тръгнат с 20 000 австралийски долара (14 000 ам. долари), с три пъти повече в сравнение с миналата година, докато играчите, елиминирани в първи кръг в основната схема на сингъл, ще приберат 90 000 австралийски долара – скок с 20%.Преди началото на Аустрелиън Оупън 2018 сръбският шампион Новак Джокович трябваше да се дистанцира от появилите се в медиите информации, че е поискал промяна в начина, по който се разпределят парите от наградния фонд на четирите турнира от Големия шлем, за да се възнаградят по-голяма група от играчи.„Отдадени сме на подобряването на заплащането и условията за по-голяма част от играчите по тенис. Тази година ще възнаградим повече тенисистите, състезаващи се в началната фаза на турнира. Както на сингъл, така и на двойки“, разкри турнирният директор Крейг Тили в свое изявление. Той добави, че наградният фонд се е утроил от 2007-а насам.Шампионите на сингъл при мъжете и жените през 2020 ще получат по-малки увеличения в наградния фонд. Двамата шампиони ще се поздравят с 4.12 млн. австралийски долара, покачване с 20 000 американски долара. Наоми Осака от Япония е действащата шампионка на сингъл при жените на Аустрелиън Оупън. Джокович грабна рекордна седма титла при мъжете, надигравайки Рафаел Надал във финала през 2019.", "date": "2019.12.24", "title": "Аустрелиън Оупън вече с 49 млн. долара награден фонд"}
{"url": "http://www.cross.bg/dzheiin-fonda-taka-1621117.html", "text": "/КРОСС/ Джейн Фонда е икона, която обожаваме. Напоследък тя все по-често е повод за разоговори заради бунтарската си природа, съсредоточила цялата си енергия в борбата с глобалното затопляне. Джейн е част от протестите във Вашингтон, които целят да събудят обществото за нехайството на политиците по тази така важна тема за всички хора по света.Навръх своя 82-ри рожден ден Джейн Фонда отново отиде на протест. И този път я... арестуваха. Това беше 5-ият поред арест за легендарната актриса, който медиите и феновете посрещат с аплодисменти и възхищение. \"Земята има нужда от армия\", заяви Фонда от трибуната на протеста.Традициите свързани с рождените дни бяха спазени, разбира се. Много протестиращи носеха празнични шапчици, някои имаха специално подготвени плакати. Накрая всички пяха Happy Birthday на Джейн, в същия момент докато полицията я отвеждаше. Заедно с нея арестувани бяха общо 138 човека. Джейн, бъди все така СТРАХОТНА И СИЛНА! ", "date": "2019.12.24", "title": "Арестуваха Джейн Фонда на рождения й ден"}
{"url": "http://www.cross.bg/tyrtziya-ankara-sanktzii-1621103.html", "text": "/КРОСС/ Одобрените от американския Конгрес санкции срещу Турция заради покупката на ЗРК С-400 съдействат за сближаването на Анкара и Москва и могат да нанесат щети на турско-американската търговия във военната област. Това се казва в писмо на Държавния департамент на САЩ изпратено до американските сенатори, пише вестник „Дейли бийст“.В писмото се критикува законопроекта за санкции срещу Турция, предаде Анадолската агенция.Законопроектът в крайна сметка ще доведе до сближаването на Анкара и Москва, и Турция ще започне да разглежда „като доставчици на оръжия и други противници“. Този акт също така ще доведе до отдалечаването на Турция от НАТО, се подчертава в писмото.Източник на Държавния департамент е заявил пред „Дейли бийст“, че американската администрация иска да укрепи отношенията си с НАТО. „Турция в продължение на 70 години прави НАТО по-силна и дава своя принос за алианса“, заяви той.САЩ все още са разтревожени от придобиването на руските зенитно ракетни системи С-400 от Турция.Държавният департамент също така е разкритикувал законопроекта за издаване на особени миграционни визи на членовете на YPG/PKK и Сирийските демократични сили, които в документа са наречени „кюрдски бойци, сражаващи се на страната на САЩ“.Проектът на резолюцията за въвеждане на санкции против Турция заради покупката на руските ЗРК С-400 и действията на Анкара в Сирия е утвърден от Комитета по международни отношения на Сената. Той предвижда ограничения за дейността на турските отбранителни и финансови компании и институции.", "date": "2019.12.24", "title": "Анкара и Москва се сближават заради санкциите на САЩ"}
{"url": "http://www.cross.bg/putyvaniyata-tazi-avtentichnata-1621104.html", "text": "/КРОСС/ Последните 10 години се определят като десетилетието, през което пътуванията станаха много по-достъпни. Разрастването на краткосрочните услуги за настаняване и бързият растеж на бюджетните авиокомпании улесняват пътешествията по цялото земното кълбо и ги правят по-интригуващи. А социалните медии ни отвеждат до далечни кътчета в търсене на „автентични“ и „неоткрити места“ и ни вдъхновяват да пресъздаваме ефектните снимки на инфлуенсърите, пише Investor.bg.Но ако пътуването се превърна в нещо като състезателен спорт, то тази тенденция започва да се променя, съобщава Bloomberg. Оказва се, че да посетите всяка страна по света преди да навършите 40 години или да разгледате повече от три града по време на уикенд пътуване може да бъде доста изтощително.Голямото разнообразие от канали за резервация и източници на вдъхновение оставя пътешествениците объркани, карайки ги да измислят как да увеличат максимално всяка минута от ценните си ваканционни дни.Ето защо набира сила идеята за „бавното пътуване“, което ви позволява да усетите автентичната атмосфера на дадено място, като просто останете там за по-дълго време. Освен че предполага по-спокоен отдих, идеята също така е по-устойчива и екологична. Тя подчертава по-голямата част от тенденциите, които ще преобразуват начина, по който мислим за пътуванията ни през 2020 г. и след това.Освен компенсиране на въглеродните емисии от полетите през 2020 г. тази тенденция ще отиде много по-далеч. Компанията Cool Effect ще пусне инструменти, които ще ви помогнат да компенсирате въглеродните отпечатъци от вашите круизни ваканции. Няколко авиокомпании, включително EasyJet, си поставят цели да компенсират емисиите на целия си флот. Туроператорите също започват да действат в тази посока. През 2019 г. Natural Habitats започна да предлага маршрути с нулев въглероден отпечатък.В изключително забързания ни живот няма много идилия и може би затова градините стават все по-популярна хотелска функция. Звучи странно, почти скучно, но все пак това е факт. По този начин вече можете да общувате с природата на места като Гленийгълс, емблематично шотландско имение, което акцентира върху автентичната местна флора, вместо върху вносните растения. В 300-годишния замък Дромолeнд в Ирландия можете да отидете на официална обиколка в градината с главния градинар на имота Дороти Мадън.", "date": "2019.12.24", "title": "Как ще изглеждат пътуванията през 2020 г.?"}
{"url": "http://www.cross.bg/makedoniya-koleda-veles-1621114.html", "text": "/КРОСС/ За броени дни в навечерието на Коледа през 1944 г. на територията на днешна Македония са избити хиляди без съд и присъда. Тази трагедия, известна като \"Кървавата Коледа\", 75 г. е най-голямото бяло петно в съвременната история на Македония.Масовото избиване на хиляди учени, лекари, известни юристи, дипломати, офицери, журналисти е сред най-пазените тайни. Днес няма нито една книга, нито едно журналистическо разследване, няма нито един кръст за избитите, където близките да запалят свещ в тяхна памет, предава БГНЕС.По заповед на югославския диктатор Йосип Броз Тито хиляди македонци са товарени на камиони и избивани в дерета и горски местности. Така е в Скопие, Куманово, Щип, Велес, Охрид, Гостивар, Битоля, Владимирово, Берово и Прилеп. \"Кървавата Коледа\" не подминава и по-малките населени места, включително и селата, където на първо място са избивани кметовете, учителите и свещениците. Част от поповете са влачени за брадите по площадите.Операцията по избиването им се ръководи от комунистическия лидер по онова време в Скопие Лазар Колишевски. Той стриктно изпълнява нарежданията на Светозар Вукманович - Темпо, личният пратеник на диктатора Тито. Тук е мястото да припомним, че бащата на Колишевски е български опълченец, а самият Лазар пише писмо до цар Борис III /1918-1943 г./, в което определя себе си като българин. В избиването участват бивши сръбски четници, полицаи от времето на Кралска Югославия. Титовият режим връща обратно в Македония част от най-зловещите сръбски колонизатори за изпълнението на погрома.В този период в Охридско и Преспанско са убити общо около 23 000 българи. Стотици хиляди са арестувани и изпращани в концлагерите на Титова Югославия. На площада в Скопие публично са линчувани над 100 души. Близо 900 души умират от мъчения в скопското Кале, където са разстреляни 70 офицери.Днес в Словения, Хърватия, Босна и Херцеговина знаят за стотици хиляди избити от същия комунистически режим , както и за разкритите масови гробове. Но в Македония, където режимът на Груевски внушаваше нова идентичност и древно наследство с вдигането на паметници дори за Аминта III и Клеопатра, умишлено премълча и осъди на забрава жертвите на организацията /ВМРО/, чието име открадна неговата партия ВМРО - ДПМНЕ/.И до днес близките не знаят съдбата на бащите си, братята си или братовчедите си. \"Сърбоманите крият и до днес истината. Всички хора в родния ми град Велес знаят за това клане, но не смеят да говорят. Страхуват се\", разказва Тодор Гулев, който през 90-те години на миналия век разкрива къде е било едно от масовите гробища край Велес, в местността Пуста кула. \"Там са избити най-видните велешани. Те бяха почтени и честни българи. Трайко Попов, един от комитите срещу сръбската окупация от преди Втората световна война, ми разкри къде се намира масовият гроб\", отбелязва БГНЕС.Това е и единственият масов гроб от \"Кървавата Коледа\", който е разкрит до днес в Македония. Техните кости са положени в обща гробници до църквата \"Св. Спас\". \"Тук се намират костите на моя дядо Андреев, но сърбоманите от ВМРО-ДПМНЕ оскверниха тяхната памет. Те разрушиха паметника и изпотрошиха плочата с техните имена. Това са жертвите във Велес от \"кървавата Коледа\", разказва Богдан Андреев през сълзи пред унищожената надгробна плоча с имената на 53-та убити през януари 1945 г.За Драги Каров, един от учредителите на ВМРО-ДПМНЕ през 1990 г. във Велес, няма \"никакво съмнение, че ВМРО-ДПМНЕ е създадена от сръбските спецслужби УДБА, с цел да съхрани сръбското влияние и подчинението на Македония и да сее омраза към България. Те не са македонци, те са македонисти, които работят в услуга на Белград. Сегашният лидер на ВМРО-ДПМНЕ Християн Мицковски е тежък сърбоман и няма никаква връзка с идеалите и ценностите на ВМРО. Той е обикновен изпълнител на големия престъпник и сърбоман Никола Груевски, който избяга в Унгария\", казва Каров.За Андреев и Каров истината е една и тя трябва да се знае от всички в Македония, за да може младата република да бъде истински независима и свободна.", "date": "2019.12.24", "title": "75 г. от кървавата Коледа в Македония"}
{"url": "http://www.cross.bg/kepa-hvurli-chelsi-1621134.html", "text": "/КРОСС/ Ръководството на Тотнъм направи изявление по отношение на инциденти в мача от висшата лига срещу Челси (0:2). По време на мача феновете обидиха на расистка основа Антонио Рюдигер, а един от тях хвърли чаша по вратаря Кепа Арисабалага.\"Издирихме и незабавно наказахме човека, който хвърли чаша по вратаря на Челси Кепа Арисабалага по време на неделния мач от Висшата лига. Ще продължим активно да се борим срещу тези, които се държат по този начин. Нашето разследване на расистките обиди на Антонио Рюдигер продължава\", се казва в изявлението на \"шпорите\".Фенът, който беше зад вратата на Кепа, хвърли чашата по него в 65-ата минута и за малко не го улучи.", "date": "2019.12.24", "title": "Тотнъм наказа запалянкото, хвърлил чаша по вратаря на Челси"}
{"url": "http://www.cross.bg/lityrgiya-vyara-negovo-1621131.html", "text": "/КРОСС/ В навечерието на Рождество Христово днес, на Бъдни вечер, в митрополитската катедрала „Света Неделя“ бе отслужена празнична литургия.Според църковния устав на един от най-важните празници за християните се отслужва утреня, Рождественски царски часове и вечерня, свързана със св. Василиева литургия.С благословението на Негово Светейшество Софийския митрополит и Български патриарх Неофит предпразничната Рождественска богослужба бе възглавена от Негово Преосвещенство Белоградчишки епископ Поликарп, викарий на Софийския митрополит.В молитвените последования и светата Литургия взеха участие архимандрит Василий, протосингел на Софийска света митрополия, храмовото духовенство, протоиерей Сава Кокудев, ефимерий на Академичния параклис при БФ, петима дякони, ръководени от митрополитския протодякон Иван Петков. Църковните песнопения бяха изпълнени от храмовите певци и диригенти д-р Стоян Малинов и Георги Миков, към които се присъединиха и певци от др. столични църкви.По време на литургията бе ръкоположен за дяконско служение иподякон Юлиан Периклиев. След като епископът го представи на църковното изпълнение му отправи благопожелания за ревностно служение на Бога и хората.В края на литургията епископ Поликарп препоподаде патриаршеския благослов на Българския патриарх Неофит за мир, вяра, надежда и любов в новородения Младенец.Владиката пожела още да отворим сърцата си, за да направим място на Господ Иисус Христос, Който да напътства нашите стъпки само и единствено към вяра в Него, новородилия се Спасител на света.", "date": "2019.12.24", "title": "Празнична литургия в навечерието на Рождество в „Света Неделя“"}
{"url": "http://www.cross.bg/domakinstva-korsika-fabien-1621108.html", "text": "/КРОСС/ Нас 20 000 домакинства останаха без ток в резултат на връхлетялата югозападното крайбрежие на Франция и остров Корсика зимна буря Фабиен, съобщи оператора на електрически мрежи „Енедис“, предаде БНР. Според компанията става дума главно за регионите Нова Аквитания и Окситания, където силния вятър е прекъснал много електрически кабели. В тези региони без електричество остават близо 18 000 домакинства.Силен удар бурята нанесе и на Корсика. Според данни на корпорацията „Електрисите дьо Франс“ на острова близо 3500 домакинства вече две денонощия са без ток.Междувременно властите на Корсика са взели решение да отворят летищата Бастия, Фигари и Калви..Представителите на авиокомпанията „Ер Корсика“ съобщиха, че пътниците, чиито полети бяха отменени вчера и завчера, могат да използват билетите си днес и утре.Летището „Напорлеон Бонапарт“ в Аячо от 21 декември остава затворено заради наводнение, предизвикано от проливни дъждове.Зимната буря Фабиен връхлетя югозападното крайбрежие на Франция и остров Корсика вчера. В Бордо скоростта на вятъра достигаше 39,3 м/сек, а в крайбрежната част на Страната на баските – 41,1 м/сек.Националната железопътна компания съобщи, че заради паднали върху релсите дървета движението между Бордо и Тулуза е било прекъснато за дълъг период.В момента предпоследният оранжев код за опасност се запазва в четири френски департамента.", "date": "2019.12.24", "title": "Над 20 хиляди френски домакинства без ток заради бурята Фабиен"}
{"url": "http://www.cross.bg/pregovorite-phenyan-stremi-1621109.html", "text": "/КРОСС/ Северна Корея планира да провежда твърда политика към САЩ, включително да се откаже от преговорите за ядрено разоръжаване на Корейския полуостров. Това съобщи CNN, позовавайки се на източник в Пхенян.Според източника Северна Корея възнамерява да укрепва статута си на държава, притежаваща ядрено оръжие. В същото време тя едва ли ще пристъпи към изпитания на балистична ракета с далеч обсег, защото това може да навреди на отношенията й с Китай и Русия, а те са важни търговски партньори на Пхенян.Страната няма да се стреми към отслабване на санкциите, за да постигне икономическо развитие. Вместо това републиката ще се стреми съм самообезпечаване.Източникът на CNN добави, че лидерът Ким Чен Ун е заел „изчаквателна позиция” заради импийчмънта на президента Доналд Тръмп.Телевизията пояснява, че Пхенян не желае преждевременна договореност с американския лидер, ако е голяма вероятността той да загуби президентските избори догодина.В началото на декември представителят на КНДР в ООН Ким Сонг заяви, че страната му не се нуждае от продължаване на преговорите със САЩ за ядреното разоръжаване.По думите на дипломата това вече не влиза в дневния ред на преговорите със САЩ. Той окачестви като клопка на Вашингтон обсъждането на въпроса, което му е било необходимо за разрешаване на вътрешни проблеми.", "date": "2019.12.24", "title": "Ким с „Коледен подарък за Тръмп”, отказва се от преговорите със САЩ"}
{"url": "http://www.cross.bg/godini-igrachki-godina-1621133.html", "text": "/КРОСС/ Производството на стъклените коледни играчки в България все още е съхранено - в малък цех в Добрич. В работилничката творят само възрастни хора, научили занаята от 80-те години на миналия век. От масово преди години производството на стъклени играчки за елха днес вече е станало бутиково.Георги Керанов отваря своя цех за стъклени играчки в квартал Рилци преди години, когато водещ завод в Добрич преустановява работата си за изработка на коледни украшения:\"От 1985-та година се занимавам с това производство. Опитахме с пластмаса, обаче пластмасата не върви и минахме пак на старата традиция\", обясни Керанов.Работничките в цеха споделят, че е жалко, че да няма на кого да предадат занаята си: „За един-два месеца не може да се научи човек. Жалкото е, че няма млади, които да наследят този занаят“.Коледна работилничка за украса от естествени материали организираха в Архитектурно-етнографския музей на открито „Стария Добрич“ в добруджанския градСъбитието се провежда за втора поредна година. Всички участници имаха възможността да изработят свои украси и сурвакници от рециклирани материали, вълна, лозови, орехови и брезови клонки, панделки и други.Кафенето в „Стария Добрич“ от години се е превърнало в средище за културни прояви, споделя собственичката му Валя Добринчева:\"Миналата година положихме основата на правенето на работилници. Това е основна част от нашата културна програма. Дойдоха и деца, дойдоха и възрастни. Работят заедно, защото така се получава най-добре\".Традициите на Коледа трябва да се спазват, а природата дава достатъчно материали за изработката на украса, казват участниците в работилничката:„Природата ни дава изключително много свобода да творим“.„Можем да сътворим някои много красиви неща, с които можем да украсим дома си“.", "date": "2019.12.24", "title": "В Добрич пазят традицията за производство на стъклени играчки за елха"}
{"url": "http://www.cross.bg/most-krimskiya-rysiya-1621116.html", "text": "/КРОСС/ Европейският съюз осъди откриването днес на Кримския железопътен мост като \"поредно погазване на суверенитета и териториалната цялост на Украйна от Русия\", предаде Франс прес.\"Железопътната връзка е още една стъпка към принудително интегриране на незаконно анексирания към Русия полуостров и към изолирането на Крим по отношение на Украйна, от която той си остава част\", заяви в комюнике говорител на ръководителя на европейската дипломация Жозеп Борел.\"Освен това мостът ограничава преминаването на кораби през Керченския проток към украинските пристанища в Азовско море. ЕС очаква от Русия да осигури свободно и безпрепятствено преминаване през Керченския проток, в съответствие с международното право\", допълни той.Руският президент откри тържествено железопътното движение по Кримския мост, който свързва град Керч на Кримския полуостров с континенталния град Таман. Путин беше в локомотива редом с машиниста при първото преминаване по жп трасето на 19-километровия мост - най-дългият в Европа.Паралелен мост, предназначен за автомобилно движение, беше открит през май 2018 г. ", "date": "2019.12.24", "title": " ЕС осъди откриването на Кримския железопътен мост"}
{"url": "http://www.cross.bg/pytin-kinzhal-taka-1621130.html", "text": "/КРОСС/ Руският президентът Владимир Путин заяви във вторник, че Русия е единствената държава в света, която има хиперзвуково оръжие, съобщава АП.Изказвайки се на годишната среща на борда на руското министерство на отбраната в Националния център за контрол на отбраната в Москва, Путин заяви, че за първи път в историята Русия има предимство в проектирането на нов клас оръжия, за разлика от миналото, когато догонваше САЩ.Той коментира, че първото звено, оборудвано с хиперзвукови \"Авангард\" започва дежурство този месец, докато хиперзвуковите ракети \"Кинжал\" вече са разположени.Путин спомена за първи път \"Авангард\" и \"Кинжал\" сред други перспективни оръжейни системи в държавното си обръщение към нация през март 2018 г.Путин каза тогава, че \"Авангард\" има междуконтинентален обхват и може да лети със скорост 20 пъти по-висока от скоростта на звука. Той отбеляза, че способността на оръжието да променя както курса, така и височината си по пътя към целта, го прави имунизирано срещу прихващане от врага.В речта си днес той описа \"Авангард\" като \"оръжие на бъдещето, способно да проникне както в съществуващите, така и в бъдещите системи за противоракетна отбрана\".\"Кинжал\", които са оборудвани на изтребители МиГ-31, влезе в експлоатация с руските военновъздушни сили миналата година. Путин обясни, че ракетата лети 10 пъти по-бързо от скоростта на звука, има обхват над 2000 километра и може да носи ядрена или конвенционална бойна глава. Военните заявиха, че са способни да удрят както сухопътни цели, така и кораби на флота.САЩ и други страни също са работили върху проектирането на хиперзвукови оръжия, но те все още не са въведени в експлоатация.", "date": "2019.12.24", "title": "Путин: Русия е водеща в света по хиперзвукови оръжия"}
{"url": "http://www.cross.bg/firmi-obrabotvane-snyag-1621132.html", "text": "/КРОСС/ В нощта на Бъдни вечер срещу Коледа се очаква понижение на температурите, а по високопланинските райони е възможно дъждът да премине в сняг.Прогнозата на метеоролозите е, че на 24-ти срещу 25-ти декември във вечерните и ранните сутрешни часове на места в Западна България и Предбалкана дъждът ще се примесва със сняг. В тази връзка Агенция „Пътна инфраструктура“ призовава шофьорите да тръгват на път с автомобили, подготвени за зимни условия, да карат със съобразена скорост и да не предприемат рискови изпреварвания и маневри.Всички машини на пътноподдържащите фирми са в пълна мобилизация за почистване и обработване на републиканските пътища. За повишаване безопасността на движение е възможно затваряне на определени участъци за обработване на настилките с химически вещества и инертни материали.Гражданите и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на телефон 0700 130 20 в АПИ.", "date": "2019.12.24", "title": "Внимание: Довечера се очакват поледици по пътищата, шофирайте разумно"}
{"url": "http://www.cross.bg/zelenchytzi-post-kombinirame-1621135.html", "text": "/КРОСС/ Постите са полезни за хората, които се борят с високия холестерол. Към тях обаче могат да пристъпят само тези, които са в добро здраве, съветват специалистите по хранене.„Освен духовно, постът е и физическо пречистване. Той е начин да излъчим от организма разградните продукти на белтъчната обмяна, да коригираме високия холестерол, триглицеридите и да понижим кръвната си захар и защо не да отслабнем 2-3 килограма“, обяснява пред в. „Телеграф“ диетологът проф. Донка Байкова.Ако не спазваме препоръките на специалистите, със сигурност тези цели няма да се изпълнят. Ако човек наскоро е боледувал и се намира в период, в който още се възстановява, със сигурност имунната му система няма да издържи на дълъг пост заради липсата на животински белтъчни храни.Бременните, кърмещите жени, децата и юношите, както и хората в златна възраст не бива да ограничават менюто си.Когато махаме месото от менюто си, ние ограничаваме значително и приема на желязо. В растителните храни също има желязо. То обаче е усвоимо едва от 5 до 7%. За да го направим около 20- 22% усвоимо, трябва задължително да го комбинираме със зеленчуци, богати на витамин С.За да се възползваме на 50% от желязото в месото след постите, трябва да го комбинираме с чаша фреш от портокал. Ако сте на пост, хапвайте повече сусамово, ленено семе или ядки в комбинация със зеленчуци, за да си набавите калций. Витамин В12 се открива в малки количества само в някои зеленчуци. Среща се при част от гъбите и в соята.Самата християнска традиция повелява по средата на великия пост – 6 декември, когато е Никулден, всички да консумираме риба. Тя засища организма ни с животинска мазнина и го снабдява с онези жизнено необходими съставки, които липсват в храните от растителен произход. Човешкият организъм има запаси от тези съставки за 20 дни. Когато ги изчерпаме, ще се запасим с тях чрез рибата.За да си набавим девет незаменими аминокиселини, които организмът не може да синтезира, а си набавя основно с месото и яйцата, е важно да знаем как да комбинираме храните по време на пост.За целта се поглезете с ориз с грах, нахут с булгур, леща с просо или с варено жито.Захранването след постите е от изключително значение.На Бъдни вечер постните ястия могат да стигнат до 11. Ние ги чакаме и ще преядем. Още в 12 часа ще се нахвърлим върху свинското месо и върху сармичките с кайма.Захранването трябва да стане постепенно.Първо трябва да включим млечните продукти, после леките животински храни като птичето месо или рибата и чак след това тежките червени меса.Например в първия коледен ден на закуска е добре да хапнем млечен продукт, за обяд пилешко, а на вечеря зеленчуци с яйце или риба.Чак в следващите дни можем да си позволим свинско или по-тежко месо. ", "date": "2019.12.24", "title": "Проф. Донка Байкова: Ползите от коледните пости са огромни!"}
{"url": "http://www.cross.bg/meso-salmonela-pratka-1621119.html", "text": "/КРОСС/Бактерии салмонела са открили инспектори от Българската агенция по безопасност на храните (БАБХ) в пратка от 20 745 кг птиче месо.То е произведено в Полша, но разпространението му в българската търговска мрежа е спряно, съобщиха от БАБХ.Цялото количество е поставено под забрана. Месото е било предназначено за българска фирма. Изготвена е нотификация по системата за бързо съобщаване на храни и фуражи (RASFF) за уведомяване на полските власти за откритото замърсяване. От Агенцията по храните внимателно преглеждат всяка пратка с птиче месо с произход Полша, след случая с над 100 тона полско пилешко със салмонела, което стигна до пазара у нас преди месец.Материалът е взет от охладено цяло пиле, резултатът от анализа е получен на 20 декември 2019 г. Установена е салмонела от вид, неопасен за здравето на хората.", "date": "2019.12.24", "title": "Още 21 тона месо със салмонела откри БАБХ"}
{"url": "http://www.cross.bg/kitaii-analizator-aktzii-1621105.html", "text": "/КРОСС/ Цените на американските акции се доближават към нови рекорди при ниски търговски обеми в началото на празничната седмица, след като стана ясно, че Китай ще намали част от митата върху вноса от САЩ. Това каза пазарният анализатор Ренита Янг, Bloomberg Ню Йорк, в предаването \"В развитие\" с водещ Вероника Денизова. \"Книжата на Boeing поскъпват, след като изпълнителният директор Денис Мюленберг беше отстранен от поста си\", посочи още пазарният анализатор. \"Икономическите данни са разнопосочни - продажбите на жилища в САЩ за ноември се увеличават, но цените на дълготрайните стоки регистрират неочакван спад\", добави Янг. ", "date": "2019.12.24", "title": "Цените на американските акции се насочват към нови върхове след новини от Китай"}
{"url": "http://www.cross.bg/deteto-opasnost-ydareno-1621106.html", "text": "/КРОСС/ Четиригодишното дете, което беше блъснато на оживен булевард в Русе е в стабилно състояние.Заради травмите то ще остане под наблюдението на медиците.В понеделник след обяд, докато вървяло с майка си по тротоара, детето се отскубнало от ръката й и тръгнало да пресича улицата.Тогава било ударено последователно от два автомобила.", "date": "2019.12.24", "title": "Детето, което бе ударено от две коли в Русе е вън от опасност"}
{"url": "http://www.cross.bg/hashogi-sayditska-arabiya-1621107.html", "text": "/КРОСС/ Вашингтон приветства новината от Саудитска Арабия, че петима души са осъдени на смърт за убийството на журналиста Джамал Хашоги, пише АФП., каза служител на Държавния департамент на САЩ.По-рано Турция определи присъдите като „симулация на правосъдие“, а критики изказаха „Вашингтън поуст“ и други медии, за които работеше Хашоги., заяви още служителят на американското външно министерство.", "date": "2019.12.24", "title": "САЩ приветстваха присъдите за убийството на Хашоги"}
{"url": "http://www.cross.bg/chachov-stana-reshenie-1621110.html", "text": "/КРОСС/ Отстраниха кмета на Стрелча Стойно Чачов от поста на градоначалник. Това стана с решение на Общинската избирателна комисия.След встъпването на Чачов в длъжност стана ясно, че той не е излязъл от управлението на търговското му дружество „Българска асоциация по белот“, както изисква закона. Търговската дейност на фирмата също не е прекратена„За“ предсрочно прекратяване на пълномощията му са гласували 10 от членовете на ОИК.Настоящото решение подлежи на обжалване пред Административен съд – Пазарджик.", "date": "2019.12.24", "title": "Отстраниха кмета на Стрелча Стойно Чачов"}
{"url": "http://www.cross.bg/koleda-teatur-detza-1621118.html", "text": "/КРОСС/ На 25 декември, сряда, президентът Румен Радев и неговата съпруга Десислава Радева ще присъстват на традиционния благотворителен спектакъл „Българската Коледа“. Концертът ще се проведе от 20.00 часа в Народния театър „Иван Вазов“ и ще бъде излъчен пряко по Нова телевизия,Българското национално радиои БНТ Свят.Седемнадесетото издание на благотворителната инициатива си поставя за цел да подпомогне лечението на конкретни деца и да осигури високотехнологична медицинска апаратура за диагностика, лечение и рехабилитация. Тази година спектакълът се реализира от екипa на „Dream Team Productions”. Oт сцената на Народния театър изявени български музиканти, танцьори, спортисти, актьори и журналисти ще подкрепят благородната кауза.   Наум Шопов и Петър Милошев ще бъдат водещи на спектакъла „Българската Коледа“, а в благотворителния концерт ще вземат участие известните български изпълнителиМиро, Орлин Горанов, Графа, Любо Киров, Люси Дяковска, Фондацията, Теодосий Спасов, Веско Ешкенази, Виктория Георгиева, Печенката и Деси Тодорова, Еделина Кънева, танцьорите Джорджия Кънчева и Антон Кандауров, вокална група Бон-Бон, Детски хор на Българското национално радио и солисти от „Северняшки ансамбъл“ Плевен.Актрисата Диана Димитрова, певицата Поли Генова, актьорите от Народния театър – Деян и Дарин Ангелови, Бойка Велкова, Радина Кърджилова и директорът на театъра Мариус Донкин, д-р Неделя Щонова и Националният ансамбъл по художествена гимнастика също ще са сред застъпниците, които ще призоват за съпричастност и подкрепа.Участие в спектакъла ще вземат и журналисти от Нова телевизия, Българската национална телевизия и бТВ.По време на концерта ще бъдат разказани историите на деца, чието лечение и рехабилитация се подкрепят   от благотворителната инициатива.", "date": "2019.12.24", "title": "Президентът Румен Радев и съпругата му Десислава Радева ще присъстват на благотворителния спектакъл  „Българската Коледа“ "}
{"url": "http://www.cross.bg/dimitrovgrad-kilograma-budni-1621112.html", "text": "/КРОСС/ Преди Бъдни вечер в Димитровград бяха приготвени хиляда порции постен боб, питки и кравайчета, които се раздаваха на хората, дошли на площада в града. Жените от читалищата в общината демонстрираха как се меси постна питка и обясниха на децата какви символи се влагат в обредните хлябове.50 килограма боб, 10 килограма лук, 10 килограма моркови, 10 литра олио и 180 литра вода. Така беше приготвено традиционното постно ястие, което се слага на масата на Бъдни вечер. 86 обредни питки и кравайчета опекоха жените от всички краища на община Димитровград:„Аз се постарах да направя кравай за коледарите с всички символи, които са за плодородие - с класовете, с кръста, с охлювите, които пък са символът на безкрайността“.„Ние, българите сме уникален народ, защото успяваме да съхраним старите български традиции, спазваме ги, и така - преплетени традиции и православие, ние продължаваме да пребъдем през вековете“, споделиха пред БНР участнички в събитието.", "date": "2019.12.24", "title": "Традиционни ястия за Бъдни вечер зарадваха жителите на Димитровград"}
{"url": "http://www.cross.bg/dieta-maznini-polezni-1621115.html", "text": "/КРОСС/ Авокадото има много полезни свойства. Консумацията дори само на едно на ден снижава нивата на лошия холестерол. До този извод стигнаха учени, чието изследване е цитирано от портала ЮрикАлърт.Екипът на проф. Пени Крис-Етъртън от университета в щата Пенсилвания изследвал 45 възрастни участници със свръхнормено тегло. Техният хранителен режим включвал три варианта – диета с ниско съдържание на мазнини, диета с умерено съдържание на мазнини, допълнена с източници на мононенаситени мастни киселини и умерена диета с консумация на едно авокадо дневно.Оказало се, че авокадото е много полезно за сърцето, справя се с лошия холестерол и укрепва цялата сърдечносъдова система.След 5-седмична диета с консумацията на този плод при участниците било констатирано по-ниско ниво на липопротеини с ниска плътност, които провокират образуването на вредния холестерол.В същото време при тези хора били регистрирани по-високи показатели на лутеин и на антиоксиданти.„В авокадото действително се съдържат много полезни мазнини и каротиноиди, които са полезни за очите, както и други хранителни вещества“, изтъква проф.Крис-Етъртън. Тя препоръчва консумацията на този продукт във вид на сосове с филийки от пълнозърнесто брашно.", "date": "2019.12.24", "title": "Авокадото: Защо е полезна консумацията му?"}
{"url": "http://www.cross.bg/nyama-kristobal-pristanishteto-1621113.html", "text": "/КРОСС/ У\"Няма нито един животински вид, който да е засегнат от разлива в Сан Кристобал\", каза министърът на околната среда Раул Ледесма.Галапагоският архипелаг е в списъка на световното културно и природно наследство на ЮНЕСКО. Островите са дом на едни от най-крехките екосистеми на света.Малко след обявяването на извънредно положение, властите казаха, че ситуацията е под контрол.Инцидентът възникна в пристанището Сан Кристобал, докато кран товареше контейнер с голям електрогенератор на малко корабче. Контейнерът се откъсна, падна върху корабчето, което потъна и изпусна около 2,5 тона гориво във водите на пристанището.Генераторът и кранът също се озоваха под водата, а един човек беше ранен.Морски лъвове, птици, влечуги, морски костенурки и други редки видове живеят на островите. Те се намират на около 600 километра западно от бреговете на Южна Америка. Уникалната фауна на архипелага е помогнала на английския натуралист Чарлз Дарвин да построи теорията си за произхода на видовете.", "date": "2019.12.24", "title": "Няма пострадали животни след петролния разлив на Галапагоските острови"}
{"url": "http://www.cross.bg/natravyane-hranitelno-pileshko-1621098.html", "text": "/КРОСС/ Смяната на сезоните често води и до смяна на хранителния режим. И шансът за хранително натравяне се покачва. Американският център за контрол по заразите извършва постоянен мониторинг на различни храни, за да идентифицира кои са най-опасни за хората и кои не.Ето и резултатите:В периода 2009-2015 година са записани 5760 случая на хранително натравяне, а диагностицираните болести вследствие на такива са над 100 000.Категорията храни, която е отговорна за най-много хранителни натравяния е пилешкото. Според събраните резултати на Центъра, продукти от този тип месо са виновни за 3114 случая на нарушаване на храносмилането, ескалирали в болести – или казано по друг начин – 12% от всички случаи на хранително натравяне.Пилешкото е предпочитано като добър източник на протеини, но поради различните начини на приготвянето му може да се окаже и опасно в случай, че не е добре сготвено.Как да се предпазитеВажно е да консумирате прясно пилешко и да го минете през сериозна топлинна обработка преди консумация, тъй като е сред носителите на бактерията салмонела.– Преди да приберете суровото пилешко в торбата, го изолирайте с найлоново пликче, за да не докосват соковете му други храни;– Измийте ръцете си с топла вода в продължение на поне 20 секунди, след като сте пипали сурово пилешко месо;– Използвайте отделна дървена дъска за рязане на пилето;– Не поставяйте друга сготвена храна на мястото, на което сте рязали сурово пилешко;– Измийте приборите и дъската, която сте ползвали за готвене на пилето с гореща вода и сапун;– Печете пилето поне на 180 градуса;– Поставете в хладилника остатъците от пилешкото най-късно два часа след приготвянето му.", "date": "2019.12.24", "title": "Храните, които най-често причиняват натравяне"}
{"url": "http://www.cross.bg/instalatzii-amsterdam-zatova-1621099.html", "text": "/КРОСС/ Тази година за осми пореден път се провежда Фестивалът на светлините в Амстердам. Той ще продължи до 19 януари, затова холандската столица е задължителна зимна дестинация, която ще насити приключенските ви търсения.По това време на годината в Амстердам нощта продължава около 16 часа в денонощието. Но изкуството осветява града. 20 инсталации, дело на съвременни артисти, са пръснати из целия град. Те са разделени на пет маршрута.Обединяващата тема на фестивала е „разрушение“. Произведенията са рефлексия върху теми като климатичните промени, технологията, историята.За да видите всички инсталации, е осигурено специално приложение, което да ви води и да ви разказва повече за тях. Някои от тези светещи инсталации се намират под вода, затова  обиколките с лодка из амстердамските канали е една от най-интересните дейности сега.", "date": "2019.12.24", "title": "И нека бъде светлина! Амстердам ни чака"}
{"url": "http://www.cross.bg/britantzite-kralstvo-obedinenoto-1621102.html", "text": "/КРОСС/ Британският премиер Борис Джонсън призова в коледното си послание британците \"да не се карат много\", съобщи юФранс прес.Във видеото той не произнесе нито един път думата \"Брекзит\", нито говори открито за излизането на Обединеното кралство от ЕС на 31 януари.В това специално време в годината имаме повод да празнуваме за доброто, което предстои, и да прекараме време със семейството и приятелите си, каза Джонсън. Застанал пред голяма елха, окичена с лампички, консервативният лидер призова британците да се сетят \"за християните по света, които търпят гонения\".Той каза \"огромно благодаря\" на служителите на Националната здравна служба, която беше в центъра на кампанията преди изборите в Обединеното кралство на 12 декември. Джонсън бе обвинен от лейбъристката опозиция, че искал \"да продаде\" службата на САЩ.", "date": "2019.12.24", "title": "Борис Джонсън с коледно послание към британците, призова \"да не се карат много\""}
{"url": "http://www.cross.bg/norad-koleda-dyado-1621090.html", "text": "/КРОСС/ Освен че е нащрек за евентуално изстрелване на ракета от Северна Корея, Северноамериканското военновъздушно-космическо командване има и друга важна задача - да следи движението на Дядо Коледа, който носи подаръци на децата по света, информира агенция Ройтерс.Северноамериканското военновъздушно-космическо командване, известно със съкращението НОРАД (North American Aerospace Defense Command), е комбинирана военна агенция на САЩ и Канада. Повече от шест десетилетия НОРАД предлага анимирано проследяване на движението на Дядо Коледа, докато неговата шейна, теглена от елени, прекосява планетата, за да достави коледни подаръци на децата.Докато НОРАД изпълнява своята основна мисия да защитава Северна Америка от заплахи, с гордост продължаваме своята традиция да следим пътешествието на Дядо Коледа по света, посочи командването в изявление.Сайтът на НОРАД за проследяване движението на белобрадия старец -има близо 15 милиона уникални посетители от над 200 държави и територии по света.През последните години НОРАД следи ракетните тестове на Северна Корея. Пхенян предупреди Вашингтон по-рано този месец за възможен \"коледен подарък\". Това стана, след като севернокорейският лидер Ким Чен-ун даде срок на Вашингтон до края на годината да предложи нови отстъпки в преговорите за севернокорейската ядрена програма.Традицията за проследяване на Дядо Коледа от НОРАД започва през 1955 г., когато магазин в Колорадо Спрингс допуска печатна грешка в телефонния номер на Северния полюс в реклама във вестник. Първото обаждане идва от малко момиче, което се свързва с полковник Хари Шуп - директор на предшественика на НОРАД. Полковникът уверява детето, че Дядо Коледа е на път, а след като още деца се обаждат в командния център, армията добавя новата задача към своята отбранителна мисия.Командването е кръстено НОРАД три години по-късно и представлява комбинирана канадско-американска военна агенция. Оттогава мисията по проследяване на Дядо Коледа тече без прекъсване. Движението на белобрадия старец може да бъде проследено в профилите на НОРАД във Фейсбук, Туитър, Инстаграм и ЮТюб.", "date": "2019.12.24", "title": "Северноамериканското военно командване следи Дядо Коледа и евентуален \"коледен подарък\" от Северна Корея"}
{"url": "http://www.cross.bg/vyatur-silen-slab-1621091.html", "text": "/КРОСС/ Предупреждение за жълт код за силен вятър е издаден за 19 области. Това съобщиха от НИМХ.Днес с умерен временно и силен вятър от северозапад ще продължи да нахлува студен въздух. Ще преобладава облачно време и на места ще превалява слаб дъжд, в планинските райони - слаб сняг. Температурите ще се понижат и максималните ще бъдат между 5° и 10°.Над планините ще е предимно облачно и на места ще превалява слаб сняг. Ще духа силен до бурен северозападен вятър. Максимална температура на височина 1200 метра около 1°, на 2000 метра - около минус 4°.Над Черноморието ще преобладава облачно време, но само на отделни места ще превали слаб дъжд. Ще духа умерен и временно силен северозападен вятър. Максимални температури на въздуха: 9°-11°.Температура на морската вода е 12°-14°. Вълнението на морето ще бъде 2-3 бала.", "date": "2019.12.24", "title": "Жълт код за силен вятър в 19 области"}
{"url": "http://www.cross.bg/putyvat-dopulnitelni-mesta-1621094.html", "text": "/КРОСС/ Празниците са предпочитано време за пътуване за повечето хора. И тази година автобусни превозвачи и БДЖ осигуряват допълнителни места.Извънредните автобуси, които превозвачи са осигурили, ще пътуват по най-натоварените маршрути в страната, обяснява изпълнителният директор на Централната автогара в София Иван Мирославов:„ За Варна и Бургас, Пловдив, Кърджали, Смолян и Северозападна България“Над 28 хиляди и допълнителни места за предстоящите Коледни и Новогодишни празници осигурява „БДЖ Пътнически превози“. За тази цел ще бъдат увеличени с допълнителни вагони съставите на някои влакове, които пътуват по основните направления в страната:„Това са предимно София-Варна, София-Видин, София-Пловдив, където се очакват най-големи пътувания с железопътен транспорт, респективно в последните почивни дни и най-вече на 5-ти януари към столицата и големите градове влаковете ще се движат с увеличен брой вагони“, посочи. инженер Ивайло Георгиев.От „БДЖ Пътнически превози“ съветват гражданите предварително да потърсят подробна информация за влака, с който желаят да пътуват, както и да избягват да купуват билети в последния момент.В нощта срещу Рождество Христово и в ранните часове утре е възможно да се образуват поледици,предупреждават от Агенция „Пътна инфраструктура“ и призовават шофьорите да тръгват на път с автомобили, подготвени за зимни условия, да карат със съобразена скорост и да не предприемат рискови изпреварвания и маневри.В София на Бъдни вечер и Коледа паркирането в центъра и районите със зелена зона ще бъде безплатно.", "date": "2019.12.24", "title": "Допълнителни места за празничните пътувания"}
{"url": "http://www.cross.bg/pytin-rysiya-stranata-1621096.html", "text": "/КРОСС/ През 2000 г. Владимир Путин идва на власт – тогава все още като служебен, временен президент. Какво обеща той тогава? И какво е изпълнил до днес, обобщава .2000-ата година започна доста необичайно за Русия: в новогодишната нощ тогавашният президент Борис Елцин обяви, че се оттегля по здравословни причини, и изненада с избора на свой наследник: слабо известния в международен план бивш шеф на Федералната служба за сигурност (ФСБ) Владимир Путин, наскоро избран за служебен премиер на страната.Още в празничната нощ по руската телевизия е излъчено новогодишното поздравление на новия президент, в което Путин каза: \"В новогодишната нощ се сбъдват мечти. Още повече в тази особена нощ.\" След което прикани сънародниците си да вдигнат чаши за новия век.По онова време малцина предполагат до каква степен Путин ще предопредели събитията в следващите 20 години.Неговата популярност тъкмо започва да расте, но повечето хора не са наясно на какво е способен този бивш кадър на КГБ и съдят за него предимно по обещанията му.А сред тях има и такива, които се помнят. Изпълнени ли са те?Още като министър-председател Владимир Владимирович написа през 1999, че \"е прибързано да погребваме Русия като велика сила\", и обеща да върне страната обратно на международната политическа сцена. И днес Русия е точно там – въпреки западните санкции и изхвърлянето ѝ от Г-8. Независимо дали става дума за кризата в Сирия, за Украйна или за иранската ядрена програма – без Русия не може.Преди изборите през 2000 г. Путин се обърна с отворено писмо към руските избиратели. В него той обеща, че ще направи руската държава по-силна и ще обнови армията и оръжейната индустрия на страната.Силата на една държава не се определя от число, като например брутния вътрешен продукт (БВП), и затова е толкова трудно да се измери. Но както в страната, така и в чужбина съществува консенсус по въпроса, че Русия днес е по-силна, отколкото през 2000.Освен това е сигурно, че руската армия е по-ефективна и по-модерна и дори може да се похвали с известни успехи: във войната с Грузия през 2008, с окупирането на полуостров Крим в началото на 2014 или в Сирия от 2015 година насам. Превъоръжаването на армията отне няколко години и струва най-малко 315 млрд. щатски долара.Днес Русия изглежда по-стабилна, отколкото бе в годините на чеченската война (1994 – 1999), когато мнозина, включително самият Путин, се опасяваха от възможен разпад на страната и някои региони дори си позволяваха открито да мечтаят за независимост. От друга страна при управлението на Путин партийният живот деградира, а периодична смяна на управляващите на местно или на федерално ниво – за гарантирането на повече контрол – няма.", "date": "2019.12.24", "title": "Какво обеща Путин преди 20 години и какво изпълни?"}
{"url": "http://www.cross.bg/ofisa-vreme-chasa-1621097.html", "text": "/КРОСС/ Заседяването е една от най-често срещаните причини за затлъстяване. И не само! Седенето в дълготраен план може да причини куп болести, сред които диабет, сърдечно съдови болести, хемороиди, наднормено тегло, различни схващания и изкривявания на гръбначния стълб и т.н.Лошата новина е, че според американско проучване един човек, който работи в офис прекарва средно около 10 часа на ден в седене. Повечето часове са заради работата зад бюро, а другите – заради гледане на телевизия или ровене из лаптопа/мобилния телефон от дивана у дома.Експерти твърдят пред British Journal of Sport and Medicine, че човек трябва да стои прав поне 2 часа през работния ден и половината време от останалото време извън офиса. Крайната цел е седенето да се намали наполовина.За тези, които работят зад бюро, това ще е трудна, но не и непосилна задача.1. Провеждайте всеки телефонен разговор прави.2. Разхождайте се повече – за вода, за кафе, до принтера, до колегата.3. Наложете си да ставате прави на всеки час за около 10 минути (може да сте зад бюрото, за да вършите работата си, просто трябва да сте прави).4. Използвайте обедната почивка, за да се разхождате.5. Избягвайте да седите по време на работните срещи (оперативки) в офиса.– Разходете се до дома, вместо да сядате в колата или превозното средство;– Вечерта ще сте изморени, но това не означава да се тупнете директно на стола. Разсъблечете се, подредете си дрехите, спретнете си нещо хубаво в кухнята за хапване;– Може да полегнете пред телевизора, вместо да сядате. Така отново давате почивка на седалищните мускули и не притискате конкретни зони в тази област.", "date": "2019.12.24", "title": "Колко часа е здравословно да седите?"}
{"url": "http://www.cross.bg/proveryavat-proverka-razhodvane-1621100.html", "text": "/КРОСС/ Национална агенция за приходите (НАП) е започнала проверка на всички членове на изпълкома на Българския футболен съюз (БФС), съобщи \"24 часа\".Според информацията се проверяват всички лични финанси и данъчни декларации за предишните пет години. Доскорошният президент на БФС Борислав Михайлов също е обект на проверка.Това е третата проверка на организацията в последните месеци. През октомври служители на Главната дирекция за борба с организираната престъпност (ГДБОП) влязоха в сградата на БФС, като иззеха документи, свързани със съдийството.БФС е обект на разследване и от икономическа полиция по подозрения в икономически престъпления около разходване на публични средства. Разследването на полицията е започнало през лятото. Тя е по три направления, основно за разходване на средствата за екипи на детски футболни отбори. Установено е, че една от фирмите е прехвърлена на клошар.От Министерството на младежта и спорта също обявиха, че проверяват БФС за разходване на средства, получени от държавата.", "date": "2019.12.24", "title": "Данъчните проверяват ръководството на БФС"}
{"url": "http://www.cross.bg/boeing-modela-samoleta-1621092.html", "text": "/КРОСС/ Американският производител на самолети Boeing уволни главния си изпълнителен директор. Причината - да се възстанови доверието в компанията след двата трагични инцидента с модела \"737 Max\" в Индонезия и Етиопия, при които загинаха над 340 души. Уволнението се случва само седмица след като Boeing взе решение от януари временно да спре производството на модела \"737 Max\". Властите заявиха, че не се очаква да се стигне до уволнения, но съкращенията могат да засегнат някои от 900-те компании, които доставят части за самолета. Засега доставките са замразени, докато регулаторите не одобрят модела отново да влезе в търговската мрежа. Надеждите на Boeing са до края на 2020 година производството да бъде възстановено, и компанията да произвежда по 57 самолета на месец. ", "date": "2019.12.24", "title": "Boeing уволни директора си заради катастрофите в Индонезия и Етиопия"}
{"url": "http://www.cross.bg/sy-polet-ytochnyava-1621101.html", "text": "/КРОСС/ Изтребител Су-57 се разби в тайгата на Русия. Инцидентът е станал при тренировъчен полет в Хабаровска област. За щастие няма пострадали, съобщи ТАСС.Агенцията уточнява, че пилотът е успял да катапултира. Той не е получил травми, съобщи представител на администрацията на град Комсомолск на Амур.Изтребителят Су-57, модел Т-50 е извършвал рутинни изпитания в тайгата. Няма жертви и разрушения на земята. Самолетът се е разбил на 111 км от Комсомолск на Амур. Пилотът е бил прибран от хеликоптер.Разбилият се изтребител не е принадлежал на армията. Първата доставка за руските ВВС е била запланувана за тази седмица, уточнява РИА \"Новости\".Припомняме, че моделът Т-50 на Су-57 е 5-то поколение реактивен многоцелеви изтребител, разработен от ОКБ Сухой за военновъздушните сили на Русия.Той трябва да замести остарелите руски изтребители 4-то поколение МиГ-29 и Су-27 в руските ВВСС.Су-57 е разработен като директен отговор на американските F-22 Raptor и F-35 Lightning II. Т-50 прави своя първи полет на 29 януари 2010 г. Неговият втори полет е на 6 февруари 2010 г. До 31 август 2010 г. прототипът извършва общо 17 полета.", "date": "2019.12.24", "title": "Топ изтребител Су-57 се разби в Русия"}
{"url": "http://www.cross.bg/manastir-kyltyrata-tyristicheski-1621093.html", "text": "/КРОСС/ Пет от най-старите ни манастири, обявени за паметници на културата – Бачковският, Троянският, Кремиковският, Килифаревският и Плаковският, както и три църкви, се очаква да бъдат реставрирани с европейски средства. Така тези религиозни средища ще станат още по-привлекателни за поклонници и туристи.Ремонт на сгради, облагородяване на района и туристически център се предвижда да бъдат направени във втория по големина български манастир„Успение Богородично“ край Бачково. Той кандидатства за европейско финансиране с проект „Бачковски – Православна Света Обител и духовна поклонническа дестинация“ на стойност малко над 1,2 млн. лв. от Оперативна програма „Региони в растеж“ 2014-2020 г. Така ще бъдат създадени нови възможности за поклоннически туризъм в един от най-обичаните и посещавани български манастири. В процес на разглеждане е проектът на още един забележителен паметник на културата от национално значение – Троянския манастир „Успение Богородично”. Там е необходимо да бъдат извършени реставрационно-консервационни и ремонтни работи на западното крило на манастирския комплекс и основната църква в него. Възможностите за развитие на мястото са големи, затова към проекта ще бъде добавена и концепция за туристически продукт. Основан е в началото на 17 в. от няколко атонски монаха отшелници, които донасят със себе си чудотворната икона на Богородица Троеручица.Действащият девически манастир „Рождество Богородично“ край Килифарево също има нужда от средства за ремонт и реставрация. Идеята е там да бъдат изградени нова магерница, конферентна зала, паркинг, туристическа пътека до стария манастир и мост на река Белица. В културната история на България Килифаревският манастир „Рождество Богородично“ заема особено важно място. Основан е между 1348 – 1350 г. от Теодосий Търновски с подкрепата на Цар Иван-Александър и бързо се превръща в средище на оживена книжовна и просветителска дейност. В наши дни манастирът е обявен за културен паметник, счита се за един от шедьоврите на Българското Възраждане.Още една от българските светини ще има шанс да върне блясъка и славата си, благодарение на проект по европрограмата. Плаковският манастир „Св. пророк Илия“ край Велико Търново има нужда от средствата за основен ремонт и реконструкция на манастирските сгради и централния храм. Проектът предвижда основни реставрационно-консервационни дейности и изграждане на туристически атракции. Заданието в момента се съгласува с Министерството на културата, тъй като манастирът е национален паметник. Там през 1835 г. е организирана Велчовата завера, като един от водачите е бил бившият игумен на манастира отец Сергий. Плаковският манастир е основан по време на Втората българска държава, но не след дълго е бил разрушен. Около 1450 г. е бил възстановен отново, но по-късно многократно е бил разграбван и опожаряван, като последният пожар е бил в средата на миналия век – през 1949 година. Въпреки тежката му съдба, манастирът успява да опази икони, рисувани от Захарий Зограф, а величествената 26-метрова камбанария с красива декоративна зидария е дело на Кольо Фичето.В края на месец ноември беше подписан договор за ремонт на Кремиковския манастир по проекта на Столична община „Кремиковски манастир – духовният център на Софийската Света гора“. В светата обител ще бъдат инвестирани малко над 9,5 млн. лв. Предвижда се да бъде извършена реставрация на стенописи, ремонт на покрива и дренажа на средновековната църква „Свети Георги“ в манастира и даинформационен центърмузейна експозиция, магерница, параклис и камбанария. Там ще заработят и специални манастирски работилници, където посетителите ще могат да научат тънкостите в производството на сладка и сиропи от набрани в района плодове. Ще има организирани ателиета за популяризиране на традиционни за мястото занаяти. С беседи по вероучение, музика и изкуство, деца и младежи ще бъдат запознавани с християнската вяра в безплатни летни лагери. анастир е един от най-старите по нашите земи. Датира от времето на Второто българско царство и е обявен за национален паметник на културата. Чрез реализацията на проекта ще се създадат условия за разширение на настоящите му функции и превръщането му в е бъде създаден цялостен нов туристически продукт, който да съчетае културните и духовни ценности с природните забележителности.В края на месец ноември беше одобрено и финансиране за консервация и реставрация на фасадата на катедрален храм „Св. Св. Кирил и Методий“ в Бургас,койтосе намира в самия център на морския град и обновяването му ще допринесе за красивото и естетично оформяне на цялото пространство около храма. Още две православни църкви кандидатстват с проекти за обновяване. Това са храмовете „Св. Димитър“ и „Св. Панталеймон“ в област Видин. Към църквата „Св. Димитър“ е планирано и изграждането на музей.По управляваната от Министерството на регионалното развитие и благоустройството Оперативна програма „Региони в растеж“ 2014-2020 г. бе разработен специален механизъм, включващ безвъзмездни средства и нисколихвено кредитиране, по който храмовете - паметници на културата от национално и световно значение могат да кандидатстват за финансиране.Това не са първите православни храмове обновени с евросредства. В предишния период по Оперативна програма „Регионално развитие“ беше върнат блясъка на църквата „Св. Георги“ в с. Арбанаси. Беше ремонтиран покривът, укрепени бяха стените и сводът на храма и беше направен дренаж. 180 кв. м стенописи бяха реставрирани, а големият двор на светата обител беше оформен като парк. Всичко това даде възможност храмът, който допълва ансамбъла от късносредновековни църкви в Арбанаси, да бъде включен в туристическия маршрут в историческия резерват.Освен средствата по ОПРР, още над 4,4 млн. лв. по управляваните от МРРБ програми за трансгранично сътрудничество ще бъдат инвестирани за ремонт и благоустрояване на православни храмове.По програма Интеррег Румъния - България 2014-2020 се извършва реставрация на църквите „Св. Петка“ и „Св. Георги“ в Русе. Обновяването им е част от проекта „Християнско наследство по културния коридор Русе-Гюргево“ на стойност над 3 млн. лв. Предвижда се да бъде направен основен ремонт на двете църкви и създаване на туристически маршрути, които да представят културното и религиозно наследство в двата региона. Църквата „Св. Петка“ в Русе е паметник на културата, като архитектурният проект на храма е първият успешен опит за копиране на Кръглата църква в старата българска столица Преслав. Църквата „Св. Георги“ в Русе е построена в около 1840 г., след като съществуващата преди това дървена постройка е изгорена по време на руско-турската война в началото на 19-ти век.По програма ИНТЕРРЕГ-ИПП България - Македония 2014-2020 г. над 440 хил. лв. са инвестирани в ремонта на средновековната църква „Свети Архангел Михаил“ в гр. Рила. Извършена е и частична реконструкция на стенописите в нея. Църквата е включена в регистъра на Министерството на културата за недвижимите културни ценности от национално значение и е една от малкото добре запазени на Балканите, датирани от 12 век.Над 600 хил. лв. от Програма ИНТЕРРЕГ-ИПП България - Сърбия 2014-2020 са вложени в реставриране и консервиране на руините на църквата „Света Богородица” в с. Осиковица, община Правец. Археологическият обект се намира на 8 км. южно от с. Осиковица. Църквата е датирана от ХIV век и е изградена върху руини на по-ранна сграда и древно култово място. Обявена е за архитектурно-строителен паметник на културата от Античността и Средновековието. Обектът привлича посетители и до днес и е с голям туристически потенциал.", "date": "2019.12.24", "title": "Пет български манастира ще бъдат обновени със средства от ЕС"}
{"url": "http://www.cross.bg/snyag-raiioni-valezhite-1621083.html", "text": "/КРОСС/ Валежи от сняг очакваме в навечерието на Бъдни вечер. Бъдете много внимателни, защото валежите над Дунавската равнина ще са придружени от силен вятър от северозапад. Бъдете нащрек и за паднали клони! Най-висока е вероятността за валежи от сняг над Западна и Северозападна България и Предбалкана. Ветровито време и понижението на температурите ще продължи. Най-ниските температури в населените места ще бъдат от 1 до 6 градуса, по Черноморието 8-9. Облачността ще бъде разкъсана и променлива и в североизточните райони и по високите западни полета ще превали дъжд и сняг. Следобед ще превалява и в Централна България. С умерен северозападен вятър ще се пренася по-студен въздух. Максималните температури са от 4 до 9 градуса, в източните части до 12-13, прогнозира В сряда ще бъде ветровито с превалявания oт дъжд и сняг. В североизточните райони по високите западни полета и планините ще превалява пре целия ден сняг. В четвъртък постепенно валежите ще спират и следобед облаците ще се разкъсват. В петък вятърът ще отслабне. В низините ще има повече слънчеви часове, а в планинските райони ще има превалявания от сняг.В събота бързо ще се заоблачава и следобед в западните райони ще завали сняг. През нощта валежите ще обхващат и източните райони. В неделя от север на юг снеговалежите ще спират, най-късно в Югозападна България. ", "date": "2019.12.24", "title": "Сняг ще завали в навечерието на Бъдни вечер, температурите падат"}
{"url": "http://www.cross.bg/godina-nashite-horata-1621095.html", "text": "/КРОСС/Това коментира в предаването \"Плюс минус\" по Нова тв астрологът Стилиян Иванов.През 2020 година всички ще трябва да направим необходимото. Ще трябва да си оправим разхвърляните стаи като Юпитер ни гарантира, че ако подходим отговорно към задълженията си, няма да изпитаме напрежение, каза още Иванов.Предстои нещо изключително лечебно и добро. Трябва да си подредим къщата - т.е. нашите тела, нашите умове, нашите души. Ако го направим, ще се трансформираме. Обещавам, че догодина по това време ще сме променени. Промяната е стрес, само когато очакванията към живота са примитивни. обикновено хората, които смятат, че живота е място, където сме дошли да ядем и да пием, те ще бъдат стресирани от промените. Но хората, които мислят отвъд материалното, знаят, че промяната е нещо, през което трябва да минем, коментира астрологът. ", "date": "2019.12.24", "title": "През 2020 година пасажът от вмирисани скумрии ще напусне сцената на политиката"}
{"url": "http://www.cross.bg/kaprio-leonardo-pravim-1621084.html", "text": "/КРОСС/ Актьорът Леонардо Ди Каприо разкритикува своите колеги, оплакващи се колко тежка е работата им, съобщи Deadline.„, поясни актьорът.През август бе съобщено, че Ди Каприо не желае американските зрители да видят филма с неговото участие „Кафене „Донс Плам“. Там той играе грубия и безцеремонен младеж Дерек, а репликите му включват обсъждане на оргазма и заплахи да хвърли бутилка в лицето на една жена. Филмът бе заснет едва за 6 дни, но забранен в САЩ и Канада.В края на октомври компания Sony посочи своите кандидати за „Оскар”. За най-добра мъжка роля студиото предложи Леонардо Ди Каприо заради ролята му във фирма на Куентин Тарантино „Веднъж в… Холивуд”.", "date": "2019.12.24", "title": "Защо Леонардо Ди Каприо се разгневи на колегите си в Холивуд?"}
{"url": "http://www.cross.bg/bilo-zhivota-deteto-1621085.html", "text": "/КРОСС/ 4-годишно момченце е с опасност за живота след пътен инцидент на ул. „Борисова“ в Русе. Това съобщиха от полицията в крайдунавския град.Сигналът е подаден малко преди 16.00 часа вчера.Според първоначалната информация момчето е излязло на улицата и е било ударено първо от автомобил, управляван от 62-годишен мъж.От удара детето е отишло към друга идваща кола, управлявана от 49-годишен водач. Те са тествани за алкохол, пробите им са отрицателни.Екип на Спешна помощ е откарал детето в болница.", "date": "2019.12.24", "title": "Две коли блъснаха 4-годишно дете в Русе, борят се за живота му"}
{"url": "http://www.cross.bg/produlzhavat-trafik-zaradi-1621086.html", "text": "/КРОСС/ Поредна порция натоварен трафик по пътищата в страната заради предстоящите празници. Продължават и засилените проверки на патрулите, като някои от тях ще се правят и от немаркирани коли. Полицаите ще следят за превишена скорост, употреба на алкохол и наркотици, както и за това - оборудван ли е автомобилът за зимните условия. Синоптиците предупреждават, че в нощта на Бъдни вечер е вероятно да вали сняг, а температурите да паднат.И една добра новина за софиянци и гостите на столицата - няма да има \"синя\" и \"зелена \" зона на днес, утре на Коледа и на 26 декември.", "date": "2019.12.24", "title": "Продължават засилените проверки заради натоварения трафик"}
{"url": "http://www.cross.bg/poveche-naselenieto-godina-1621087.html", "text": "/КРОСС/ Проучване на Националния статистически институт показва какво ще сложат българите на празничната си трапеза. Данни на НСИ сочат, че най-заможните 10% от населението консумират с 36% повече калории от най-бедните българи. Оказва се, че хората с по-високи доходи консумират по-малко хляб, но наблягат на месото, плодовете и зеленчуците. Това обаче не значи, че се хранят по-здравословно, защото пият алкохол и пушат цигари повече от другите. Средно по 50 литра алкохол на година изпиват най-заможните 10% от населението. Те разполагат на месец с малко по-малко от една средна заплата, която могат да похарчат само за себе си.А кой е заможен? Всеки член на домакинство, който разполага с малко повече от 14 000 лв. на година, или с 1185 лв. на месец. Така в групата на най-богатите попадат около 700 хил. българи.А най-бедните 10% за цяла година разполагат със среден доход от 144 лв. на месец. Най-заможните от населението харчат за храна около 23% от разходите си, а 11 на сто от семейния им бюджет се заделя за наем и плащане на сметки. При най-бедните за тези две пера от семейния бюджет отиват съответно 41,4 и 18,3% от разходите.", "date": "2019.12.24", "title": "По празниците: Заможните българи консумират повече калории от по-бедните"}
{"url": "http://www.cross.bg/polet-kompensatziya-evro-1621088.html", "text": "/КРОСС/ Един от най-топлите и уютни празници наближава и е време да помислим за изненадите, които ще поднесем на нашите близки. Едно добро предложение за предстоящата Коледа е да ги запознаем с правата им като пътници. Не бързайте да възразявате. Изключително неприятното преживяване, свързано със закъснял или отменен полет може да бъде компенсирано.Все повече хора пътуват около Коледа и Нова Година. Някои, за да посетят Коледните панаири в европейските столици, други за да прекарат празника с близки, които живеят извън България. За съжаление, Коледната магия много бързо може да се превърне в един позеленял от яд Гринч, който да съсипе празничните дни на всички.Около Коледа и Нова година графиците на авиокомпаниите са изключително натоварени и съвсем естествено може да се окаже, че полетът ви закъснява или е отменен. Разбира се, никой не може да ви върне обратно загубеното време. Добрата новина е, че можете да получите една прилична сума, като обезщетение за причиненото неудобство.Правата на пътниците, които пътуват от или към някоя от страните членки на ЕС, произтичат директно от Регламент 261/2004. Това означава, че, ако вината за забавянето/отмяната на полет е в авиокомпанията, единствено този регламент има силата да определи размера на компенсацията.Размерът на обезщетението за забавен/отменен полет по вина на авиокомпанията е в размер на 250 до 600 евро. С колко точно ще бъдете обезщетени зависи от разстоянието между летището на излитане и кацане, както и от продължителността на закъснението.За да имате право на компенсация е необходимо полетът ви да е закъснял с минимум 3 часа. Сумата зависи от разстоянието:Важно е да се отбележи, че Регламент 261/2004 важи ако излитате от европейско летище с европейска или друга авиокомпания. Ако пристигате от летище извън Европа, задължително условие е полетът да се изпълнява от европейска авиокомпания.При отменен полет нещата са малко по-различни. За да изискате компенсация е необходимо да са изпълнение следните условия:Разбира се, ако авиокомпанията отмени полета в последната минута, то можете да изискате компенсация. Сумите за компенсация при отменен полет също зависят от разстоянието, което полетът покрива.За една година авиокомпаниите спестяват милиарди евро от обезщетения, които пътниците не са потърсили просто защото не знаят правата си.Тази година можете да направите крачка в обратната посока и да запознаете вашите близки с правата им. Имайте предвид, че ако всички условия са спазени, можете да потърсите компенсация дори за отминали полети.В зависимост от държавата, правото ви на компенсация може да бъде валидно от 1 до 7 години, така че пазете документите, свързани с полета.Авиокомпаниите имат своите трудности и е възможно да създадат пречки при изплащането на обезщетението заради тежка бюрокрация или други причини.Ако сте се сблъскали със ситуацията на забавен/отменен полет или това се случи по време на празниците, най-разумно би било да се обърнете към компетентни лица.  е българска компания, която си сътрудничи с адвокатски кантори от цял свят и успешно защитава правата на пътниците. Не се колебайте да се свържете с тях, ако имате нужда от съдействие. Компанията има право на възнаграждение само, ако вие получите своето обезщетение.Можете да се запознаете в детайли с правата си на техния уебсайт.", "date": "2019.12.24", "title": "Как проблемът с вашия полет може да се окаже коледен подарък?"}
{"url": "http://www.cross.bg/kogo-nyama-horata-1621089.html", "text": "/КРОСС/ Милиони граждани на Европейския съюз ще посрещнат Коледа сами и няма с кого да разговарят за лични теми, пише Евронюз.Според изследване на Европейската комисия, около 7% от населението на Европейския съюз живее в самота.Преброяването не е лесно, поради различните разбирания на хората за самотата и липсата на подробни изследвания в отделните страни членки.Най-много самотни хора в Европа има в Италия, Франция, Люксембург, Португалия и Холандия, сочи едно от систематизираните изследвания на самотата. В Италия 13,2% от хората казват, че няма от кого да поискат помощ, ако им се наложи, а 11,9 процента казват, че няма с кого да споделят или обсъдят лични въпроси.Най-високи показатели за липса на възможност за споделяне отбелязва Франция, където 12,3% от хората няма с кого да поговорят по лични теми.Най-ниски са показателите на самотата в Словакия, Чехия и Испания. Там самотните хора не са повече от 2-3 процента, като в Словакия едва 2,1% казват, че няма кого да помолят за помощ и 2,2% се оплакват, че няма с кого да споделят.България се намира в средата на класацията, публикувана от Евростат. В нашата страна хората, които казват че няма от кого да потърсят помощ са 4,7 процента. Същият е показателят и за хората, които няма с кого да споделят или обсъдят лични въпроси.Данните сочат, че от самотата не са засегнати само най-възрастните хора, въпреки че почти всички кампании за борба със самотата са насочени предимно към тях.Холандската депутатка Джудит Меркис казва, че изследване в Германия сочи, че най-силно усещане за самота изпитват младите мъже, а процента сред младите жени също се увеличава.Трите основни фактора, които определят усещането за самота са здравословни проблеми, живота без партньор и бедност.\"Важен фактор е и характера на човека и способността му да осъществява връзка с другите. Много свързващи звена като църквата, училището, центъра на града и други, изчезнаха от живота на съвременния човек\", казва Меркис.", "date": "2019.12.24", "title": "7% от европейците посрещат Коледа в самота"}
{"url": "http://www.cross.bg/stoltenberg-pytin-nato-1621080.html", "text": "/КРОСС/ Генералният секретар на НАТО Йенс Столтенберг изрази готовност да се срещне с руския президент Владимир Путин. В интервю за ДПА Столтенберг поставя обаче и условия, за осъществяването на тази среща. „Във времена на кризи е важно да водим диалог“, казва генералният секретар на НАТО, като подчертава още, че:Думите му се приемат като протегната ръка към Кремъл, след като НАТО и Русия вледениха отношенията си след анексирането на Крим през 2014 година. От тогава не е имало и срещи на високо равнище.Готовността за среща между Столтенберг и Путин идва, след като американският президент Доналд Тръмп призова за добри отношения с Москва.„НАТО трябва да води диалог с Русия“, заяви Тръмп по време на срещата на върха на Алианса в Лондон. Тази позиция застъпват и Франция и Германия, но не се одобрява от някои източноевропейски партньори.Те изразяват съмнение, че с Москва може да се градят добри отношения на фона на военните действия в Източна Украйна и анексирането на Крим. „Дори и да не можем да подобрим отношенията си не трябва да се отказваме от диалога“, допълва Йенс Столтенберг в интервюто си за ДПА.", "date": "2019.12.24", "title": "Йенс Столтенберг изрази готовност да се срещне с Владимир Путин"}
{"url": "http://www.cross.bg/evakyirani-signali-pishe-1621081.html", "text": "/КРОСС/ Поне 30 търговски обекта са били евакуирани в Москва заради сигнали, че са \"минирани\", пише Риа новости.Сред опразнените магазини е имало няколко от популярните вериги Пятерочка и Перекресток, казват от службите за сигурност и добавят, че се е наложило да бъдат евакуирани 1567 души.Около 17:30 местно време била завършена проверката, но не са били открити взривни устройства.Сайтът РБК пише, че сигналите за бомби са част от голяма акция за злонамерени обаждания. Всички 1500 магазина на веригата Пятерочка в Подмосковието бяха \"минирани\", написа медията.Подаването на фалшиви сигнали за бомба продължавало вече месец, като са засегнати и други обекти на компанията X5 Retail Group, която управлява още веригите Перекресток и Карусел.", "date": "2019.12.24", "title": "Стотици евакуирани от магазини в Москва заради сигнали за бомби"}
{"url": "http://www.cross.bg/vychich-izbori-april-1621082.html", "text": "/КРОСС/ Редовните парламентарни избори в Сърбия ще се произведат на 26 април или 3 май, заяви президентът на страната Александър Вучич в ефира на телевизия \"О2\", предаде агенция ТАСС.", "date": "2019.12.24", "title": "Вучич: Парламентарните избори ще са на 26 април или 3 май"}
{"url": "http://www.cross.bg/chasa-kontzert-sustoi-1621073.html", "text": "/КРОСС/В 11.30 часа площад „Академик Николай Хайтов” ще се състои Коледен концерт на талантите от музикална школа „ Арт войс център” с ръководител Руми Иванова.От 20.00 часа в народните читалища „Възраждане 1927“- кв. Рудник, „Просвета 1927“- кв. Долно Езерово, „Антон Страшимиров 1980“ – кв. Черно море, „Петър Янев 1939“- кв. Крайморие и „Васил Левски 1937“ – кв. Горно Езерово ще се проведе обичаят коледуване.От 10.30 часа в центъра на селото ще се състои празничен концерт „Снежна Коледа“ с участието на самодейни колективи.От 15.00 часа в кв. „Калтинец“ ще се състои Коледуване на детски танцов състав при НЧ „Пробуда-1904“– „Коледа – надежда за утре“.От 17.30 часа в центъра на селото ще бъде представен обичая „Коледуване“.От 12.00 часа на сцената на пл. „Свобода“, ще се проведе Коледен концерт на Професионален фолклорен ансамбъл „Добруджа“ с гл. худ. ръководител Стоян Господинов.В 12.00 часа на пл. „Ст.Стамболов“ ще се проведе празничен Коледен концерт на Женски народен хор „Боряна“.От 17.00 часа на площад „Стефан Стамболов“ започва Коледно-новогодишната програма с концерт на Студентска формация „Жарава“.  ", "date": "2019.12.24", "title": "Предстоящи събития в страната за 24 декември"}
{"url": "http://www.cross.bg/dyshi-ministerskiya-kraii-1620840.html", "text": "/КРОСС/  - Уилям I става крал на Шотландия. - В резултат на ураган откъм Северно море са наводнени обширни територии от Нидерландия, Дания и Германия, загиват между 11 500 и 14 000 души. - Направена е демонстрация на първия пътен локомотив в света с парен двигател, произведен същата година от Ричард Тревитик. - В Гент е подписан мирен договор, който слага край на Британско-американската война. - В Оберндорф край Залцбург за първи път е изпълнена коледната песен Тиха нощ, свята нощ. - Ветерани от Гражданската война в САЩ създават организация Ку Клукс Клан, която впоследствие се превръща в расистка. - Състои се световната премиера на операта „Аида\" на италианския композитор Джузепе Верди в Кайро с голям успех. - При експлозия в предприятие на Хокайдо (Япония) загиват 245 души.- Албания е обявена за република. - В България е приет Закон за защита на нацията, с който се забраняват обществените организации и се поставя началото на антисемитизма като държавна политика. - Обявено създаването на Четвъртата френска република. - Либия обявява национална независимост. - С Постановление № 922 на Министерския съвет се създава Главно управление на пътищата към Министерския съвет. - Куба връща на САЩ 1100 военнопленници срещу хранителни продукти. - Програма Аполо: Астронавтите на космическия кораб Аполо 8 стават първите хора осъществили орбитален полет около Луната; те извършват 10 лунни орбити и излъчват Коледен телевизионен сигнал, който става една от най-гледаните телевизионни програми. - Съветският съюз нахлува в Афганистан, за да подкрепи марксиското правителство. ", "date": "2019.12.24", "title": "24 декември в историята"}
{"url": "http://www.cross.bg/neka-svyat-tazi-1620835.html", "text": "/КРОСС/ (2Кор. 13:5).Тази нощ е тайнствена. Тази нощ е свята.Предвечният Бог слиза от небесата, за да се сбъдне великата тайна на Боговъплъщението.Не само богоизбраният народ - древният Израил, но и античният гръко-римски свят имат от векове предчувствието за идването от небесата на Месия като централно събитие в живота на човечеството.Цицерон (106-43 г. пр.Хр.) се позовава на прастаро предание, според което ще се яви небесен Избавител, Който ще спаси целия човешки род.В свое стихотворение Хораций (65-8 г. пр.Хр.) разсъждава:\"Кой е в състояние да ни примири с Небето? Никой смъртен, дори и най-праведният. Само Бог може да осъществи това велико дело. Нека слезе Той от небесните висини, като вижда нашите бедствия\".Най-поразително е обаче свидетелството на Вергилий (70-10 г. пр.Хр.). Чрез Кумейската Сивила - загадъчна древна гадателка и прорицателка - той прави предсказанието:\"Ще се роди тайнствено Дете, Син на Божеството, чрез Което ще се поднови всичко създадено. То ще убие змията-звяр, ще премахне греха и ще въдвори мир в цялата земя...\"Античният свят е бил обхванат от дълбока криза. (Впрочем в много отношения тя наподобява духовните търсения и на нашето съвремие - историческите паралели очертават сходството.) Това е била цивилизация, която е започнала да изяжда самата себе си. Тя е поставила материалното над духовното. Това е бил свят, разтърсван от слепи страсти - свят на демагогия и излъгани тълпи, на разпътство, на омраза и безчовечност. В него обаче е бил дълбоко стаен копнежът по истинния Бог...И в тази безнадеждна действителност - през оная Велика нощ на Ориента - идва Божествената Любов. Идва тихо и незабележимо. В спокойно величие и тържественост. Не с грозната мощ на оръжието, не с бързопреходния блясък на политическата власт и не с проникновението на рационалното познание. Вечният Живот навлиза в тленността на нашия свят. Висшата реалност обновява в потока на относителното безусловните ценности на човешкия живот. Хвърлен е мост, който съединява Бога с човека, висшето с нисшето.Във вид на невинен Младенец, роден от Девица в пещерата край Витлеем, Бог идва на земята, повит и положен в ясли, за да се сбъдне предсказаното от старозаветните пророци.Бог се явява в плът като най-обикновен Син Човечески. А Неговото учение, най-кратко изразено, е: \"Обичайте се, хора! Това е единственият път на вашето спасение!\"Дълбокият поврат трябва да стане вътре в самите нас - да ни изтръгне от стихията на зверските инстинкти, да ни преобрази със силата на любовта и човечността, с добротата и душевната хармония.\"Ако Иисус се роди сто пъти във Витлеем и нито веднъж в самия тебе, в твоето сърце, напразен е твоят живот\" - възкликва мистикът поет Ангелус Силезиус (1624-1677).А църковният отец и мислител св. Ефрем Сириец (IV в.) с проникновението на източен мъдрец пише:\"Днешният ден е ден на спасение. Той ни учи на мъдрост.Днешната нощ носи мир и тишина на вселената. Тази нощ принадлежи на Кроткия. Нека всеки да превъзмогне своята ярост и суровост. Тя [днешната нощ] принадлежи на Смирения. Нека всеки да обуздае гордостта си и да смири високомерието си.Днес е възсиял денят на милостта. Нека никой не преследва другия с отмъщение за нанесената му обида.Настъпил е денят на радостта. Нека никой да не причинява печал и скръб.Това е ден на благоволението. В него няма място за жестокосърдечност. Това е ден, безоблачен и ясен. Нека всеки обуздае гнева, нарушаващ мира и хармонията.Това е денят, в който Бог е слязъл сред грешниците. Нека се засрами праведникът, който лицемерно се гордее пред грешника...Днес Самото Божество се е вселило в човешката природа, за да се устреми и тя към всичко свято\".Христос се ражда на земята. Целият християнски свят величае Рождеството на Предвечния Бог и в духовните песни звучи молитвеното преклонение не към някаква незнайна Висша Сила, но към конкретната историческа Личност на Иисус Христос - извор две хилядолетия на титанична духовна енергия в човешките сърца.Бог - Творец на вселената - се явява в плът, за да ни научи на най-първичния и велик закон на живота:  (Йоан 15:12-13).Син Божи, роден преди всички векове, дойде в живота ни, в нашата история, като Син Човечески, за да ни извести спасителното Си учение - учение на любов към човека за утвърждаване на неговата свобода и право на достоен живот в истина, добро и красота. ", "date": "2019.12.24", "title": "Бъдни вечер"}
{"url": "http://www.cross.bg/temi-i-gosti-v-sytreshnite-blokove-na-televiziite-na-dekemvri-1621072.html", "text": "/КРОСС/  Удар срещу италианската мафия. Каква е българската следа и имат ли връзка арестите с боклука към страната ни?; Как ще приключи политическата година?; Рецепта за здравеопазване - проф. Иво Петров; Кога бойлерът се превръща в бомба?; Водната криза в Перник стигна до Европейската комисия. Как ще помогнат от Брюксел? Говори Радан Кънев; Да сбъднеш мечта! Кой е 3-годишният диригент на Гвардейския оркестър?;   ", "date": "2019.12.24", "title": "Теми и гости в сутрешните блокове на телевизиите на 24 декември"}
{"url": "http://www.cross.bg/bivsh-prof-direktor-1621074.html", "text": "/КРОСС/ , театрален режисьор;, финансов експерт, председател на НС на Българската банка за развитие;, началник на клиниката \"Обща патологична бременност\" - УАГБ \"Майчин дом\";, бивш министър на отбраната, бивш директор на агенция в НАТО;, заместник-министър на труда и социалната политика;, писател и литературен критик, директор на издателство \"Захарий Стоянов\";, пианист и композитор;, юрист, лидер на ДОСТ, бивш депутат;, депутат в 44-ото НС;, кинокритик, писател;, председател на националния съвет на религиозните общности, бивш депутат;, директор на националния център по заразни и паразитни болести;, журналист; ", "date": "2019.12.24", "title": "Родени на 24 декември"}
{"url": "http://www.cross.bg/organizatziya-na-dvizhenieto-za-provezhdaneto-na-turzhestven-bogoyavlenski-vodosvet-na-yanyari-1621077.html", "text": "/КРОСС/ От 11.00 до 14.00 часа на 6 януари се забранява престоят, паркирането и влизането на пътни превозни средства, с изключение на градския транспорт по бул.“Кръстьо Пастухов“ между ул.“Иван Арабаджията“ и ул.“Тирана“.", "date": "2019.12.24", "title": "Организация на движението за провеждането на тържествен Богоявленски водосвет на 6 януари"}
{"url": "http://www.cross.bg/spirka-liniya-avtobysna-1621078.html", "text": "/КРОСС/ От 1 януари до 30 юни 2020 г. се измества автобусна спирка по линия №107 с код 0893 „кв.Павлово“ на ул.“Ал.Пушкин“, с 25 метра в посока бул.“Цар Борис Трети“. ", "date": "2019.12.24", "title": "Временно изместване на автобусна спирка по линия 107"}
{"url": "http://www.cross.bg/rozhdestvo-hristovo-vecher-1621079.html", "text": "/КРОСС/ Днес е Бъдни вечер, последният ден от Коледните пости. За християните това е тайнствената нощ в очакване на Рождество Христово. По традиция цялото семейство се събира около празничната постна трапеза с молитва и благодарност.„Радостта в рождественската нощ, това е спасението  - Господ слиза на земята, за да отвори пътя на човека към небето, пътят към рая“.Нарича се Бъдни вечер, защото молитвено се пожелава всичко най-добро за в бъднини.Приготовленията за празничната вечеря започват от рано сутринта и продължават до разупването на питката над празничната трапеза, която е богата, но постна - с нечетен брой ястия.На масата трябва да има запалена свещ, тъй като огънят се счита за пречистващ. Самата вечеря е по-скоро ритуал, отколкото хранене.Българският патриарх и Софийски митрополит, ще оглави празничното богослужение в храм-паметника \"Свети Александър Невски\".Нашата християнска вяра отново ни пренася под грейналите небеса на светата Витлеемска нощ и по традиция стотици богомолци ще посрещнат заедно вечерта на Бдението в патриаршеската катедрала.От 18:00 часа ще бъде отслужено празничното богослужение, което ще бъде предавано пряко от Българското национално радио.По традиция тази вечер в патриаршеската катедрала ще бъде отслужена утринната служба - богослужението, което утре на Рождество Христово ще бъде извършено в другите православни храмове в страната. Това е така, за да може българският патриарх пръв да отправи посланието си за мир и да поздрави българския народ.Довечера в 20:30 часа слушателите на програма \"Хоризонт\" ще могат да чуят и Рождественското послание на главата на Българската православна църква.Над 50 униформени и цивилни полицаи ще са в района на Рилския манастир за Рождество Христово и Коледните празници заради очакваните стотици посетители и миряни в Светата обител, каза за Националното радио шефът на областната дирекция на полицията в Кюстендил ст. комисар Елиан Стамболийски.Създава се и необходимата организация на движението по пътя Рила-Рилски манастир в празничните дни. В участък от около 250 метра при срутищата над с. Пастра движението е в едната лента и с ограничена скорост.Някои от посетителите пристигат в Рилската обител преди Рождество Христово за утрината литургия във вторник, която продължава повече от 3 часа, припомнят свещеници.Вътре в храма, в музея, при костницата Св. Лука, в манастирския двор за реда и охраната ще се грижат и гардове от частна фирма, с която манастирът има сключен договор от няколко години. Традиционната литургия за празника във Ватикана ще бъде отслужена от Папа Франциск в базиликата \"Свети Петър\".За първи път от повече от 200 години насам в катедралата \"Нотр Дам\" в Париж няма да бъде отслужена литургия за Рождество Христово, тъй като храмът все още се възстановява от големия пожар през април тази година.", "date": "2019.12.24", "title": "На Бъдни вечер семейството се събира в очакване на Рождество Христово"}
{"url": "http://www.cross.bg/obicha-chrez-pozvolim-1620830.html", "text": "/КРОСС/ „Коледа е всеки път, когато позволим Бог да обича чрез нас и всеки път, щом предлагаме помощ с усмивка на лице.“ Майка Тереза", "date": "2019.12.24", "title": "Коледа е всеки път, когато позволим Бог да обича чрез нас  "}
{"url": "http://www.cross.bg/chasa-monitor-tryd-1621075.html", "text": "/КРОСС/  - Планират първите жени с втора пенсия да я вземат 22 години; - Затъпяваме от мръсния въздух; - Седемкратен СКОК на измамите с пенсионни документи; - Джигитите на пътя ще плащат до 1200 лева „Гражданска\"; - Дядо Коледа по-богат от Бил Гейтс; - Водата поскъпва повече от обявеното; - Здравните изследвания без лимит; - Учат 4-годишни да говорят български език и рецитират; - Заплатите на медсестрите и лекарите 1 към 1,6; - Заляхме Дядо Коледа с 10 000 писма; - Борисов: От папата до Белия дом оцениха България; - С бедствено положение посрещат Нова година в Перник; - Декларираме в общината подаръци за над 5000 лв.;- Мария Грубешлиева Муки: Майка ми каза: Станеш ли актриса, злоба и завист ще те преследват като мое дете; - Негово Високопреосвещенство Ловчанският митрополит Гавриил: Отдалечаването от вярата води човека до консуматорски дух; - Архимандрит Василий, протосингел на Софийска епархия: Не са ни нужни подаръци, а вяра; - Негово Високопреосвещенство Великотърновският митрополит Григорий пред „Труд\": Вярата в Бога е най-силното оръжие, богатство и неизтощим енергоподател; - Дядо на Рождество. Защо?; - Keep calm and love science; ", "date": "2019.12.24", "title": "Преглед на печата за 24 декември"}
{"url": "http://www.cross.bg/leva-igrata-evroshans-1621076.html", "text": "/КРОСС/ Празничното настроение е във вихъра си, а Коледният дух отдавна е завладял сърцата на всички. Тегленията в пунктовете надонесоха добри вести за няколко играчи, които си направиха страхотни подаръци, след като успяха да познаят числата в играта.Емине Карагьозова от Бургас изпъкна с прецизно попадение и си спечели страхотната сума от  от играта „Еврошанс“. Точната прогноза на 60-годишния Юлиян Илиев от Кубрат му донесе печалба от . Шуменлията Борислав Борисов закова късмета точно . На същата печалба се радва и Огнян Сираков, който отнесе  в пункт на „Евробет“ в Галата.40-годишният Васил Кръстев от с. Първомай прибра в джоба си , благодарение на безупречното си попадение за 7 числа, които позна до едно. паднаха и в Кирково, спечели ги 34-годишният Мартин Ахрянов, който също беше точен в предвиждането си за 7 числа в играта „Еврошанс“.„Еврошанс“ донесе много късмет и на Синан Ферад от Чорбаджийско, който ще празнува четирицифрената си печалба от . По  отнесоха двама играчи от Костандово и Леденик.Участник от Крумовград спечели , а по  грабнаха играчи от Търговище и Омуртаг. Тегленията на играта  можете да следите в пунктовете на и на . Забавлявайте се и с мобилното приложение, което можете да свалите от този .", "date": "2019.12.24", "title": "Късметлийски дни с играта „Еврошанс“"}
