{"url": "http://www.cross.bg/king-brodyeii-kong-1588717.html", "text": "/КРОСС/ Филмовата легенда Кинг Конг вече е герой и на мюзикъл, който от тази седмица се играе на Бродуей в Ню Йорк. Със спираща дъха сцена, хореография и музикални изпълнения, представлението вече привлича огромен брой зрители. Звярът от роман, написан през 1932 г., е пресъздаден на сцената с впечатляващата височина от 6 м с помощта на сложна технология, включваща елементи от роботиката, кукленото майсторство и сценичните ефекти. Ролята на Ан Дароу се изпълнява от Кристияни Питс.", "date": "2018.11.10", "title": "Кинг Конг събира овации на Бродуей "}
{"url": "http://www.cross.bg/nevnimanie-politziya-granichna-1588729.html", "text": "/КРОСС/ Около 18.30 часа е регистриран инцидент в служебно помещение на \"Гранична полиция\" на летище София. При почистване на служебното оръжие граничен полицай е прострелял по невнимание своя колежка в ръката. Веднага е извикан екип на Спешна помощ. Служителката е транспортирана за допълнителен преглед в болница. По информация към момента, състоянието й не е тежко.Изясняват се всички факти и обстоятелства около инцидента. По разпореждане на директора на ГД \"Гранична полиция\" главен комисар Светлан Кичиков е започнала проверка по случая.  ", "date": "2018.11.10", "title": "Простреляха граничен полицай на летище София по невнимание"}
{"url": "http://www.cross.bg/ezik-tzurkovnoslavyanski-rysiya-1588727.html", "text": "/КРОСС/ В своята реч пред всеруския събор на учители по руски език и книжовност в Московския държавен университет \"Ломоносов\" ректорът на университета Виктор Садовничий предложи в училищата да се изучава църковнославянски език.\"Защо да не започнем изучаването на църковнославянски език в училище?\", отбеляза той , разказвайки за историческите традиции в образованието в Русия. Садовничий добави, че \"става дума за факултатив\".По негово мнение \"руският език може да се изучава паралелно с църковнославянския и при това да се разглежда историята на народа\".Всеруският учителски събор се проведе в МГУ между 7 и 9 ноември. Той събра над хиляда делегати от 73 региона на Русия, Беларус, Казахстан, Румъния и Китай, а сред участниците беше и Патриархът на Москва и цяла Русия Кирил.Църковнославянският език (кодифициран вариант на старославянския език) е традиционен при богослуженията в православните църкви на България, Беларус, Полша, Русия, Сърбия, Черна гора и Украйна.За разлика от латинския, който някога е бил и средство за общуване, а и до ден днешен се ползва в науката, медицината и правото, на църковнославянски език никой никога не е говорил - той е създаден само за богослужебни цели. Още повече, че е различен в различните страни. В Древна Рус църковнославянският и древноруският език съществуват на принципа на диглосията (всеки език изпълнява своя функция), но за болшинството хора богослужебният език на практика е непонятен. ", "date": "2018.11.10", "title": "Ректорът на Московския държавен университет предложи в училищата да се учи църковнославянски език"}
{"url": "http://www.cross.bg/iioncheva-godina-izpraten-1588726.html", "text": "/КРОСС/ Преди да бъде отнет имунитетът на Елена Йончева, тя заедно с колеги от БСП, внесе искане за независима експертиза, която да установи качеството на магистралите. Йончева  коментира, че преди 3 дни е получила  констативният протокол за пътя край Своге. \"Документът от 20 юни, миналата година, е бил изпратен до Агенция \"Пътна инфраструктура\" още тогава\", каза Йончева. Тя обясни, че в него, на базата на експертиза, са били изброени в 7 точки проблеми с пътя, където загинаха 20 души. Депутатът коментира, че в първите две пише, че е установено износване на горния слой на асфалта и лошо сцепление, както и рисков завой с голям вираж- точно в участъка, където стана инцидентът през август тази година. Йончева поясни, че документът, изпратен до пътна агенция, съдържа задължително предписание- \"пълна подмяна на асфалтовото покритие\", и че срокът за изпълнение е \"незабавно\". \"Изпразтихме този документ веднага в прокоратурата и изводите трябва да ги направи тя\", заяви народният представител.Елена Йончева разказа, че започнала да получава документи, след като БСП поиска от АПИ да разреши независими лаборатории от чужбина да направят проверка на петте магистрали. Йончева припомни, че бившият стрителен министър Николай Нанков е заявил официално, че има влагани недопустими материали в асфалтовата смес при ремонта край Своге.", "date": "2018.11.10", "title": "Елена Йончева: Констативният протокол с проблемите на пътя край Своге е бил изпратен до АПИ още миналата година"}
{"url": "http://www.cross.bg/gradysa-bulgariya-oblachnost-1588724.html", "text": "/КРОСС/ През следващото денонощие над Източна България ще има значителна ниска облачност, която временно ще намалява в следобедните часове. Сутринта на места видимостта ще е намалена. Над Западна България през нощта ще преобладава ясно, утре слънчево време, с разкъсана висока облачност. Ще духа слаб югоизточен вятър. Минималните температури ще са предимно между 1 и 6 градуса, в отделни котловини - до минус 1 градус, по Черноморието - до 7 - 12 градуса. Максималните температури ще са между 14 и 19 градуса, сочи прогнозата на НИМХ-БАН.По Черноморието ще има разкъсана, често значителна облачност. Ще духа слаб вятър от изток-югоизток. Максималните температури на въздуха ще бъдат 15-16 градуса, колкото е и температурата на морската вода. Вълнението на морето ще е около 2 бала.В планините ще е предимно слънчево, с повече облаци над масивите в Източна България. Ще духа слаб югозападен вятър. Максималната температура на височина 1200 метра ще е около 13 градуса, на 2000 метра - около 7 градуса. В началото на следващата седмица значителна ниска облачност и намалена видимост ще има отново над Източна България, сутринта - и по поречието на Дунав; по Черноморието ще преръми. ", "date": "2018.11.10", "title": "Какво време ни очаква през новата седмица? "}
{"url": "http://www.cross.bg/pomosht-plovdiv-pavel-1588728.html", "text": "/КРОСС/ 4-годишно момченце си глътна езика и колабира по време на демонстрациите на \"Специализираните порлицейски сили\" край зала \"Чайка\" в Пловдив.Малкият Павел наблюдавал заедно с родителите си действията на командосите, когато си глътнал езика и припаднал. Суматохата и виковете на майката за помощ прекъснаха словото на директора на полицията в Пловдив - старши комисар Атанас Илков, който заедно с гостуващия под тепетата зам.-министър на вътрешните работи Стефан Балабанов и други полицаи веднага затичаха към момченцето.Полицаят Стойчо Яковски от сектор \"Пътна полиция\" оказа първа помощ на 4-годишното дете, а говорителят на пловдивския КАТ Ботьо Гиргинов успокои родителите с думите: \"\"Спокойно, обучени сме, не се притеснявайте\".След това детето е прегледано от пристигналия екип на Спешна помощ. В момента то е в болница под наблюдение, съобщиха от Областната дирекция на МВР.\"Стойчо Яковски, човекът, който днес спаси живота на 4-ри годишния Павел. Човек с голямо (Ч) за когото полицейската работа не е просто служба, а призвание. Човекът, който с помощта на колегата си Ботьо Гиргинов обикаля детски градини и училища в, и извън работното си време и превантивно запознават подрастващите с проблемите на движението\", написа във Фейсбук пловдивчанинът Красимир Ацалов.Снимка: Facebook/Блиц", "date": "2018.11.10", "title": " Дете колабира пред МВР-шефове, пътен полицай го спаси"}
{"url": "http://www.cross.bg/snezhana-bolnitza-bolnitzi-1588725.html", "text": "/КРОСС/ Три големи университетски болници се обединиха, за да спасят живота на жена, заболяла от рак на мозъка, съобщи bTV. Снежана Атанасова работи на две длъжности - като санитар и администратор в Александровска болница. Затова, когато получава припадъци, смята, че са от преумора. Оказва се, че злокачествено заболяване - тумор в мозъка.„Не съм от най-пос лушните като много хора за личното здраве. По принцип тичам за други, но за себе си...\", казва Снежана.Средствата за операцията осигуряват колегите й. В болницата попада на „лекаря със златни ръце\" - неврохирурга в Университетска болница \"Св. Иван Рилски\" в София д-р Емануил Найденов.След операцията Снежана Атанасова се нуждае от имунотерапия, която не може да си позволи. Терапията й подарява болница в Германия. Така три големи болници се обединяват, за да й помогнат и Снежана става първият български пациент и третият случай в Европа, при който злокачествен мозъчен тумор е радикално отстранен и лекуван с имунотерапия.„Вярвам в чудеса вече! Не в доброто, а в чудеса. Аз вярвах и в доброто преди това\", казва Атанасова.Тя все още се лекува, но предприема най-важната крачка в живота си - да осинови дете. Жената вече е включена в регистъра са осиновители. При нея вече са и документите, които трябва да попълни, за да си осинови детенце. След всички чудеса, който й се случват, Снежана се надява на само още едно, да има момиченце. ", "date": "2018.11.10", "title": "Три университетски болници се обединиха, за да спасят онкоболна"}
{"url": "http://www.cross.bg/hristo-tyaloto-minaloto-1588722.html", "text": "/КРОСС/ Десислава Банова, вече Плевнелиева по мъж, напълно е възвърнала фигурата си отпреди да роди сина си Йоан. Блондинката изгря на представянето на книгата на Христо Стоичкова само 35 дни след раждането. В черна рокля по тялото, Десислава показа, че е свалила всички натрупани килца за по-малко от месец. През 9-те месеца, красавицата наддаде около 12 кг., пише „Уикенд\".Бившата синоптичка шашна всички с изваяната си фигура на офицалното представяне на автобиографичната книга на Камата. Младата майка грееше с огромна усмивка, добро настроение и спретнато облечена. Всички не спираха да питат как е успяла да се втали, а тя с усмивка отговаряше, че от грижи за бебето и здравословно хранене е успяла да разкара всяка излишна мазнинка от тялото си. Без никакви диети и глад!Плевнелиеви не пропуснаха да си направят няколко снимки със Стоичков, а злите езици не спираха да се подиграват, че бившият президент е застанал редом до баджанака си. Според упоритите слухове, в миналото Деси е имала кратка секс афера с Христо Стоичков. Двамата успяха да запазят добри отношения години по-късно, а очевидно Плевнелиев не се смущава от миналото на половинката си.", "date": "2018.11.10", "title": "Бившата синоптичка Банова, настояща Плевнелиева, е неузнаваема след раждането"}
{"url": "http://www.cross.bg/antarktida-danni-miliona-1588716.html", "text": "/КРОСС/ Учени използваха спътникови данни, за да изследват земната тектоника и затиснатите под ледовете на Антарктида образувания. Европейският спътник GOCE (Gravity field and steady-state Ocean Circulation Explorer) е проучил скрития терен, измервайки силата на земното притегляне.\"В Източна Антарктида видяхме интересна мозайка от геоложки характеристики, които разкриват основни прилики и разлики между кората под Антарктида и други континенти, с които е била свързана допреди 160 милиона години\", обясни Фаусто Фепачоли от Британския антарктически институт.Антарктида някога е била част от суперконтинента Гондвана. Той е започнал да се разпада преди около 130 милиона години, макар и връзката между Антарктида и Австралия да се е запазила допреди 55 милиона години.Използвайки спътниковите и сеизмоложки данни, учените създадоха триизмерни карти на земната литосфера, изградена от кората и течната мантия. В нея са останките от древните континенти.Данните от изследването могат да бъдат използвани и за да се предвиди как ледената маса над терена може да реагира на повишаващите се температури. ", "date": "2018.11.10", "title": "Спътникови данни разкриха останки от изчезнали континенти под Антарктида "}
{"url": "http://www.cross.bg/gryevski-godini-nego-1588723.html", "text": "/КРОСС/ От вчера след обяд никой не знае къде се намира бившият македонски премиер Никола Груевски. Мобилният му телефон е изключен, а неговата съпруга Боркица съобщи, че той не е в дома си в Скопие, предаде репортер на БГНЕС. Тази нощ десетки македонски журналисти чакаха пред затвора \"Шутка\" в Скопие, за да заснемат влизането в ареста на Груевски. През нощта куриер на съда на три пъти посети жилището на Груевски, за да му връчи заповедта за задържане, но не го намери в жилището му. След като вчера Наказателният съвет отхвърли и последната жалба на защитата му, Груевски трябва да започне да изтърпява присъдата си. Все още не е ясно дали охраната, която е подсигурена от вътрешното министерство все още е с него. Като бивш висш държавен служител той има право на подобна охрана - 24 часа в денонощието. Последната му публична проява е от преди четтири дни. Груевски вече не пише и в собствения си профил в социалните мрежи. Тази нощ имаше извънредно заседание на Изпълнителния комитет на ВМРО-ДПМНЕ, чийто лидер бе той в продължение на 14 години. Според партията \"Груевски е жертва на политическо преследване\". Груевски получи две години ефективна присъда по делото „Танк\" за закупуването на служебния му „Мерцедес\" за над 650 000 евро, докато беше премиер. По делото „Танк\" бившият министър на вътрешните работи Гордана Янкулоска беше осъдена на шест години затвор. Ако не бъде намерен от съдебните служители Груевски ще получи заповедта си за изтърпяване на наказанието в понеделник, когато трябва да се яви пред съда по друго дело срещу него. Груевски бе министър-председател в продължение на десет години - от 2006 до януари 2016 г. Той бе свален власт след разкритията за тежки корупционни схеми, натиск върху съдебната система, медиите и бизнеса. Република Македония изпадна в тежка политическа криза в началото на 2015 година, която продължи близо три години. След погрома на парламента на 27-ми април 2017 година в страната бе сформирано сегашното правителство на премиера Зоран Заев. От тази нощ в ареста се намира и най-богатият македонец Орце Камчев. Срещу него е наложена мярка за неотклонение \"задържане под стража за 30 дни\" ", "date": "2018.11.10", "title": "Никой не знае къде е Груевски, в затвора подготвиха килията му"}
{"url": "http://www.cross.bg/armeetz-arena-kontzerta-1588719.html", "text": "/КРОСС/ Dj Bobo кацна в София за концерта си в зала \"Арена Армеец\". Специалното шоу е по повод своята 25-а годишнина на сцената. Певецът е част от шоуто за 13-ия рожден ден на Радио Energy. Екипът на радиото и някои от най-големите му фенове посрещнаха музиканта на летището.Роден като Рене Бауман, в началото на 90-те швейцарецът  прави големия си удар с албума „Dance with Me\". Със следващите си проекти той буквално завладява Европа, а до момента е продал над 14 милиона копия от албумите си.", "date": "2018.11.10", "title": " Dj Bobo пристигна у нас за концерта си в \"Арена Армеец\""}
{"url": "http://www.cross.bg/makron-trump-evropa-1588718.html", "text": "/КРОСС/ Президентът на САЩ Доналд Тръмп и френският му колега Еманюел Макрон проведоха \"много конструктивна двустранна среща днес в Париж, заяви източник от Елисейския дворец, цитиран от Ройтерс.Двамата лидери разговаряха часове след гневната реакция на Тръмп на изявлението на Макрон, направено във вторник, че Европа се нуждае от собствена армия, за да укрепи отбранителните си способности и да намали зависимостта си от САЩ, отбелязва агенцията.Източникът от Елисейския дворец посочи, че се е получило \"недоразумение\" и че Тръмп, който написа в „Туитър\", че изказването на Макрон било \"много обидно\", заявил на срещата си с френския президент: \"Смятам, че сме много по-близки отколкото изглежда\".Еманюел Макрон заяви, че Европа трябва да поеме по-голяма отговорност за отбраната си и изрази съгласие с американския си колега Доналд Тръмп, че Европа трябва да поеме по-голяма част от разходите в НАТО, предаде Ройтерс.\"Очевидно аз ще споделя с президента Тръмп направените предложения за европейските способности за стратегическа отбрана и необходимостта Европа да поеме по-голяма част от общите разходи за НАТО\", заяви Макрон преди началото на разговорите с президента на САЩ в Елисейския дворец.Тръмп е на двудневно посещение във Франция за честванията на 100-годишнината от края на Първата световна война, припомня Ройтерс.Макрон защити своята инициатива за подобряване на европейската отбрана на срещата с Тръмп, отбелязва Асошиейтед прес. Френският президент нарече американския си колега \"мой добър приятел\" и изглежда го потупа по крака. Отношенията между тях са променливи, отбелязва АП.Срещата започна напрегнато, след като Тръмп определи като обидно желанието на Макрон за европейска армия. Френският президент защити идеята, заявявайки, че е несправедливо сигурността на Европа да се гарантира изцяло от САЩ.\"Затова вярвам, че имаме нужда от повече европейски способности и повече отбрана, за да поемем тази част от тежестта\", добави той.Щатите в САЩ не питат Франция, Германия или други страни, преди да финансират своите въоръжени сили, подчерта Макрон.САЩ искат силна Европа и са готови да помогнат на съюзниците си, но Европа трябва да бъде честна при разпределянето на разходите за отбрана, заяви на свой ред Тръмп, цитиран от Ройтерс. \"Ние искаме силна Европа, това е много важно за нас. И двамата искаме това да бъде постигнато по възможно най-добрия и ефективен начин\", подчерта той.Тръмп поясни поста си в Туитър, че се чувства обиден от изявленията на Макрон, че Европа трябва да намали зависимостта си от САЩ в сферата на сигурността. \"Искаме да помогнем на Европа, но трябва да е справедливо. В момента разходите се поемат предимно от САЩ\", подчерта американският президент.В отговор на туита на Тръмп френското президентство заяви, че европейската армия, за чието създаване се бори Макрон, не е насочена срещу САЩ и американският президент се е объркал при тълкуването на думите на френския си колега, отбелязва Франс прес.В интервюто си по радиото Европа Макрон първо е говорил за необходимостта да се противодейства на заплахи за киберсигурността от Китай, Русия и дори от САЩ, а след това и за изтеглянето на САЩ от Договора за ликвидиране на ракетите със среден обсег, което засяга европейската сигурност.Френското президентство изрази разбиране, отбелязвайки, че изброяването на темите в интервюто може да предизвика объркване, но това са две различни цели. Макрон никога не е казвал, че трябва да се създаде европейска армия, насочена срещу САЩ, добави президентството.Снимка:  \t\t\t\t\t\t\t\t\tReuters", "date": "2018.11.10", "title": "Тръмп и Макрон са имали \"много конструктивна\" двустранна среща (снимки)"}
{"url": "http://www.cross.bg/mareshki-volya-veselin-1588721.html", "text": "/КРОСС/ Лидерът на \"Воля\" и зам.-председател на НС Веселин Марешки ще посрещне в София на 16 ноември Марин льо Пен - президент на \"Национален сбор\"-Франция, съобщиха от пресцентъра на \"Воля\".Марин льо Пен ще бъде в София на работна среща с Веселин Марешки и депутати от \"Воля\". За събитието, което ще премине под мотото \"Европа на нациите и свободата-нов модел за европейските граждани\", пристигат още Геролф Анеманс- евродепутат и президент на Движението за Европа на нациите и свободата /MENF/, което е европейското семейство на ВОЛЯ. В София ще бъде и Томио Окамура- председател на партия \"Свобода и пряка демокрация\"- Чехия, Никола Бей - евродепутат и съпрезидент на MENF. Очаква се да пристигнат и представители на \"Партията на свободата\" -Австрия, на гръцката \"Нова десница\" и др.\"Воля\" стана член на Движението за Европа на нациите и свободата на 1 март тази година, припомнят от партията. Новината бе съобщена след среща на Веселин Марешки с лидерите на Движението в Брюксел.Марешки участва в голям лидерски форум в Ница в началото на май т.г., където проведе среща с Марин льо Пен (на снимката).Веселин Марешки се присъедини към MENF по покана на партиите- членки, която бе отправена към него още през 2017 г., след влизането на \"Воля\" в Народното събрание. ", "date": "2018.11.10", "title": "Марешки посреща Марин Льо Пен в София"}
{"url": "http://www.cross.bg/rosen-momcheto-seminariyata-1588720.html", "text": "/КРОСС/ Дванайсетокласник от Софийската духовна семинария \"Св. Иван Рилски\" бе брутално пребит в центъра на Ловеч. Момчето е удряно и ритано, основно в главата, с хладнокръвна жестокост от шестима тийнейджъри - някои от които са стари познайници на полицията, съобщи \"24 часа\".След саморазправата семинаристът Росен Нечов е вкаран в болница в силен шок, а за нараняванията му е освидетелстван от съдебен лекар. Заключението в медицинското свидетелство е, че предните му два зъба са счупени, множество други са разклатени, има и синини по цялото тяло.По думите на момчето, то с нищо не е предизвикало агресията към себе си. Разказва, че си дошъл от София и вечерта решили със сестра си да се разходят. Внася уточнение, че преди да продължи образованието си в Семинарията, имал съученичка, с която били в една компания. Понякога си пишели  съвсем обикновени приятелски неща. Като разбрала във въпросната вечер, че Росен си е в Ловеч, тя предложила да се видят в градската градина. Момчето и сестра му отишли на уговореното място, но съученичката я нямало - вместо нея там били няколко момичета. Заедно тръгнали към новия храм \"Св. св. Кирил и Методий\".\"Когато наближихме, бяхме заобиколени от 6 момчета - четирима от тях познавам. Един от тях ме попита какво съм писал на бившата съученичка и аз започнах да му обяснявам\", разказва Росен. Посегнал към телефона си, за да покаже и в този момент заваляли юмруци по лицето му.Ученикът бил повален на земята и всички се включили в ритането основно по главата му. Росен припаднал, но това не спряло побойниците, които продължили с ритниците.Момчето не разбира с какво е провокирало такова зверско отношение. Още по-болно му е, че това се случва пред храма, където е отслужил първата си литургия с отец Михаил.Росен Начов е сред добрите ученици в Семинарията и получава стипендия за успех. ", "date": "2018.11.10", "title": " Брутален побой над ученик от Семинарията"}
{"url": "http://www.cross.bg/ypravlyavashtite-politicheski-kolyo-1588711.html", "text": "/КРОСС/ Дестабилизацията на управляващите е продукт на собствените им действия, а не е заслуга на една или друга опозиционна политическа сила.Така социологът Кольо Колев коментира изминалата политическа седмица за седмичното обзорно предаване „Метроном\" на Радио „Фокус\".Според него отделните политически формации в опозиция - БСП, ДПС и „Воля\" се възползват от тези грешки, играейки своята политическа игра. „В резултат от това хората си казват „това е крадлива държава и управление, което гледа всячески и още веднъж да ни бръкне в джоба\". Коренът на злото не са действията на опозиционните партии - това, което торпедира ГЕРБ, са грешките на самата партия. Непрекъснатите скандали, които до голяма степен са породени от негативната селекция в администрацията в продължение на близо 10 години, води до все повече и повече кризи и нанася тежък удар - имиджов и политически - върху управляващите\", обясни Кольо Колев.Малко вероятно е сегашното правителство да издържи до евроизборите през 2019 година, прогнозира социологът.„Ако все пак управляващите устискат и през месец май догодина постигнат високи резултати - това ще им подейства стабилизиращо. Сегашното назряващо недоволство на избирателите би пренасочило електорат не толкова към опозицията, колкото към екзотични политически формации\", каза още той.  ", "date": "2018.11.10", "title": "Кольо Колев: Ако властта устиска до евровота, ще се стабилизира"}
{"url": "http://www.cross.bg/godina-nova-vecherya-1588713.html", "text": "/КРОСС/ Зимните курорти са едни от първите места, за които кувертите за  коледно-новогодишните празници свършват. *Коледно-новогодишните празници и тази година ще накарат стотици хиляди българи да потърсят начин за прекарване на вечерите извън дома и по възможност - по-далече от него. Мнозина, които побързаха да си направят резервациите, вече са установили, че цените тази зима са с между 8 и 11% по-високи в сравнение с миналата Нова година. Плюс това престоят в хотел, тържествената вечеря и празничната програма поначало са на цени, които нямат нищо общо с регулярните.Проверка на \"24 часа\" сред туроператорските фирми, които организират новогодишни празници, показва, че средният процент на увеличение на цените в сравнение с миналата година е около 10%.Например пакет от 3 нощувки в хотел с 4 звезди на двама човека в двойна стая плюс празнична вечеря с програма, който миналата година струваше средно 1000 лв. сега е средно по 1100 лв. Според туроператорите това важи само за коледно-новогодишните празници - иначе хотелите не са повишавали цените си в сравнение с миналата година извън тези натоварени дни.Според Илияна Стоева от \"Александра Тур\" при записванията първо свършват най-скъпите куверти. \"В момента например нашите места в Банско, Хисаря, особено Велинград са напълно изчерпани\", каза тя. Към средата на ноември те вероятно ще бъдат напълно изчерпани и при останалите туроператори и повечето от тях се опитват вече да продават куверти за чужбина, каза тя.Става въпрос предимно за близката - Македония, Сърбия, Гърция, където цените са почти равни на българските. Обикновено по-търсени са кувертите за Нова година, тъй като Коледа е семеен празник и желанието на хората да го прекарат извън дома не е много голямо. За прекарване на коледната нощ в чужбина почти няма клиенти, още повече че в Сърбия и Македония Коледата е през януари.Ориентировъчните цени за такова пътуване са между 200 и 400 лв. на човек. Например 4 нощувки със закуска и празнична вечеря в Черна гора може все още да се намерят за около 300 лв.По-посещавани дестинации, като например Охрид, струват по-скъпо - 350 лв. на човек в 4-звезден хотел със закуска и вечеря, плюс празнична вечеря, плюс пътуването дотам.Групите за пътувания за Нова година на по-далечни и скъпи дестинации отдавна са попълнени. Кратък преглед на сайтовете показва, че тук-таме има свободни места. Но изкарване на новогодишната нощ в Дубай например е към 1770 лв., и то с намаление. От няколко години насам хит сред българите, решили да прекарат Коледа иособено Нова година в България, са спа и балнео-хотелите Това обяснява големия интерес към Велинград и Хисаря. Друга много търсена дестинация напоследък са апартхотелите, защото дават възможност за събиране на няколко семейства на едно място или на по-големи групи от хора. При тях рядко се предлагат куверти, които да включват всичко в цената, и се продават само нощувки. Цените там се движат между 70 и 150 лв. застая за една нощ. За празничната вечеря се плащат допълнително между 100 и 150 лв. на човек.Доста свободни места все още може да се намерят за големите курорти по морето. Разбира се, повечето хотели там не работят по това време на годината, но много собственици се опитват да не затварят през есента изимата обектите си и са навлезли в зоната на конгресния туризъм. За тях Коледа и Нова година са кулминация. Цените, които предлагат, са доста атрактивни. Например 3-дневен престой около Нова година в 4-звезденхотел на Слънчев бряг може да излезе и 172 лв. на човек. При същите условия, но с един ден повече престой на Златни пясъци струва максимум 400 лв. на човек. В Албена работят само двата луксозни 5-звездни хотела\"Парадайс Блу\" и \"Фламинго Гранд\". Цените са доста по-високи, но и през трите вечери се организират забавления: концерт на Десислава, маскен бал на 30 декември и концертът на Графа навръх Нова година.Според директора на Института за оценки и анализи в туризма Румен Драганов в края на този декември на път ще тръгнат около 540 хил. българи, почти същият брой както миналата година. Обикновено около 200хил. от тях пътуват за Коледа, а 240 хил. съчетават коледните празници с прекарване на новогодишната нощ извън дома. Към 120 хил. от пътуващите заминават за чужбина. Разбира се, далеч не всички, които пътуват за Коледа, отсядат в хотели или отиват на заведение. Повечето от тях ходят на гости на роднини.\"Според мен активната продажба на куверти за Нова година ще продължи още около една седмица, максимум две. Първо се продават най-скъпите куверти, в последния момент остават свободни единствено най-евтините. Още повече че в България има хора, които ходят на едно и също място на Нова година години наред, защотопървия път им е харесало\", каза Драганов.Другата особеност на нашенското прекарване на Нова година в заведение е, че собствениците обикновено първо мислят за цената. Едва след това се сещат, че трябва да предложат и специална програма, и почват да мислят кого да поканят. За менюто се мисли още по-късно. Голяма рядкост е в офертата да бъде посочено какво се предлага за ядене и пиене в новогодишната нощ.Източник 24 часа", "date": "2018.11.10", "title": "Коледа и Нова година с 10% по-скъпи куверти"}
{"url": "http://www.cross.bg/prezidentut-parizh-glava-1588712.html", "text": " /КРОСС/ Тържествата в Париж са повод да осмислим горчивите уроци от изминалото столетие и да потвърдим привързаността си към диалога, към взаимното уважение и към отказ от насилие. Това каза президентът Румен Радев пред журналисти в Париж, където пристигна за участие в Парижкия форум за мир и отбелязването на 100 години от края на Първата световна война. Държавният глава на България беше попитан за годишнината и кои са изводите и поуките, които трябва да си припомним днес.\"В Париж се събираме държавни и правителствени ръководители, за да почетем края на една огромна трагедия, отнела милиони животи. Нека не забравяме - и над 100 000 български. Първата световна война и последвалите събития са горчиви уроци. За съжаление 100 години по-късно тези три елемента отново са във възход и застрашават мира на континента и по света.\", каза в речта си президентът Радев.\"Кое от това, което казах, не е истина. Нека отговорят на този въпрос\". Това заяви президентът, попитан за днешните коментари от Цветан Цветанов във връзка с вчерашното обръщение на държавния глава към народа.На въпрос за идеята за обща европейска армия, президентът каза, че това зависи от много фактори. Ако в света продължава да има непредсказуемост, ако продължава да има конфронтация, неизбежно ще стигнем и до създаване на пълноценни европейски сили за отбрана, е мнението на държавния глава. ", "date": "2018.11.10", "title": " Президентът Радев призова за диалог и отказ от насилие на Парижкия форум за мир "}
{"url": "http://www.cross.bg/more-nyama-palamyd-1588710.html", "text": "/КРОСС/ Продават го по 6-8 лева за килограм Трима възрастни турци чакат пред сергия с паламуд на Колхозния пазар във Варна. Мъжете са явно в командировка и дълго обсъждат рибите по кило на сергията. Избират дълго и търпеливо три. После молят продавача Сали да ги изчисти и нареже мераклийски на кръгове за скарата. Опашката почва да нервничи. Всички искат паламуди по 6 лева за килограм - такава евтиния рядко се случва Нито тримата гости, нито огладнелите за есенни риби варненци знаят трите тайни: че паламудът може би е от Мраморно море. че дребният сафрид по 7 лева за килограм, който представят за турски, всъщност е испански, и че само дребният чернокоп и ситната барбуна са черноморски. \"В момента черноморски паламуд няма. В началото на септември излязоха парчета по 700-800 до 1,2 килограма, но времето се развали. Сега чакаме пасажите евентуално да се върнат от Босфора към нас заради топлото време. Шансът е малък, защото трябва да духа поне една седмица югоизточен вятър. Няма ги и паламудите от 500-600 грама, които преминават покрай нас по това време\", казаха от рибарската кооперация в Ахтопол. Това е най-сигурното място за улов на черноморски паламуд в България. В момента там се лови малко сафрид, чернокоп и зарган. Собственици на лодки твърдят, че внесеният от Турция през Гърция паламуд е черноморски. \"Паламудът е черноморски. От Енеада е\", казва продавачка на риба на кея, на който пристават риболовни кораби. Странно защо, но когато времето след месец на бури и силни ветрове се оправи, риболовните кораби изчезнаха От едната фирма казаха, че ловели в Балчик, от другата - в Поморие. Ако паламудът е избил на километри от границата при Резово, няма начин да не се появи и в самото погранично село. Ако човек не си купи от идваща от морето лодка или веднага след като види как я вадят от мрежата, обаче гаранция няма. Това е атлантическа риба с широк диапазон на миграция, казва ихтиологът д-р Виолин Райков от Института по океанология във Варна. Имаме турски паламуд по 8 лева, дребен български чернокоп по 6, а едър по 8, катко и испански сафрид по 4 лева. Това съобщава обективно служителка на един от най-големите вносители на риба у нас от офис в Бургас. \"Паламудът със сигурност не се размножава в нашето море. Това може да е една от трите основни причини за миграцията на рибите. Той идва тук, за да се отхранва и си заминава заради зимуването в Мраморно море. Турски учени правиха опити с маркирането на рибите и установиха, че само отделни паламуди са намерени около Трабзон, имаше открити и две маркирани бройки в Созопол. От времето на Аристотел, който пръв съобщава, че паламудът влиза от Егейско в Мраморно и Черно море, няма сериозни изследвания на миграцията му\", добави д-р Райков. Според него хипотезата на покойния писател от Ахтопол Григор Долапчиев, че паламудът си хвърля хайвера край кавказкото крайбрежие заради многото реки и планктона им, не е доказана научно. Подводен рибиловец от Ахтопол обаче твърди, че е виждал малки паламудчета, излюпени в Черно море, които няма как да преодолеят силното Дяволско течение от Босфора насам, ако са се появили в Мраморно море. Малки паламудчета бяха уловени и на Шкорпиловци през 2005 година. Изследванията от уловите през тази есен на Института по океанология показват, че годината няма нищо общо с бума на паламуда у нас през 2005 и 2011 г. Тази година има повече чернокоп, тук-там излиза и лефер, обясни Виолин Райков. Рибата, изглежда, обаче се държи навътре в морето, защото по-предната есен на Морска гара се хващаха минимум по 20-30 чернокопа на вечер на плувка и фире от сафрид. Сега я излязат две-три риби, я не. Варненските въдичари си обясняват феномена с наличието наблизо на сондата, която търси нефт и газ и прави вибрации във водата, които шокират чернокопите. Вкусовите качества на паламуда, като на всички черноморски риби, се подобряват от по-слабата соленост на Черно море и от по-студените му води. Заради тях рибите трупат полезните за нас мазнини. При 18 процента соленост на водата у нас, в Мраморно море тя е 28-32 на сто, а в Средиземно море и океаните стига 36-42 на сто. За това егейските риби са сухи и не толкова вкусни. Източник", "date": "2018.11.10", "title": "Евтин турски паламуд след срива на лирата"}
{"url": "http://www.cross.bg/spetzialnosti-dobaveni-elektronika-1588714.html", "text": "/КРОСС/ Още 11 защитени специалности ще бъдат добавени към вече утвърдените от Министерството на образованието и науката, съобщиха от МОН.Ще бъдат включени дисциплини, свързани със секторите машиностроене, електроника и автоматика, моторни превозни средства и транспортни услуги.В същото време към списъка със специалности, по които се очаква недостиг на трудовия пазар, са добавени: машини и системи с цифрово-програмно управление, промишлена електроника и технология на органичните вещества.Новите специалности и в двата списъка са предложени от отрасловите министерства и организациите на работодателите. ", "date": "2018.11.10", "title": "11 нови защитени специалности предлага МОН"}
{"url": "http://www.cross.bg/vegani-protestiraha-protiv-mesomaniya-1588715.html", "text": "/КРОСС/ Пред входа на Интер Експо Център „Български вегански съюз\" проведоха протест против Международното специализирано изложение Месомания.Те държаха плакати с надписи \"Легално убийство на бебета\", \"Свали си розовите очила\", \"Помощ\", \"Страданието не е добра храна\" и \"Не правете стомаха си гробище за животни\". ", "date": "2018.11.10", "title": "Вегани протестираха против Месомания"}
{"url": "http://www.cross.bg/chrez-vsichki-partiya-1588706.html", "text": "/КРОСС/ Инициативен комитет от много млади хора, учени, преподаватели, интелектуалци, предприемачи, културни дейци, общественици и българи в чужбина прие декларация и взе решение да учреди политическа партия МИР.  Сред представителите на Инициативния комитет са проф. Симеон Ананиев от Висшето транспортно училище, доц. Дафинка Констадинова, преподавател по английска фиология в Югозападен университет, д-р Марио Христов, председател на Съюза на изобретателите в България, културният деец Емил Димитров – младши, общинският съветник в Столичен общински съвет инж. Симеон Славчев, общинският съветник и адвокат съветник от Благоевград Албина Анева, Георги Кардашев, председател на Гражданско сдружение \"Мрежа за инициативи и решения\" и др.                     От Инициативния комитета споделиха, че неслучайно са избрали датата 10 ноември, за да поставят началото на новата партия. Преди 29 години, в деня на голямата промяна за страната ни, българското общество гледаше с голяма надежда в бъдещето. Но в годините на прехода надеждите ни останаха излъгани. Искаме всички несбъднати мечти от тогава, да се сбъднат с участието на всеки български гражданин, заявиха инициаторите на новата партия. Те коментираха, че в прехода бяха погубени две поколения българи, и че този процес трябва да бъде спрян.                    Именно желанието за такава промяна ни накара да поискаме да вземем нещата в свои ръце, като си поставяме следните основни цели: 1. Подобряване средата на живот на всички български граждани чрез изготвянето на Национална стратегия за възстановяването и развитието на България.  2. Излизане от демографската криза и подпомагане на българското семейство. 3. Конкурентна и развиваща се икономика чрез стимулиране на производството, предприемачеството, иновациите, малкия и средния бизнес и връзката им с образованието и науката. 4. Връщане на ролята на държавата като гарант в секторите на образованието, здравеопазването, икономиката и културата. 5. Равномерно развитие на всички райони в страната и възстановяване на българските села чрез земеделие, животновъдство и туризъм. 6. Създаване на условия за запазване на образованите и подготвени кадрите чрез гарантиране на тяхната реализация в България. 7. Борба с корупцията на всички нива чрез административна реформа и работещоелектронно правителство. 8. Гарантиране на правата, собствеността, свободата и сигурността на българските граждани. 9. Реформиране на съдебната система и установяване върховенство на закона. 10. Възстановяване на демократичните принципи. 11. Защита на националния интерес и общественото благо чрез провеждане на суверенна и балансирана външна политика. 12. Възстановяване на човешките добродетели, ценностите и морално-нравствените основи на семейството. 13. Съхраняване на природните богатства и опазването на околната среда.  „За политическа партия МИР основополагащи етични принципи и ценности са моралът, нравствеността, гражданският патриотизъм – обичта и дългът към нацията, разбирана като общност на всички български граждани,  но също така и като териториална идентичност, език, природа и държава”, се казва в учредителната декларация на МИР. В документа се подчертава, че българите не принадлежат на Европа като безродна група от хора, а като народ със свои бит, история и култура. „Всяка политика – вътрешна, външна, социална, енергийна, финансова, търговска, военна – трябва да се дефинира през призмата на националния интерес, националната идентичност и етническия мир”, пише в декларацията.  \"ЕДИНЕНИЕТО на българския народ е нашата основна политическа мисия и отговорност! За това призоваваме всички български граждани както в България, така и извън нея да се включат и допринесат лично със своя Морал, Инициативност и Родолюбие за възраждането на българската държава!\" се пише още в декларацията на Инициативния комитет за учредяване на политическа партия МИР.", "date": "2018.11.10", "title": "Инициативен комитет създаде партия МИР"}
{"url": "http://www.cross.bg/tyrgenev-pametnik-moskva-1588703.html", "text": "/КРОСС/ Руският президент Владимир Путин взе участие в церемонията по откриването на първият в Москва паметник на Иван Тургенев, изваян по повод 200-годишнината на писателя, съобщава ТАСС.В речта си на церемонията руският президент подчерта, че без Тургенев е невъзможно да си представиш руската литература. \"Той се обърна към хората, техните чувства и преживявания, истински и вечни ценности, затова винаги ще има интерес към неговите произведения.\", каза Путин. Той отбеляза, че работата на Тургенев - е не само национално, но и световно съкровище.\"Сигурен съм, че новият паметник, който се появи на картата на забележителностите на столицата, и, разбира се, музеят \"Тургенев хаус\" в Москва ще послужат на тази благородна кауза\", отбеляза той.Президентът отбеляза, че новият паметник е много красив и благодари на неговия творец, скулптор, народния художник на Руската федерация Сергей Казанцев. След това президентът постави букет от червени рози на паметника.Скулптурната фигура станл част от архитектурно-музейния комплекс, наречен \"тургеневския квартал\". Комплексът включва къщата-музей на писателя и двор с градина и обществена градина.Досега в Москва съществуваше само един бюст на Тургенев при входа на библиотеката, наречена на негово име.Паметникът изобразява младия  30-годишен Тургенев в годините, в които е посещавал майчината си къща на улица \"Остроенска\". В допълнение, на площада има паметник на кучето Муму - герой от едноименно произведение на Тургенев.Снимка ТАСС ", "date": "2018.11.10", "title": "Путин откри паметник на писателя Тургенев в Москва"}
{"url": "http://www.cross.bg/godina-leva-dnes-1588700.html", "text": "/КРОСС/ През ноември 1989 година България формално излезе от плановата социалистическа икономика и тръгна по пътя на пазарните отношения. За някои промяната се оказа щастливо събитие. Те станаха лидери сред лавината от новорегистрирани фирми и свободата да търгуваш, произвеждаш и печелиш. Отделен въпрос е с какви средства и по какви пътища се случваше това. Други не понесоха промяната, сринаха се и паднаха на дъното по доходи и място в обществото. Трети потърсиха реализация в други държави - в Европа и САЩ. И за това си има причини.Икономиката на България, настроена и изградена да работи за страните от Съвета за икономическа взаимопомощ и главно за СССР, преживя колапс. Каквото се произведеше, там се продаваше без проблем. Но след ликвидирането на СИВ предприятията изведнъж се оказаха без пазари, шефовете им нямаха нито опита, нито образованието да плуват в пазарната икономика на Западна Европа. Само тези, които работеха за т.н. второ направление и имаха западни партньори, получиха шанс да оцелеят, макар че не всички се възползваха.След това дойдоха вълните на приватизацията - опитахме масова с бонове, после открито разпродаване на \"работническо-мениджърски колективи\". Появиха се хора с пари, придобити неизвестно как и откъде, които за една нощ станаха капиталисти и собственици на цели апетитни хапки от българската икономика.За обикновените хора, които гледат отстрани случващото се в страната, нещата стояха доста по-различно. Тяхната борба бе не за това или онова предприятие, магазин или завод, а за оцеляване. Ежедневно, постоянно, в условията на препускаща инфлация до 1997 година и на валутен борд след това. Преживяха обмяна на парите, махане на три нули от банкнотите и постепенно връщане към реалностите.Равносметката днес, 29 години след началото на промяната, може да се направи по два начина - с цифри и показатели и с политически речи. Нека погледнем фактите и да оставим на политиците гръмките заявления, които бързо ще се забравят за следващите 364 дни.Средната работна заплата през 1989 година е била 274 лева, показват данните на статистиката. Днес тя е 1125 лева. Разликата или увеличението за 29 години е 4.1 пъти.Средната пенсия през 1989 година е била 116 лева, днес е 383 лева. Увеличила се е 3.3 пъти. Трябва обаче да се има предвид и все още действащото ограничение да не се изплаща пълният размер на големите пенсии, като таванът им остава за 2018 година 940 лева. Но тъй като тези пенсии не са кой знае колко като брой, дори и с тях съотношението няма да се промени съществено.Разбира се, покупателната способност на парите по времето на соца и днес е различна, но и стоките и услугите, които се предлагат се различават коренно. Все пак база за сравнение има - след деноминацията при въвеждане на валутния борд и премахването на трите нули от парите нещата като че ли поне на пръв поглед се доближиха. Преди 29 години проблем беше дефицита на стоки, днес проблем са парите, които ни трябва, за да си купим желаната стока. Все пак да напомним, че през 80-те години на миналия век пенсиите на много категории в страната-военнослужещи, миньори, хора от управляващите звена на държавата бяха доста над заплатите на започващите работа.Заплатите на елита на държавата по време на Тодор Живков се пазеха в тайна. Едва след промяната стана известно какво са получавали хората от най-високите етажи -Политбюро, секретари, министри и лидера Живков. Сега заплатите на елита се знаят.Тодор Живков е получавал формално 2500 лева при средна заплата 274 лева, показват данните. Разбира се, на него са му се полагали и още куп привилегии, свързани с пари, които не са отчетени. Премиерът на страната е взимал 1500 лева.В началото на 2018 година излезе информацията, че заплатата на президента е 11 000 лева, на премиера - 7000 лева. При 1125 лева средна заплата за страната.Съотношението на заплатата на Живков към средната за страната през 1989 година е 9.1 пъти в нейна полза. Същото съотношение днес при президента е 9.7 пъти, а при премиера - 6.2 пъти.Държавният дълг на страната е една от причините за колапса на соцсистемата. В края на 80-те години дълговете на България почти се утрояват и от 4 млрд. долара през 1985 г. достигат 11,2 млрд. долара през 1990 г. По това време обаче страната има и вземания по правителствени кредити в несоциалистическа валута за около 2 млрд. долара, които по-късно се оказват невъзвращаеми в голямата си част. Предстоящите през 1990 г. плащания по външния дълг на страната бяха 3,09 млрд. долара. Валутните резерви на БНБ към края на 1989 г. бяха малко над 1 млрд. долара, а БВП на страната е малко над 10 млрд. долара.Държавният дълг на България в края на 2017 година е 25.064 милиарда лева, или 25.4% от БВП, показват последните данни на Националния статистически институт. Toвa пpeдcтaвлявa пoнижeниe c нaд 2 млpд. лeвa cпpямo задължения за 27.321 млpд. лeвa пpeз 2016 гoдинa (или 29% oт БBΠ).БНБ също констатира преди време, че брутният външен дълг на България - частен и държавен, за миналата година се е свил до 32.564 млрд. евро, като намалява с 4.4% (1.481 млрд. евро) на годишна база.Съотношението БВП/дълг е определено по-добро днес. Както виждаме от цифрите, около една четвърт от БВП е измерението на дълга днес, докато през 1990 година дългът е бил 100% от БВП.Експерти казват, че не е логично да сравняваме структурата на българската икономика през 1989 година и днес. Причината - тя е коренно различна. Някои отрасли са отмрели и сме на нула, а други, нови, са се появили и дърпат икономиката нагоре.Формално обаче сравнение може да се направи. Ако през 1989 година повече от половината от икономиката ни (58.1%) е била индустрията, услугите са формирали около 31% от нея, а селското стопанство - малко над 10%%, то днес нещата са различни. Услугите вече заемат 67% от икономиката ни, селското стопанство е с 4.7%, индустрията - 28.3%. Днес най-добре се представят туризмът и хотелиерството, като гостите ни за година се измерват с 3-4 милиона. По Живково време основен дял имат крупните, макар и работещи в много случаи на загуба гиганти като \"Кремиковци\", Радомирския завод за тежко машиностроене, Азотно-торовите заводи и др.Производството на стоки през 1989 и 2015 година е като обем изцяло в полза на последната година от плановата икономика. Това е лесно обяснимо - сигурни пазари, независимо от качеството на продукцията. Днес производството е намаляло, а необходимите количества за страната идват от внос, който явно е по-изгоден от евентуално собствено производство.Само при производството на електроенергия сме надхвърлили 1989 година - тогава са произведени 45133 милиона квч, през 2015-а те са 47 485 милиона.По-добри производители сме и на някои земеделски продукти - пшеницата през 2015 година е 5 милиона тона, през 1989 - 4.743 милиона тона. Царевицата също е повече в наши дни - 2.69 милиона тона срещу 1.6 милиона тона през 1989 година.Покупателната способност на българина в края на 2014 г. е стигнала нивата от 1989 г., ако за измерител се използва средната работна заплата. Това сочи изследване на Центъра за либерални стратегии, публикувано тогава.Днес, 2018 година, нещата са по-добре за потребителите, макар че е доста трудно да бъдат сравнявани цени от 1989 и 2018 година. Причината? Преди 29 години в магазините е имало 3 вида хляб - бял, Добруджа и типов. Днес никой не може да каже колко вида се предлагат на пазара.Ако през 1989 година със средната работна заплата българинът си е купувал 580 хляба по тогавашни цени, днес в зависимост дали купува скъп от фурна или евтин заводски хляб количествата варират. При цена на заводския бял хляб от 1.60 например той може да си купи повече хлябове в сравнение с 1989 година. Ако обаче предпочита ръчен хляб от пекарна с цена от 6-7 лева за килограм, нещата стават различни.При свинското месо е същото положение. Сега има различни варианти, разфасовки и цени в различните вериги супермаркети. Да приемем формално, че средната цена на килограм свинско месо за готвене без кост е 7 лева. При тази цена средната заплата днес ни дава възможност да купим 160 килограма. През 1989 година със средна заплата са купували 61 килограма свински шол.Предимство в цените за потребители 1989 година има при токът и водата, които сега са доста по-скъпи в сравнение с тогава. Също и при горивата, дотирани по онова време с евтин внос от СССР, а днес купувани на пазарен принцип.Предимство в днешно време имат потребителите при покупка на електроника. Пералня днес струва 400-500 лева при средна заплата от 1125 лева, през 1989 година цената е същата, но за да бъде платена, са били необходими две работни заплати. Същото е и положението при телевизорите.Този списък може да бъде продължен дълго. Всяко време си има своите предимства, своите отличници и двойкаджии, своите богаташи и бедняци. От разстояние 29 години обаче уверено можем да кажем, че спомените за \"златните години на живота при Тодор Живков\" са по-скоро носталгия по отминалата младост, отколкото реален икономически факт.Източник:business.dir.bg/", "date": "2018.11.10", "title": "Икономиката 29 години след 10 ноември. Къде бяхме, къде сме сега?"}
{"url": "http://www.cross.bg/gymi-gorene-ekip-1588704.html", "text": "/КРОСС/ Проверки за нерегламентирано горене на гуми и отпадъци в район \"Красна поляна\" снощи и рано тази сутрин установиха горене на гуми на едно място и две запалени на открито огнища. Това съобщи кметът на София Йорданка Фандъкова от профила си в социалната мрежа Фейсбук.Два екипа на дирекция \"Аварийна помощ и превенция\" на Столична община, екип на Трето районно на МВР и екип на пожарната извършваха обходите. По мое искане рано тази сутрин в района измерване направи и мобилната станция на Изпълнителната агенция по околна среда\", допълва кметът.Проверките продължават и днес с екипите на Столична община - звеното за \"Аварийна помощ и превенция\" и Столичен инспекторат, като към тях се включват и екипи на Трето районно на МВР и на Жандармерията, която има дежурен пост в района на Виетнамските общежития.Фандъкова изказва благодарност към гражданите, които са й писали в петък вечерта и са насочвали проверяващите екипи. ", "date": "2018.11.10", "title": "Проверяват за нерегламентирано горене на гуми и отпадъци в София "}
{"url": "http://www.cross.bg/bekyarov-lyka-beshe-1588702.html", "text": "/КРОСС/ Стипендии за високи постижения в областта на математиката и информатиката на името на Лука Бекяров ще бъдат връчени за шеста поредна година в галерия „Сезони\". Церемонията ще се състои на 14 ноември 2018 г.  и е с начален час 18.30. „Еврофутбол\" отпуска една от стипендиите „Лука Бекяров\" на стойност 2500 лева на студент от факултет „Компютърни системи и управление\" на Техническия университет. Втората стипендия се финансира от семейство Бекярови и е предназначена за ученици от ХI и XII клас. Победителят в конкурса получава 3000 лв. Ще се връчат и три поощрителни стипендии в размер на 1000 лв.  Конкурсите за стипендиите „Лука Бекяров\" се организират с професионалното съдействие на Фондация ВСause.  Допълнителна информация може да намерите на:  http://bcause.bg/luka-bekyarov.htmlЗа Лука Бекяров Лука Бекяров беше един от най-ерудираните и модерно мислещи хора в областта на информационните технологии. Лука и екипът му за първи път въведоха в експлоатация изцяло нова за България централизирана компютърна система за обработка на залозите в реално време. Със своето иновативно мислене, проницателност и авторитет той допринесе в огромна степен за това, което днес представляват компаниите „Еврофутбол\", „Евробет\" и „Декарт\".  Лука Бекяров беше и колекционер на изобразително изкуство и скулптура, организирал няколко изложби на своята колекция.  ", "date": "2018.11.10", "title": "„Еврофутбол“ отпуска стипендия „Лука Бекяров“  за високи постижения в математиката и информатиката"}
{"url": "http://www.cross.bg/knigata-neshta-hora-1588701.html", "text": "/КРОСС/ Най-добрият голмайстор на националния отбор по футбол - Димитър Бербатов, представи своята автобиографична книга \"По моя начин\" и заяви, че конкуренцията между него и легендарния Христо Стоичков, който също наскоро публикува разказ за живота си, е здравословна и ще бъде от полза за новите поколения.\"Някои неща ти се губят след 20 години, но се постарахме всичко да е разказано така, както е било. Преценил съм, че това, което е в книгата, ще бъде напълно достатъчно. Дано има повече такива моменти с представяне на книги. Аз и Христо Стоичков сме успели хора, ще бъде урок за всички от подрастващото поколение, ако има повече такива книги. Трябва да има повече такива моменти, това е здравословна конкуренция\", заяви Бербатов.Стотици почитатели на футболиста уважиха представянето на книгата на бившия ас на \"Манчестър Юнайтед\". След официалната пресконференция той остана да раздава автографи и да се снима с привържениците.\"Какъв е моят начин? Когато хората прочетат книгата, ще разберат какъв е бил моят начин, докъде ме е довел. Това е един от многото начини човек да успее, помогнал ми, младите хора, които тепърва тръгват, могат да се припознаят. Сигурно две години бе процесът на писане. Не очаквах да бъде толкова трудно, но по-трудните неща накрая са по-сладки. И в увода си пише, че това е истинска история и невинаги свършва с хепиенд, но може да се вземе поука\", разказа още Бербо.Написал съм всичко както съм живял, както съм го усетил и наистина може да се поучат хората. Доста хора ще се видят в книгата, други ще се припознаят. Някои неща не съм включил, защото са скучни. Победи и загуби съм побрал в книгата, но съм гледал да не е отегчителна. Мисля си, че е увлекателна. В крайна сметка хората ще дадат оценката си накрая\", допълни той.Бившият национал заяви, че се надява и неговите колеги Мартин Петров и Стилиян Петров също да разкажат житейските си истории. ", "date": "2018.11.10", "title": "Бербатов представи първата си автобиографична книга"}
{"url": "http://www.cross.bg/travma-pozhar-hipermarket-1588708.html", "text": "/КРОСС/ Двама души пострадаха при пожар в санктпетербургския хипермаркет \"Лента\". Единият от тях е клиент, който се е отровил с дим. Вторият е работил в магазина и има травма на гръбнака, съобщава ТАСС. Източник от службите за спешна помощ добави, че един от пострадалите е получил травма, след като скочил от високо при пожара. Огънят е локализиран и откритите пламъци вече са ликвидирани.", "date": "2018.11.10", "title": "Голям пожар в хипермаркет в Санкт Петербург, двама пострадали "}
{"url": "http://www.cross.bg/viena-moskva-otbranata-1588707.html", "text": "/КРОСС/ Австрийският президент настоява за пълно изясняване на случая с полковника, който в продължение на 20 години е шпионирал от Виена в полза на Москва. Предполагаемият шпионин е изнасял информация дори от обучения на НАТО. Австрийски експерти критикуват дългия период, в който тайният агент е останал неразкрит, разказва кореспондентът на БНТ в Берлин.Приятелството на това правителство във Виена с Москва е твърде специално. И то не се ограничава само със сватбената дипломация на външния министър.Австрийският вицеканцлер Щрахе подписа от името на своята Партия на свободата документ за сътрудничество с \"Единна Русия\" на Путин. Освен това Виена е най-категоричният противник на санкции срещу Москва заради аферата \"Скрипал\".Отношенията между столиците изглеждаха неразривни докато канцлерът и министърът на отбраната не обвиниха Русия.Дори и след края на Студената война се шпионира, коментира  Марио Кунасек, министър на отбраната на Австрия. Това за нас означава, че трябва да подсилим мрежите си за сигурност вътре в страната и разбира се, в министерството на отбраната.Предполагаемият шпион е посещавал семинари и курсове на НАТО, от които предавал информация. Освен това е изнасял подробности, които се отнасят лично до армейското ръководство.Дори предпочитанията на бившия началник на Генералния щаб към пастички с марципанова глазура са били тема за докладване на Русия. Прокуратурата в Залцбург води разследване срещу 70-годишен пенсиониран офицер за издаване на държавни тайни.Опозицията в австрийския парламент вижда във връзка с шпионския случай преди всичко вътрешнополитически проблем и определя управляващата партия на свободата като \"риск за сигурността\". ", "date": "2018.11.10", "title": "Шпионска афера изостря отношенията между Москва и Виена "}
{"url": "http://www.cross.bg/ninova-pari-komentira-1588709.html", "text": " /КРОСС/„Няма да тълкувам мотивите на главния покурор. Правим изводи от фактите- че поисканите имунитети идват след две години, в момент, в който, особено Елена, много ярко се прояви в разследващи нейни материали и филми\", каза лидерът на БСП Корнелия Нинова пред Дарик радио. Тя уточни, че мотивите изглеждат интересно- за пране на пари за закупуване на фотокамери и техника за снимане на филми в Сирия. „Странни са всички тези неща\", каза тя и припомни, че \"сигналите\" започнаха от ГЕРБ- от Антон Тодоров, Делян Добрев, Тома Биков,  всички тези обвинения по времето на Кумгейт. Тя уточни, че при проф. Георги Михайлов обвиненията започват  след ярките му прояви по вота на недоверие за здравеопазване. „Две остриета на БСП! Опозиция не упрвлява, не раздаваме обществени поръчки\", каза Нинова. Тя коментира, че Елена Йончева разполага с документи, които водят до изводи за корупция и злоупотреби, като подчерта, че става въпрос за трасето край Своге, където стана катастрофата. Тя обясни, че става въпрос за протокол, направен години преди катастрофата, в който различни институции констатират нарушенията и злоупотребите при строителството на отсечката и казват, че незабавно трябва да се коригира, но никой не си е мръднал пръста. „Някой трябва да носи отговорност- защо някой, цяла година, е проспал тази препоръка\", попита Нинова. Тя коментира, че депутати са поискали обективна проверка на обстоятелства- искат информация, искат независима лаборатория. Корнелия Нинова каза, че при срещата си със стоителната камара,  е гарантирала, че при смяна на управлението ще има ред, правила, закон и всички ще бъдат равнопоставени, че никой няма да бъде изнудван да връща пари от обществени поръчки. Тя припомни, че камарата е поискала да не се внася искане до АПИ.  „Отказах и казах, че няма да спра Елена. Нито искам, нито мога, защото искам истината- ако има нарушения, да има отговорност\"- отбеляза лидерът на БСП. „Различното в правенето на Алтернативния бюджет е, че не както друг път, наддаваме- те дават 500 млн за здраве, ние 600 млн., те за социални помощи- 100, ние 120. Това не решва проблема. Различното е, че предлагаме финансирането да върви с промяна в моделите\"-каза Корнелия Нинова по темата за бюджета. Тя изтъкна, че дадените от правителството 500 млн. за здравеопазване не намаляват цената на лекарствата, не правят здравеопазването по- достъпно, не задържат лекарите, не подготвят нови медицински сестри. „Нашият бюджет решава точно това. Не просто наливане на пари, а даване на пари с ефект, който да стигне до хората\", поясни Нинова. Тя коментира, че в Алтернативния бюджет е заложено за образованието пари да се дадат за безплатни учебници до 12 клас. „Не са много пари, но биха помогнали на много хора\", подчерта тя. Нинова обясни, че друго предложение е да има един учебник по предмет за цялата страна. „Няма система в образованието, колкото и пари да се наливат\", коментира лидерът на левицата.„Приетото от правителството решение казва, че кметовете и общинските съветници вземат решението за увеличението на данъка за стари автомобили и слага граници „от- до\" в числа. Това, с което се обърнах към нашите кметове е - направете услие да се придържате към долната граница\", каза Нинова по темата за увеличаващите се данъци за стари автомобили. Тя поясни, че хорат не са виновни, че са бедни, за да карат стари коли. Нинова смята, че е по- добре да се направи усилие да бъдат повишени доходите. „Въпрос на приоритети е да се помогне на хората\", категорична бе тя. Корнелия Нинова препоръча да се направи и друго за здравето на хората- да намали ДДС на лекарствата или да се платят дълговете на общинските болници, за да не се закриват, или най-накрая да има програма за профилактика.Лидерът на БСП съобщи, че  в неделя ще бъдат приети правилата и начинът за номиниране за евродепутати. Тя коментира, че вярва в преизбирането на Сергей Станишев, за който поясни, че е „наша номинация\". „След сериозни разговори в нашето политическо семейство, ПЕС, се стигна до решение да се остави свобода на отделните държави да си направят листитата и платформата- с какви послания, с какви политики се изпращат кандидатите.  По- важното е българите да гледат хората в листите и лицата, които издидагме и защо отиват там\", аргументира се Нинова. „Ще изпратим хора, които ще отстояват политиките на България и на БСП\", изрази увереност лидерът на БСП. Тя обясни, че има няколко неща от които няма да отстъпи- от позициите за Истанбулската конвенция и за Пакта за миграция на ООН. Нинова коментира, че в пакта има хубави текстове, които касят нашата диаспора, но между добрите текстове, с дребен шрифт, има тревожни неща, например- да се издават документи за самоличност на хора, които са пристигнали без такива. „Ние сме за помощ на бежанците при война- това е международно, българско човешко право, но разширяването на кръга на миграция по екологични, икономически и социални причини е опасност\", обясни Нинова.„Хората ни смятаха за част от статуквото. Затова предложихме „Визия за България\". Ние не сме еднакви. Ако бяхме едно и също, щях да приема да съм председател на парламента, колегите ми да са министри. Избрахме трудния път- да останем в опозиция и да се различим от статуквото Пътят е верен, просто трябва да продължим усилията и да не се предаваме\", категорична бе Нинова. Тя изрази увереност, че е алтернативата на Бойко Борисов, но в политиките, не в постовете. ", "date": "2018.11.10", "title": "Нинова: Строителната камара поиска да спра Елена Йончева и искането за проверка на магистралите. Отказах им"}
{"url": "http://www.cross.bg/suvet-iska-dvizhenieto-1588705.html", "text": "/КРОСС/ Протест пред Министерския съвет за по-високи доходи организира сдружение \"Заедно\" на Александър Томов. Протестиращите настояват народът да бъде запитан дали иска 7% икономически растеж, 2 пъти по-високи заплати и пенсии, както и 5 милиарда евро чужди инвестиции годишно. Подписи ще се събират до началото на декември.Според протестиращите проектобюджетът за 2019 г. не е разпределен правилно и дава предпоставки в края на годината да се харчи безразсъдно. Движението иска и премахване на партийните субсидии. Гражданите донесоха и черни балони с надпис \"Бюджет 2019г\", които демонстративно спукаха под прозорците на властта. Движението пред Министерски съвет не е затворено.", "date": "2018.11.10", "title": "Протест пред Министерски съвет срещу Бюджет 2019 "}
{"url": "http://www.cross.bg/vuzdyh-grada-rysentzi-1588693.html", "text": "/КРОСС/ Пореден протест в Русе за чист въздух, информира БНТ. Автопоход премина по улиците на града до Дунав мост, където протестиращите блокираха за около 20 минути движението. На граничния пункт обаче имаше и много изнервени шофьори, които настояваха да получат коридор за преминаване.На протеста днес гражданите недоволстваха не само от промишленото обгазяване на въздуха, но и от замърсяването му от битово отопление и газове на автомобили.Ситуацията е особено напрегната и заради пожар от близко сметище през последните дни, който дори принуди учениците в града да ходят с маски на училище.Русенци са категорични, че настояват само за едно, а то е глътка чист въздухОт общината се ангажираха с проблема и обещаха да финансират 3 млн. лв. за подобряване качеството на въздуха. За пожара на сметището пък ще бъде наложена глоба, чийто размер може да достигне 20 000 лв. ", "date": "2018.11.10", "title": "Русенци блокираха Дунав мост с искане за по-чист въздух "}
{"url": "http://www.cross.bg/lekari-dimitrova-problemut-1588688.html", "text": "/КРОСС/ Недостиг на лични лекари. Общопрактикуващите лекари в България стават все по-малко и са все по-възрастни. Има области, в които повече от 10 години няма разкрита нито една нова практика. Проблемът беше повдигнат отново след смъртта на бебе в Харманли, чиито родители не успели да му намерят личен лекар.Д-р Райна Димитрова е единственият общопрактикуващ лекар - педиатър в Харманли. Миналата година другият прекратил практиката си. В града има около 4 000 деца, а педиатрите са едва 7, но никой, освен д-р Димитрова, не иска да бъде личен лекар.Проблемът всъщност засяга цялата страна. Средната възраст на личните лекари гони 60 години. А млади хора, според лекарите, няма основно заради заплащането, но и заради ограничения в работата. ", "date": "2018.11.10", "title": "Недостиг на лични лекари в цялата страна"}
{"url": "http://www.cross.bg/bulgariya-vreme-tzvetanov-1588689.html", "text": "/КРОСС/ Днес цяло едно поколение не знае какво се е случило преди 1989 г. Силата на демокрацията е, че всеки може сам да определя пътя си, но когато цялата историческа истина не е изяснена, то ние трудно можем да формираме мнението си на базата на обективната реалност. В началото на прехода ни бе отнета именно тази истина и ако това не се беше случило - днес щяхме да сме много по-демократични, толерантни и нямаше да се наслагва непрекъснато напрежение сред обществото. Това заяви председателят на ПГ на ГЕРБ и зам.-председател на партията Цветан Цветанов по време на откриването на научната конференция „Проекции на комунистическия  тоталитаризъм в България в периода 1944-1989 г.\". Форумът се организира от Сдружение „Граждани за европейско развитие на България\" и се провежда в София.„С идването на демокрацията всички български граждани искаха досиетата на ДС да бъдат предадени на специално създадената комисия по онова време. За съжаление, нямаше политическа воля за това и немалка част от архивите дори бяха унищожени\", отчете председателят на ПГ на ГЕРБ. Цветан Цветанов обясни, че с идването на ГЕРБ и Бойко Борисов на власт дефицитът на политическа воля е бил заличен и през 2010 г. над 1 млн. архивни единици от архива на бившата ДС са били предадени на Комисията по досиетата. „Тогава бяхме много укорявани за това наше действие, но ние знаехме, че това е правилното решение. Имаше дори призиви Комисията да бъде закрита, но ние не го допуснахме, защото истината за миналото трябва да бъде съхранена\", подчерта той.Цветанов коментира, че днес младото поколение възприема всички блага на демокрацията като даденост и не знае какво са преживели всички репресирани от комунистическия режим. „Правителството на Бойко Борисов имаше политическата воля да вкара историята на комунизма в учебниците и тя вече попада в учебния план за 10-класниците. Това е една положителна стъпка към информирането на младите за режима по онова време и за съхраняването на историческата памет\", уточни зам.-председателят на ГЕРБ.„Ако някой преди време ми беше казал, че 29 години след края на комунизма ние още ще обясняваме какво е представлявал той - вероятно щях да се изсмея. В началото на 90-те бяхме убедени, че България много бързо ще се отърве от комунистическото си наследството и ще тръгне по пътя на пазарната икономика и модерното развитие.  За съжаление - много неща от комунистическото минало на България още не са решени и някои от проблемите ни днес имат корен в миналото\", посочи на свой ред политологът Антон Тодоров.  ", "date": "2018.11.10", "title": "Цветанов: Цяло поколение не знае какво се е случило преди 1989 г."}
{"url": "http://www.cross.bg/tzacheva-reshenie-tzetzka-1588691.html", "text": "/КРОСС/ \"Съдебното решение да се изпълнява и да не се коментира\". Това каза в интервю за предаването „Седмицата\" по Дарик радио министърът на правосъдието Цецка Цачева, по повод вчерашното оправдателно решение на Специализирания съд по делото „Октопод\". „Това е решение на първа инстанция. Не знам, дали ще бъде протестирано? Така че, съдебен акт. Съдът е този, който, с оглед на доказателствата в производството е изградил вътрешното си убеждение и е постановил съответния акт\", допълни тя. Министър Цачева коментира и бонусите, също тема от вчера, в Агенцията по вписванията: „Във вчерашната нарочна пресконференция информирахме представителите на медиите, аз и изпълнителната директорка на Агенцията по вписвания, г-жа Козарева, че съгласно действащата наредба за възнаграждения на служителите в държавните администрации, която е в сила от 2012 г., е предвидена нормативно възможността във всички администрации, и тук искам веднага да заявя, че бонуси са раздадени се само в Агенцията по вписвания, това е нормативен акт, който се отнася за всички администрации, но е разбираем, защо агенцията е във фокуса на вниманието, с оглед безпрецедентния срив, който се случи това лято в Търговския регистър\". „Важно е да се знае и още едно число, че средномесечната сума на възнагражденията за всичките тези служители в нея е над 815 хил. лв., което означава, че общо раздадените бонуси са в размер на по-малко, с около 200 хил.\", каза още Цецка Цачева.", "date": "2018.11.10", "title": "Цецка Цачева: Съдебно решение не се коментира"}
{"url": "http://www.cross.bg/tenisist-zaradi-grigor-1588692.html", "text": "/КРОСС/ Григор Димитров няма да остане незабелязан по улиците на Лос Анджелис! Дори да не го познават заради изявите му на корта, пешеходците със сигурност се обръщат след него заради... колата му.След като сезонът за българския тенисист приключи, той има време за заслужена почивка. Ваканцията му очевидно започва в САЩ. От там роденият в Хасково тенисист публикува няколко снимки и благодари на известен производител на автомобили за възможността да се придвижва из града с атрактивно кабрио.Димитров не може да се похвали с прогрес през 2018 г. Той започна кампанията на трето място в световната ранглиста и го завърши на 19-о. Той пропусна възможността играе на финалния турнир на АТР в Лондон, който спечели през миналата година.Снимка:  \t\t\t\t\t\t\t\t\t\t\t\t\tReuters", "date": "2018.11.10", "title": "Григор се отличава в Лос Анджелис"}
{"url": "http://www.cross.bg/mytafova-aktrisata-namerenie-1588696.html", "text": "/КРОСС/ Стоянка Мутафова отново на сцена. Пред тя  каза, че няма намерение да си дава почивка и опроверга информациите от  преди дни, че слиза от театралната сцена за кратка пауза. Следващият  спектакъл “Госпожа Стихийно бедствие” е на 22 ноември в театър “Сълза и  смях”. \"Имам една рана на крака, която много мъчно заздравява. Играла съм и  болна, никога не съм се пазила. Нямам и намерение, но не бива да  предизвиквам съдбата\", каза великата актриса. Тя беше категорична, че не е имало моменти, в които да иска да се  оттегли. Изкуството никога не ѝ е омръзвало. \"Никога не съм искала  почивка от театъра, не ми омръзва. От дете обичах театъра и да правя  театър\", казва актрисата. \"Не е по-лесно да играеш комични роли, не смъкват авторитета на  артиста\", допълва тя. Да правиш комедия не е лесно, казва още актрисата и  смята, че носи комедията у себе си.   Малко са комедийните артисти по света и у нас, казва още Мутафова. \"Не  обичам да ходя по магистрали, аз вървя по планински пътечки, по които  шипката ме дере, и тогава правя роли. Ако тръгна по магистралите както  повечето хора правят, не излиза нищо при мен\", казва метафорично  актрисата. В отговор на въпрос да се опише с една дума, Мутафова казва \"Понякога  сама се питам коя съм. Хората ще кажат. Аз знам само, че съм артистка,  нищо друго\".", "date": "2018.11.10", "title": "Мутафова: Нямам намерение да се оттегля от сцената "}
{"url": "http://www.cross.bg/baeva-svetovna-voiina-1588697.html", "text": "/КРОСС/ 100 години след края на Първата световна война все още живеем в нейните последици. С оглед на годишнината днес политиците би трябвало да бъдат много по-внимателни в своите действия и много повече да мислят за дълготрайните последици\". Това коментира в предаването проф. Искра Баева.Европа, каквато познаваме и днес, е създадена в резултат на Първата световна война, подчерта историкът. Поуките са много, но те нито са добре разбрани, нито са преодолени опасностите, защото Втората световна война се оказва още по-катастрофална, коментира Баева. Тя добави, че поуките след Втората световна война вече са възприети и Европа съществува в мир.Всяко отричане на национализма означава да отречем основата, върху която стоим, и води до обратни резултати, категорична е проф. Баева и добави: „В Европа се възражда национализмът и ние трябва да приемем тази реалност и да живеем с нея. Ние трябва да се опитваме да канализираме този национализъм в градивна посока, а не отричайки го, да хвърляме съчки в огъня. Всички идеи, че Европа може да надделее над национализма, според мен са силно преувеличени и до голяма степен утопични. Ако не искаме да повтаряме най-лошите неща от миналото, то трябва да живеем с реалностите такива, каквито са\".По думите на проф. Баева ЕС е изправен пред много сложни вътрешни проблеми, което му пречи да играе ролята на единен фактор в международните отношения и хаос, който се създаде в околното пространство. Съсредоточаването върху отношенията между Запада и Русия ми се струва, че пропуска реалностите, смята историкът и добави: \"Русия не е основният играч за ЕС. Тя не представлява основната опасност за бъдещето на ЕС\".САЩ са глобалната сила - но сила, която постепенно губи възможностите си да господства навсякъде по света, каза още проф. Баева. Тя смята, че именно на това се дължат вътрешнополитическите сътресения и търсенето на нови външнополитически подходи:„Сегашният изолационизъм е опит да се затворят САЩ в себе си, да възстановят своята мощ и глобалните си функции\".Проф. Искра Баева коментира и обръщението на президента Румен Радев по случай годишнината от началото на Прехода:„Има усещане у българите, че има отстъпление в много от сферите, които бяха постигнати след 1989 г., особено в медийната среда. Ако свържем това обръщение, защото днес е 10 ноември - дата, която отбелязваме почти всяка година, с другото голямо събитие - 100-годишнината от края на Първата световна война, то ще видим, че за съжаление често пъти политиците, пък и обикновените хора бързо забравят това, което е станало и често пъти повтарят предпоставките за лошите събития, а забравят тези за добрите събития. Нещата са много различни както по отношение на нашия преход, така и по отношение на 100-годишнината от края на Първата световна война. Колкото и да виждаме подобия в ситуацията, тя е доста по-различна и предполагам, че и последиците ще бъдат доста по-различни\". ", "date": "2018.11.10", "title": "Проф. Баева: В Европа се възражда национализмът"}
{"url": "http://www.cross.bg/plan-sdelka-britanski-1588698.html", "text": "/КРОСС/ Британски министри са запознали премиера Тереза Мей с подробен таен план за Брекзит без сделка на фона на засилващите се опасения, че депутатите ще гласуват против нейната сделка в Камарата на общините, съобщи Скай нюз. Планът предвижда Великобритания да плати 18 милиарда паунда и да продължава да следва разпоредбите на ЕС като трета страна по споразумението още 18 до 24 месеца след излизането от съюза през март догодина.Новината за тайния план се появи, след като в петък министърът на транспорта Джо Джонсън, брат на бившия външен министър Борис Джонсън, подаде оставка. За този план се знаеше, но сега за първи път стават ясни подробности.Министрите се надяват планът, който не е представен в Брюксел, да даде възможност на Великобритания да сключва нови търговски споразумения и да влиза в търговски отношения с ЕС, без да е необходимо да влиза в сила т.нар. Предпазен механизъм за ирландската граница.Целта е да се успокоят страховете, че напускането на ЕС без сделка ще означава затваряне на летища и пристанища и икономически шок.Правителствен източник е заявил за „Скай нюз\", че Тереза Мей е казала, че все още няма нужда от такъв план, но той е бил посрещнат изключително радушно от финансовия министър Филип Хамънд. ", "date": "2018.11.10", "title": "Британски министри с таен план за Брекзит"}
{"url": "http://www.cross.bg/shtati-suedinenite-moskva-1588699.html", "text": "/КРОСС/ „В Москва очакват, че ще има нова вълна от санкции, нова вълна от разследвания против Тръмп, които ще рикошират върху руско-американските отношения\". Това коментира в предаването  Максим Сучков - експерт на дискусионния клуб \"Валдай\" и старши научен сътрудник в Центъра за анализи на международните процеси на Московския държавен институт за международни отношения към руското Министерство на външните работи.Според него резултатите от изборите в САЩ са били очаквани. И все пак има редица потенциални усложнения, които се очакват в Москва, подчерта той и обясни: „Първото е създалият се двупартиен консенсус за по-твърда линия против Русия. Той свидетелства, че тенденцията към влошаване на руско-американските отношения и към по-агресивна реакция на Съединените щати спрямо Русия. Тази тенденция ще се запази поне до следващия президентски цикъл в края на 2020 г.\".Сега Москва изчаква, каза Максим Сучков и добави: „Проработват се различни варианти: как ще се държат Съединените щати, на кои сфери ще бъдат наложени санкции, отново ли ще става дума за длъжностни лица, както в пакета санкции, които Съединените щати приеха онзи ден заради Крим. Целта на санкциите е не толкова да накажат, колкото да усложнят живота на руския политически елит и да разклатят ядрото на доверието към президента Путин, на неговото обкръжение. Засега това не се случва. Някои руски изследователи са на мнение, че засега санкциите укрепват позициите на Кремъл\".Съединените щати правят стратегическа грешка, опитвайки се да се борят едновременно с два силови центъра - Китай и Русия и правейки всичко възможно за сближаването им, смята Максим Сучков. Той коментира: \"Съединените щати са убедени, че между Москва и Пекин има достатъчно противоречия, за да бъдат наистина заедно; че Китай има много по-големи ресурси и амбиции от Русия и затова, така или иначе, Русия ще е в подчинено положение спрямо Китай. Вероятно една част от тези прогнози е оправдана, но към настоящия момент Москва и Пекин се сближават на основата на противопоставянето срещу опитите на Съединените щати да запазят глобалното си доминиране\".За евентуалното решение на Съединените щати да се откажат от Договора за ракетите със среден и малък обсег, Сучков коментира: \"Официалната руска позиция е, че това е много лошо решение и то ще възобнови гонката във въоръжаването. Същевременно в Москва има хора, които подкрепят излизането на Съединените щати от договора, защото смятат, че изначално сделката между тогавашния Съветски съюз и Америка е била в полза по-скоро на Америка. Това е позиция на малцинството. Болшинството, разбира се, във военното и политическото ръководство, твърди, че решението на Америка е предизвикано от променящата се конфигурация на международните отношения и необходимостта да бъдат контролирани китайските ракети\".По думите на експерта в Москва няма яснота по въпроса дали американците ще могат да сдържат Китай: \"За това е необходимо да разположат ракетите си в близост до китайските граници, а не всички държави в Азия биха били готови да приемат американски ракети. С китайския фронт американците ще имат трудности след излизането от договора. Вторият пункт е какво ще предприемат Съединените щати в Европа. Ще поискат ли да започнат да разполага свои ракети в Европа и как ще погледнат на това самите европейци? И ще се превърне ли това за тях в нов кошмар на великодържавното противопоставяне, по време на което трябва да играят ролята на обект, както беше навремето? Русия също ще трябва да измисли някакви варианти, което не е най-желаният сценарий. Разполагане на допълнителни ракети в Калининград, в Крим и т.н. Има и трета версия. Това е опит Русия да бъде въвлечена в някакво ново споразумение, насочено срещу Китай\". ", "date": "2018.11.10", "title": "Максим Сучков: В Москва очакват нова вълна от разследвания против Тръмп"}
{"url": "http://www.cross.bg/ychastuk-granitza-godina-1588694.html", "text": "/КРОСС/ Забранен е риболовът в граничния участък на река Марица в зоната на свиленградското село Генералово заради миграционен натиск в този участък от българо-гръцката граница. Целта е да се предотвратяват инциденти.През последните месеци опитите на нелегални мигранти да преминават през зелената граница са повече спрямо 2017-а година. В зоната за отговорност на граничния участък\" Ново село\" те са се увеличили над 4 пъти. През първите 10 месеца на 2017 година  в този участък не са допуснати да влязат 520 незаконни имигранти. За същия период на тази година са спрени 2278 души, посочват от полицията. ", "date": "2018.11.10", "title": "Засилен е миграционният натиск на българо-гръцката граница"}
{"url": "http://www.cross.bg/prehoda-godini-nachaloto-1588682.html", "text": "/КРОСС/ Днес се навършват 29 години от 10 ноември 1989 г. - дата, станала символична за началото на прехода към демокрация у нас. На този ден Ноемврийският пленум на ЦК на БКП приема оставката на Тодор Живков, с което слага край на 35-годишното му управление като Генерален секретар на партията. На знаковия за историята 10 ноември младежки организации се събират на форум за приоритетите на България за следващите 20 години. Конференция в София ще коментира проекциите на комунистическия тоталитаризъм. Лидери на десни партии са поканени да отбележат началото на прехода в Плевен.", "date": "2018.11.10", "title": "29 години от началото на прехода "}
{"url": "http://www.cross.bg/petkov-provede-rymen-1588685.html", "text": "/КРОСС/ Румен Петков проведе среща с председателя на  Ливанско-българския съвет Ахмед Аладин. По време на разговора, на който присъства  и експертът за арабските страни на ПП АБВ Анастас Терзобалиев,  бе обсъдена заключителната фаза на подготовката на Ливано-българския бизнес форум, който ще се проведе в началото на идната седмица в страната ни. Петков и Аладин разгледаха и перспективите пред българската образователна система за разширяване на възможностите й за привличане студенти, докторанти и специализанти от Ливанската република, който да проведат своето  обучение у нас.  Първите стъпки в това отношение бяха направени веднага след посещението на председателят на АБВ в арабската държава, което се осъществи в средата на месец септември. В резултат на това наши университети вече са приели да участват в изложение, посветено на образованието, което ще се проведе в Ливанската република в средата на този месец. Форумът се посещава ежегодно от над 20 000 души, които търсят перспектива за развитие на своето образование.", "date": "2018.11.10", "title": "Румен Петков се срещна с председателя на  Ливанско-българския съвет"}
{"url": "http://www.cross.bg/prognozira-dolara-zadurzhi-1588678.html", "text": "/КРОСС/ Цената на петрола ще се задържи около 70 долара за барел, прогнозира пред програма \"Хоризонт\" на БНР Тоби Дершовиц от Фондацията за защита на демокрациите. По думите й - изключенията за осемте държави, които все още имат право да купуват ирански петрол, въпреки американските санкции, ще осигурят плавен преход към ситуация, в която никой няма да купува суровината от Техеран:Кейсуке Самадори от Международната агенция за енергетика отказа да прогнозира цени, но смята, че растящите добиви в Съединените щати ще балансират пазара. ", "date": "2018.11.10", "title": "Петролът ще се задържи на цени от около 70 долара"}
{"url": "http://www.cross.bg/putya-kudeto-putishtata-1588681.html", "text": "/КРОСС/ Утре изтича срокът, в който Агенция пътна инфраструктура обеща да отстрани нередностите по пътя в Искърското дефиле. Мантинелата на пътя край Своге, където стана тежката катастрофа, при която загинаха 20 души, все още не е възстановена. Причината - изчакват се експертизите, назначени от разследването и след това ще се прецени къде точно трябва да бъде поставена новата мантинела. Проверка на \"По света и у нас\" установи, че от Нови Искър до Елисейна са отстранени всички проблеми по отсечката. Храстите са почистени и приключва полагането на новата маркировка.В опасния завой, където стана катастрофата с автобуса, асфалтът е изцяло подменен, след като екпертиза установи, че износващият слой съдържа недопустими материали като варовик и вече сцеплението на колите с платното отговаря на изискванията.Инж. Михаил Рашков, директор \"Поддръжка на пътищата\" в АПИ: Това го уточнихме със следствената служба и с прокуратурата, просто какъв участък. Първоначално бяхме планирали много по-малък участък. Сега участъкът излезе 380 м.Дължината на участъка за преасфалтиране е уточнена след приключване на първичната експертиза за състоянието на пътя и данните за сцепление с гумите на автомобилите.След като станат ясни резултатите от цялостната експертиза, както и одита за безопасност, ще се прецени точно къде и с какви параметри трябва да бъде мантинелата на мястото на катастрофата, за да осигурява нужната безопасност при инцидент.Пропаданията, които са били на две места вече са отстранение, продължава да се работи по няколко по-малки неравности. Мантинелите и светлоотразителите по тях са почистени и храстите вече не пречат на видимостта.Инж. Михаил Рашков, директор \"Поддръжка на пътищата\" в АПИ: Храсти в момента се работят в участъка, който е след Своге до Елисейна. В момента работят там 18 човека.Цялото трасе се почиства и от праха полепнал по настилката през лятото, за да се избегне риска от хлъзвания на автомобилите заради смесването на влага и прах.Инж. Михаил Рашков, директор \"Поддръжка на пътищата\" в АПИ: Почистването се извършва особено в завоите. Специално тук в дефилето, а не само и в това дефиле. Навсякъде където тези места са усойни.В момента се работи основно в дефилета и по високите проходи, където влагата и мъглите са по-чести явления. Там също се прави и нова маркировка, която помага на шофьорите при намалена видимост. Изоставане има в Смолянско, Врачанско, Монтанско и Видинско, но и там до две седмици работата ще приключи. ", "date": "2018.11.10", "title": "Изтича срокът за отстраняване на нередностите по пътя край Своге "}
{"url": "http://www.cross.bg/zaharova-voiina-togava-1588684.html", "text": "/КРОСС/ Говорителят на руското външно министерство Мария Захарова заяви, че ожесточеното внимание на медиите в западните страни и претенциите към руските журналисти показват, че Русия не губи информационната война. Ожесточеното внимание по отношение на руските медии е голяма грешка, каза тя в интервю за телевизионния канал NTV, което беше излъчено в събота.В отговор на въпроса дали Руската федерация губи информационната война, тя отбелязва: \"Ако губехме, тогава щеше да е много по-различно - тогава нямаше скоростно да пренаписват вътрешните закони във Франция, Германия, Великобритания по отношение на изискванията към медиите, журналистика и т.н. Не биха призовавали собствениците и представители на световните медии и социални мрежи с изискването да блокират всичко, свързано с Русия, тогава нямаше да има претенции към нашите журналисти \".\"Нас дълго ни учеха, а ние взехме и се научихме и започнахме да го правим даже много по-добре\", добави Захарова.\"В момента има объркване на Запад: какво да правим с тях? В социалните мрежи те могат да пишат свободно в цялата страна за нещата, които мислят, да публикуват снимки и т.н. Мигът на пълното объркване [в западните страни] дойде и оттам голямата им грешка във връзка с факта, че ние също разпространяваме информация \", - обобщи тя. ", "date": "2018.11.10", "title": "Захарова: Русия не губи информационната война"}
{"url": "http://www.cross.bg/iphone-inchoviyat-reagira-1588675.html", "text": "/КРОСС/ Корпорацията \"Епъл\" обяви вчера, че в нейните продукти \"iPhone X\" и 13-инчовият\"MacBook\" са установени някои проблеми, които ще бъдат отстранявани безплатно в сервизи на фирмата, предадоха световните агенции.Според съобщението дисплеят на \"iPhone X\" (излязъл на пазара през 2017 г. с начална цена 999 долара) може да дава дефекти - не реагира правилно при докосване или реагира без докосване. Тези несъвършенства не са отнасят за следващите модели \"iPhone XS\" и iPhone XR\".Дефектът при 13-инчовият компютър \"MacBook Pro\" може да предизвика загуба на данни или блокиране на диск драйва. ", "date": "2018.11.10", "title": "\"Епъл\" съобщи за дефекти в iPhone X"}
{"url": "http://www.cross.bg/ryhna-osnovniyat-most-v-kavala-1588687.html", "text": "/КРОСС/ Един от най-натоварените мостове в гръцкия град Кавала се срути. Няма пострадали. Причината за тежкия инцидент все още не е изяснена, предаде БГНЕС.В момента на срутването на моста е имало един кран и един автомобил. Според гръцка медия съоръжението е рухнало заради пренатоварване. \"Само преди 3 години точно този мост беше отчасти ремонтиран и модернизиран\", пише още изданието.Снимка: Twitter ", "date": "2018.11.10", "title": "Рухна основният мост в Кавала"}
{"url": "http://www.cross.bg/zaharieva-bulgariya-regiona-1588686.html", "text": "/КРОСС/ България е изпълнила почти всички условия за безвизово пътуване в САЩ. Но това, което остава, е да паднат отказите за получаване на визи под 3%. Всяка година процентът на откази пада, но все още сме далеч от изискваните 3% (13-14% в последните години - б.р.). Това съобщи в интервю по БНР вицепремиерът и външен министър Екатерина Захариева. Вчера тя се върна от официална визита в САЩ.Да паднат до 3% на практика означава отказите да се сведат почти до нула, каза министърът преди дни във Вашингтон. Ние също полагаме усилия, като в тясно сътрудничество с посолството на САЩ в София информираме българските граждани за условията, на които трябва да отговарят, за да получат виза, каза тогава Захариева.Визи за САЩ са необходими за граждани на още 4 страни от ЕС: Румъния, Кипър, Полша и Хърватия.Захариева подчерта важността да се постигне и споразумение по спогодбата за социална защита, тъй като в САЩ живеят около 400 хил. български граждани.В началото на следващата година премиерът Бойко Борисов ще има официално посещение в Съединените щати. По нейните думи САЩ имат желание за работа с България и връщат интереса си към региона на Балканите.     Много пъти по време на посещението чух благодарност към България за конструктивната роля, която играе в региона, желание на САЩ да работи заедно с нас за това да укрепим сигурността в нашия регион и нашите съседи да имат европейската перспектива. Активизираме отношенията на всички нива. /.../ И с Майк Помпейо, и с Джон Болтън темата \"Балкани\" беше широко обсъждана\", изтъкна Захариева.Министърът подчерта дадената \"изключително позитивна оценка\" и отбеляза, че дори е поискано и мнение за ситуацията в региона.\"Ангажирани са, не мисля, че не са. Може би е имало периоди, в които не е изглеждало така, но определено това, което аз усетих сега в това посещение във Вашингтон, усилията, които България полага, са много високо оценени и дори има желание, получих предложение, за сътрудничество с двата института по техни програми и България в региона на страните от Западните Балкани\", отбеляза Захариева.Много е важно да се намери трайно решение и водещото да е истинско помирение между Косово и Сърбия, отбеляза още Екатерина Захариева. Според нея решението трябва да е такова, че да успокои целия регион.\"На българската армия дължим модернизация, категорична е Захариева и добави: \"Тя трябва да е съвместима със стандартите в НАТО. Ние имаме план като правителство, изпълняваме го. Тази година с бюджета се предвиждат повече пари за българската сигурност - за МВР и МО. Тук съвпадат интересите на България и САЩ\", коментира министърът във връзка с настояването на САЩ България (и всички други страни от НАТО) да стигне до 2% военни разходи от БВП.Захариева коментира, че не очаква изборните резултати и победата на демократите в Камарата на представителите да доведат до промяна във външната политика на администрацията на Тръмп.Във връзка с оттеглянето на канцлера на Германия Ангела Меркел от лидерския пост в ХДС Захариева смята, че от това няма да пострадат добрите отношения между двете страни. ", "date": "2018.11.10", "title": "Американските визи за българи няма да отпаднат скоро"}
{"url": "http://www.cross.bg/malki-naseleni-mesta-1588670.html", "text": "/КРОСС/ Протестът на кметовете на села и малки градове, който беше насрочен за 10 ноември, се отменя. Причината е, че премиерът Бойко Борисов откликна на техните искания и ще се срещне с тях в понеделник, съобщи кметът на Калофер Румен Стоянов, информират БГНЕС.Стоянов е председател на националното сдружение на кметовете на кметства. Очакваше се в протестното шествие да се включат над 150 управници на малки населени места в България.Кметовете настояват за отделен бюджет и ясно законодателство, според което управниците на общини да превеждат в пълен размер средствата.Другото им искане е да бъде върнат прага за пряк избор на кметове от 350 на 100 души по постоянен адрес. ", "date": "2018.11.10", "title": "Кметовете на малки населени места отмениха протеста си за днес"}
{"url": "http://www.cross.bg/poroii-navodni-riyad-1588672.html", "text": "/КРОСС/ Порой повреди покрива и наводни помещения на международното летище \"Kрал Халед\" в  саудистката столица Рияд, предаде РИА \"Новости\". Видеоклип, публкуван в местен новинарски сайт, показва как от тавана на аерогарата тече вода, която залива системата за проверка на багажа. Циклон донесе силни дъждове в района на Персийския залив. Порои има в различни градове на Саудитска Арабия, включително в Мека и Джеда. Дъждове заляха и съседен Кувейт, а по-късно днес се очакват и в Катар.", "date": "2018.11.10", "title": "Порой наводни международното летище в Рияд"}
{"url": "http://www.cross.bg/raneni-solyn-chovek-1588671.html", "text": "/КРОСС/ Един човек загина, а 20 са ранени при катастрофа между товарен автомобил и микробус, пълен с мигранти, съобщава „Фокус\".Инцидентът е станал в 20:30 ч. на изхода от Солун при Враснон.Според местните медии, катастрофата е станала след полицейско преследване. В резултат на произшествието един човек е загинал, а 20 са ранени, от които пет деца.Едно от тях е получило черепно-мозъчна травма. На място са пристигнали 12 линейки. Всички пострадали са транспортирани до болници в Солун. ", "date": "2018.11.10", "title": " Микробус с мигранти катастрофира в Гърция "}
{"url": "http://www.cross.bg/slab-trys-v-raiiona-na-dobrinishte-1588669.html", "text": "/КРОСС/ Слабо земетресение беше регистрирано в района на Добринище в нощта срещу събота. Магнитудът му бил 2,3 по скалата на Рихтер, а дълбочината - около 7 км.Трусът е регистриран минути след полунощ. Няма данни за нанесени материални щети ", "date": "2018.11.10", "title": "Слаб трус в района на Добринище"}
{"url": "http://www.cross.bg/morikone-tornatore-leone-1588673.html", "text": "/КРОСС/ За юбилея на Енио Мориконе италиански телевизии са подготвили специални програми, посветени на творческия път на музиканта. Утре той ще бъде гост на популярно предаване по националния канал РАИ заедно с режисьора Джузепе Торнаторе, с когото сега работи по нови проекти.Първият голям професионален успех на Мориконе е плод на сътрудничеството му със Серджо Леоне и неговите \"спагети уестърни\". Той е автор на музиката към култови филми като \"Имало едно време на Запад\" (Once Upon a Time in the West, 1968) на Леоне, \"Недосегаемите\" (The Untouchables, 1987) на Брайън де Палма и \"Ново кино \"Парадизо\"\" (Nuovo Cinema Paradiso, 1988) на Торнаторе. Едва през 2007 г. е удостоен с първия си \"Оскар\" за цялостно творчество, а през 2016 г. получава втората си академична награда за музиката към \"Омразната осморка\" (The Hateful Eight, 2015) на Куентин Тарантино.Енио Мориконе е роден на 10 ноември 1928 г. в семейството на музикант тромпетист и домакиня, предадоха осведомителните агенции.К ", "date": "2018.11.10", "title": " Енио Мориконе навършва 90 години"}
{"url": "http://www.cross.bg/iioncheva-elena-ninova-1588668.html", "text": "/КРОСС/ \"Не ни притеснява свалянето на имунитета нито на Елена Йончева, нито на Георги Михайлов. Притесняват ни липсата на отговорите. Смятам, че това не е истинско обвинение за пране на пари, а отговор срещу труда на Елена. Не обвинявам никого, защитавам я\" - заяви лидерът на БСП Корнелия Нинова пред БНТ по повод искането на прокуратурата за сваляне на имунитета на двамата депутати от партията.Сотир Цацаров поиска защитата на общо 6 народни представители от няколко партии, сред които и на Йончева. Тя обяви, че доброволно се отказва от имунитета си.Прокурорите обвиняват Йончева за извършени финансови операции с парични средства, присвоени от \"КТБ\" АД (в несъстоятелност), които са прикривани чрез офшорна компания - \"Далий Трейдинг Лимитид\". Според тях Йончева е знаела, че парите са от КТБ и са придобити по престъпен начин.\"Как си представяте купуването на апарат и фотокамера за снимане на филм за Сирия да се смята за пране на пари? Няколко часа преди да обявят искането на имунитета й, Елена Йончева дойде при мен и ми каза, че има, така да го кажем \"бомба\", каза още Нинова.Йончева й показала документ, който уличавал хора от правителството на Бойко Борисов в корупция в строителството. Очаквало се до дни депутатката да го покаже.\"Насърчавам я да продължи. Това е нейно разследване за корупция в строителството, ще го обяви до дни, не е морално аз да го правя\", обяви Нинова.В същото време оставките на депутатите Елена Йончева, Христо Проданов, Крум Зарков и Георги Свиленски поиска Камарата на строителите. Поводът е искането на социалистите за независима техническа експертиза на магистралите \"Тракия\", \"Хемус\", \"Струма\" и \"Марица\", пътя Русе-Видин и Околовръстния път на София.Нинова отказа да каже, дали това искане има връзка с бомбата, която готви Елена Йончева.  ", "date": "2018.11.10", "title": "Нинова: Удариха Йончева, защото има \"бомба\" за корупция в строителството"}
{"url": "http://www.cross.bg/velkov-holandskiya-razpisa-1588674.html", "text": "/КРОСС/ Младежкият ни национал Стефан Велков вкара втори гол в Холандия само в рамките на 4 дни.21-годишният централен бранител е разписа при победата на неговия Ден Бош над Твенте в мач от второто ниво на холандския футбол.Велков се разписа в 24-ата минута, засичайки топката с глава след изпълнение на пряк свободен удар.Така той покачи преднината на тима си на 2:0, но в 77-ата минута получи втори жълт картон и трябваше да напусне терена.Тогава резултатът вече бе 2:1, но за щастие на Велков, Твенте не успя да изравни.Преди 4 дни той успя да вкара победния гол срещу втория тим на ПСВ, а след 13 изиграни кръга, неговият Ден Бош е на трето място в класирането.Юношата на Славия е твърд титуляр в холандския тим, като е играл в 11 мача от пристигането си през август. ", "date": "2018.11.10", "title": "Младежки национал с нов гол в Холандия"}
{"url": "http://www.cross.bg/sukrovishte-pleven-popov-1588676.html", "text": "/КРОСС/ Делва с турски монети от 19 век бе открита на територията на затвора в Плевен. Уникалната находка е намерена при обработка на земеделска земя. Намереното съкровище е значително по рода си за периода на 19 век, коментира д-р Володя Попов - директор на Регионалния исторически музей /РИМ/ в Плевен.Откритата делва е пълна със 7 500 сребърни турски монети от 19 век, така наречените акчета. Според мен е значително съкровище за периода, но е много рано да се говори по-конкретно за находката, каза д-р Попов.Според него по всяка вероятност то е свързано с инцидентно укриване, като е закопано на 30 сантиметра дълбочина на място, където няма данни да е имало постройка. Кога е закопано е трудно да се каже, тепърва специалистите на музея ще обработват монетите, за да се види от кой период са.Двама специалисти от музея са ангажирани веднага след като е открито съкровището с неговото събиране и документиране, каза директорът на РИМ. ", "date": "2018.11.10", "title": "Откриха съкровище в затвора в Плевен"}
{"url": "http://www.cross.bg/rashidov-mira-ivanova-1588677.html", "text": "/КРОСС/ „Скандалът ще остане емблема на сегашното време, не на кабинета. Реално погледнато ние си го направихме. Явно заради грешен подход\". Това заяви в сутрешния блок на Нова телевизия шефът на Комисията по култура в Народното събрание Вежди Рашидов. „Ние създадохме понятието „протесър\". След това направихме и протестите форма на живот. Ако има добра новина, то сякаш вече я крием. Сякаш основната храна на българите стана скандалът\", заяви той.Рашидов не се спря и реши да разкрие на водещата Мира Иванова какво е направил през последните няколко дни. „Скоро си направих експеримент. Пуснах си рано сутрин вашата телевизия и други. Гледах само отвратителни неща - протести, катастрофи, кървища. Отврат\", отсече Рашидов.Това обаче никак не се хареса на водещата и тя реши да му отвърне: „Няма какво да защитавам гилдията и въобще избора. Но това е начинът на живот\". „Толкова на тази тема\", отсече Мира Иванова. „Ми да, като не ви харесва\", отвърна и Рашидов и все пак продължи да коментира другите актуални политически теми. ", "date": "2018.11.10", "title": "Мира Иванова VS Вежди Рашидов за скандалите в държавата"}
{"url": "http://www.cross.bg/demi-godini-romans-1588680.html", "text": "/КРОСС/ Според нови слухове световноизвестната актриса Деми Мур и стилистката Маша Мандзука са свързани от нещо повече от обикновена дружба. Информацията за лесбийски романс между 56-годишната звезда и 43-годишната Мандзука бе публикувана в интернет портала Radar Onlinе, а източникът, разбира се, е анонимен.Според него обаче двете дами се срещат вече около две години и съвместно възпитават малката дъщеричка на Маша, за която Мур вече е станала като втора майка.По-рано актрисата не е заявявала своята нетрадиционна сексуалност и даже не е давала повод да плъзнат подобни слухове, макар че зад гърба й са вече 3 брака: с музиканта Фреди Мур /от 1980 до 1985 година/, с актьорът Брус Уилис /1987 - 2000/, с който имат три деца, и с друг актьор - Ащън Кътчър, бракът с който продължи от 2005 до 2011 година.Най-важните филми в кариерата на Деми Мур са „Привидение\", „Неприлично предложение\", „Ако стените можеха да говорят\" и др. В последните години тя изпълнява само второстепенни роли в независимата кинематография.  ", "date": "2018.11.10", "title": "Деми Мур заформила романс с жена"}
{"url": "http://www.cross.bg/godina-poskupvane-leva-1588660.html", "text": "/КРОСС/ Държавното дружество „Булгаргаз\" иска ново поскъпване на \"синьото гориво\" от началото на следващата година. Компанията ще поиска скок на цената от януари 2019 година с 4,98% спрямо текущата, влязла в сила през октомври. В левова стойност това означава поскъпване с малко над 2 лева, предаде БГНЕС.Газовият доставчик мотивира увеличението с по-високите доставни цени на природния газ от внос, както и на по-високия курс на щатския долар спрямо лева. В официалното съобщение се казва, че прогнозната цена е към 08.11.2018 г. и не е окончателна.Окончателното предложение на \"Булгаргаз\" ще бъде внесено в КЕВР на 11.12.2018 г. ", "date": "2018.11.10", "title": "„Булгаргаз“ иска ново поскъпване на газа от Нова година "}
{"url": "http://www.cross.bg/zemyata-golemi-blizo-1588658.html", "text": "/КРОСС/ Три големи астероида ще прелетят близо до Земята на 10 ноември, съобщи в. \"Мирър\", позовавайки се на НАСА. Най-големият от тях е с диаметър 30 м. Първият астероид - 2018 VS1 ще се доближи максимално до Земята в 14,03 ч. по Гринуич (16,03 ч. български време). Той е дълъг от 13 до 28 м, като траекторията му ще е на 1 386 772 км от нас.Само 16 минути по-късно край Земята ще прелети астероид с диаметър 30 м - 2018 VR1. Той обаче ще е по-отдалечен - на 5 милиона км.Вечерта - в 18,21 ч. по Гринуич (20, 21 ч. българско време) край Земята ще прелети астероидът 2018 VX1, който е широк 17 м. Той ще се доближи най-много до нас - на 381 474 км. Макар и тези разстояния да изглеждат големи, НАСА ги класифицира като \"близко преминаване\". ", "date": "2018.11.10", "title": "Три големи астероида ще прелетят близо до Земята днес"}
{"url": "http://www.cross.bg/oblachnost-slab-vyatur-1588659.html", "text": "/КРОСС/ Атмосферното налягане ще е близко до средното за ноември и ще остане без съществена промяна.През нощта над по-голямата част от страната ще е предимно ясно, съобщава на сайта си Националният институт по метеорология и хидрология. Над Източна България ще има ниска слоеста облачност или мъгла. Там на места е възможно да преръми. Утре ще е предимно слънчево, в източните райони с разкъсана облачност. Ще духа слаб вятър от изток-североизток. Минималните температури ще са от 1° до 6°, а максималните - между 13° и 18°.В планините ще е предимно слънчево, с повече облаци над масивите в Източна България. Ще духа слаб до умерен югоизточен вятър. Максималната температура на височина 1200 метра ще е около 14°, на 2000 метра - около 6°.По Черноморието ще има разкъсана облачност. Преди обяд на отделни места са възможни ръмежи. Ще духа слаб до умерен вятър от изток-североизток. Максимални температури на въздуха 15-17°. Температурата на морската вода е около 16°. Вълнението на морето ще е 1-2 бала.", "date": "2018.11.10", "title": "Очаква ни приятна есенна събота "}
{"url": "http://www.cross.bg/grazhdani-pernik-noemvri-1588663.html", "text": "/КРОСС/ На годишнината от 10 ноември 1989 година, дата, която се смята за начало на демократичните промени в България, граждани ще протестират по различни поводи в София и страната, предава БНР.За пореден път пред Министерския съвет ще излязат майките на деца с увреждания, които настояват за оставката на вицепремиера Валери Симеонов заради обидните му изказвания по техен адрес.Преди обяд демонстрация срещу управлението пред сградата на правителството организира и политическото движение \"Заедно\", чийто лидер е познатият политик от Прехода Александър Томов.В Русе граждани планират протестно автошествие до Дунав мост, за да обърнат внимание върху влошеното качество на въздуха в областния град. Искания за по-чист въздух ще бъдат заявени и в Перник, където ще се проведе концерт под наслов \"Дишай Перник\". ", "date": "2018.11.10", "title": "Поредица от протести бележи 10 ноември"}
{"url": "http://www.cross.bg/zapoznanstva-intelekt-eharmony-1588661.html", "text": "/КРОСС/ Приложения за запознанства ще използват изкуствен интелект, за да ви насочат къде да отидете и какво да кажете на първата си среща. Те също така ще ви помогнат да намерите партньор, който прилича на любимия ви актьор, предаде Франс прес.Доскоро предназначените за смартфони приложения за запознанства оставяха потребителите сами да направят своя избор - като Tinder, който позволява в реално време да бъдат показани снимки на потенциални партньори.Но за да се избегне дългото безплодно търсене, секторът се обръща към изкуствения интелект. За това свидетелстват представените на технологичната конференция \"Уеб съмит\" в Лисабон най-нови приложения за запознанства.Сайтът за запознанства eHarmony съобщи, че благодарение на изкуствения интелект ще може скоро потребителите да бъдат окуражени да поканят някого на среща, след като известно време са си чатили.\"Има много разговори посредством приложенията за запознанства, но срещите са малко\", заяви на конференцията изпълнителният директор на компанията eHarmony Грант Лангстън. ", "date": "2018.11.10", "title": "Да откриеш сродната си душа с помощта на изкуствен интелект "}
{"url": "http://www.cross.bg/vuzdyh-ryse-po-chist-1588665.html", "text": "/КРОСС/ Граждани на Русе организират днес протестен автопоход с искане за чист въздух. Те ще се съберат в 11 ч. пред Паметника на Альоша в града, след което ще потеглят в посока граничния пукнкт \"Дунав мост\". Идеята на организаторите е да се блокира движението и по този начин да се обърне внимание на всички европейски граждани, че в Русе има проблем с чистотата на въздуха.Перничани също ще се включат в инициатива за по-чист въздух. Началото се поставя днес с концерт под наслов \"Дишай Перник\". Инициативата е на група граждани, обединени от желанието да  работят за по-чист въздух в Пернишко. Каузата ще подкрепят местни рок групи и танцьорите от формация \"Майсторите на танца\". Сред участниците в проявата са и деца от училището в квартал \"Тева\" и от детската музикална школа към Двореца на културата. На събитието ще има представители на  \"Грийнпийс България\" и \"Нулев отпадък\", които ще дадат експертна информация за проблемите с въздуха и замърсяването. Ще бъде прожектиран филмът \"Бунище Земя\".", "date": "2018.11.10", "title": "В Русе организират протестен поход за по-чист въздух"}
{"url": "http://www.cross.bg/iioncheva-novini-prokyratyrata-1588662.html", "text": "/КРОСС/ Съботните вестници съобщават за прокурорска проверка по отказано разследване срещу конституционния съдия Атанас Семов, излъчен от президента Румен Радев.\"Върховната касационна прокуратурата (ВКП) е разпоредила проверка защо е било отказано разследване срещу избрания от президента Румен Радев конституционен съдия Атанас Семов. Държавното обвинение се е самосезирало след публикация в \"Капитал\" със заглавие: \"Двойни стандарти на \"Дондуков 2\". Има много неизвестни около избора на Атанас Семов за конституционен съдия\". Статията е публикувана във формат \"Мнения\", неин автор е Теодор Славев, който работи като експерт в Български институт за правни инициативи. Задачата за служебна проверка за правилност и законосъобразност на постановлението за отказ за образуване на досъдебно производство е възложена на Софийската апелативна прокуратура. Отказа да разследва Семов е издала Софийската градска прокуратура. През март 2013 г. Софийската градска прокуратура е била сезирана от юрист, работил като научен сътрудник по \"Международно право и международни отношения\" в Института за правни науки към БАН, докторант в Юридическия факултет на Софийския университет по специалност \"Право на Европейския съюз\", припомня съобщението на прокуратурата. В сигнала се твърдяло, че Семов е използвал университета за развиване на частна стопанска дейност, безстопанственост, както и сключване на неизгодна и вредоносна за университета сделка във връзка с неакредитирана магистърска програма по \"Право на Европейския съюз\". Осъществяването на програмата е в резултат на договор между Софийския университет и сдружение с идеална цел \"Център за продължаващо обучение при Юридическия факултет на СУ\". След подаване на сигналите е била възложена проверка на МВР. През лятото на 2016 г. прокуратурата с постановление отказва да образува досъдебно производство. Именно това постановление сега става предмет на служебна проверка. В края на октомври се разбра, че държавният глава ще номинира проф. Атанас Семов за конституционен съдия. В началото на ноември Радев подписа и указа, с който Семов официално става член на Конституционния съд. На всеки три години приключва 9-годишният мандат на четирима от съдиите в 12-членния Конституционен съд (КС) и той се обновява. На 12 ноември приключва мандатът на Румен Ненков и Стефка Стоева (от квотата на съдебната власт), Кети Маркова (от квотата на президента) и Цанка Цанкова (от парламентарната квота). Съдиите от двете върховни съдилища също избраха двама нови конституционни съдии - зам.-председателя на Върховния касационен съд (ВКС) Павлина Панова и зам.-председателя на Върховния административен съд (ВАС) Надежда Джелепова. Депутатите се спряха на доскорошния зам.-председател на ВКС Красимир Влахов.\" -.\"Софийската апелативна прокуратурата проверява дали правилно и законно градските обвинители са прекратили проверка срещу назначения от президента за конституционен съдия проф. Атанас Семов. Това съобщиха от държавното обвинение четири дни преди проф. Семов да положи клетва като член на Конституционния съд, съобщава lex.bg. Конституционните съдии имат имунитет като на депутатите, който може да бъде свален само от съда по искане на главния прокурор. Това става по разпореждане на Върховната касационна прокуратура, а повод е статия в. \"Капитал\". Преди 5 години Семов беше обект на прокурорска проверка във връзка с ролята му в създаването на магистърска програма по право на Европейския съюз в Софийския университет. Сигналът, дал повод за образуването й, е подаден на 5 март 2013 г. \"Софийската градска прокуратура е била сезирана от юрист, работил като научен сътрудник по \"Международно право и международни отношения\" в Института за правни науки към БАН, докторант в Юридическия факултет на СУ по специалност \"Право на Европейския съюз\", съобщиха от държавното обвинение. В сигнала се твърди, че университетът е бил използван за развиване на частна стопанска дейност. Има твърдения за безстопанственост, както и сключване на неизгодна вредоносна за сделка във връзка с неакредитирана магистърска програма по \"Право на Европейския съюз\", която се осъществява по договор между Софийския университет и сдружение с идеална цел \"Център за продължаващо обучение при Юридическия факултет на СУ\". Магистратурата беше завършена от много магистрати. Проверката по случая е възложена на полицията, а на 14 юли 2016 г. прокурор от СГП е отказал да образува досъдебно производство. \"Именно това постановление ще бъде предмет на служебна проверка, след сезиране от посочената публикация в медия\", обясняват от прокуратурата.\" - \".\"ВКП се е сезирала след статия със заглавие \"Двойни стандарти на \"Дондуков 2\" Има много неизвестни около избора на Атанас Семов за конституционен съдия\", публикувана в \"Капитал\". \"Ако президентската администрация е изготвяла профил на Семов, взела ли е предвид дали срещу него се е водило прокурорско разследване и какви са неговите заключения, и съдържат ли те данни и факти, които могат да хвърлят съмнение върху \"високите професионални и морални качества на кандидата\"?, пише в статията.През 2013 г. прокуратурата е била сезирана от юрист, работил като научен сътрудник по \"Международно право и международни отношения\" в Института за правни науки към БАН, докторант в Юридическия факултет на СУ по специалност \"Право на Европейския съюз\"...\" - .Скандалът около Елена Йончева и поисканите от прокуратурата депутатски имунитети също е сред тематичните акценти.\"Игрите с кворума в парламента станаха още по-сложни, след като прокуратурата поиска депутатския имунитет на Елена Йончева и още петима народни представители - Георги Михайлов от БСП, Борис Кърчев от ГЕРБ, лидера на \"Воля\" Веселин Марешки и съпартийците му Кръстина Таскова и Пламен Христов. Разследващите подозират Йончева в пране на пари, присвоени преди това от Корпоративна търговска банка. Според тях има достатъчно доказателства, че през 2012 г. тя е направила общо дружество с офшорка от Британските Вирджински острови, която е внесла по сметките на новата фирма над 650 хил. лв. от КТБ. Офшорката е била под контрола на обвиняем по делото за източване на банката, твърдят от прокуратурата. Оттам не уточниха дали става дума за Цветан Василев. Разследването срещу Йончева се появява 6 години след предполагаемото престъпление и 4 години след фалита на банката. През цялото време прокуратурата е разполагала с информация за общото дружество на Йончева и офшорката \"Далий Трейдинг Лимитид\". Разследването обаче започва едва през това лято след сигнал на депутати от ГЕРБ. Защо се е чакало толкова време, не стана ясно. Още през миналата година зам.-главният прокурор Иван Гешев твърдеше, че няма по-информиран човек от него по казуса КТБ. Сега се оказва, че покрай разследването на фалита явно са пропуснати важни детайли. Въпреки че по делото за източване на трезора няма присъда, т.е. присвояването не е доказано, разследващите твърдят, че Йончева е знаела или поне е предполагала, че парите са присвоени. Според говорителя на главния прокурор Румяна Арнаудова няма проблем присвояването да бъде доказано в евентуално дело срещу депутатката. \"Няма проблем да повдигнем обвинение за това, стига да докажем пред съда не само прането на пари, но и самото предикатно (първоначално - б.р.) престъпление\", обясни Арнаудова. Ако на прокуратурата й се наложи да чака присъда за източването на КТБ, макар и само на първа инстанция, вероятно ще минат няколко години. В момента делото е доникъде - все още се чете обвинителният акт. Към момента от прокуратурата твърдят, че не знаят какво се е случило с парите, преведени от офшорната компания. Едновременно с това обаче от държавното обвинение твърдят, че Йончева е единствената, която е имала възможност да се разпорежда с тях. Парите са били по сметки в КТБ на името на общото дружество \"Офроуд\" ООД, сформирано от фирмата на Йончева \"Авторска телевизия\" и офшорката.Към момента на Йончева не са повдигнати обвинения. Според Арнаудова това може и да не се случи, но прокуратурата иска имунитета й, за да може да разследва. Самата Йончева обяви, че ще се откаже от защитата си доброволно. Според нея това е схема за сплашване и репресии срещу един депутат. \"Това са абсурдни обвинения. Тези клевети се лансират от депутатите от ГЕРБ и аз няколко пъти призовах съответните органи да направят проверка. Това обвинение идва само два дни след като настояхме за независима техническа експертиза на българските магистрали в европейски лицензирани лаборатории\", заяви Йончева...\" - \"Нинова: Йончева има \"бомба\", разкриваща корупция в строителството, обявява я до дни Не ни притеснява свалянето на имунитета нито на Елена Йончева, нито на Георги Михайлов. Притесняват ни липсата на отговорите. Смятам, че това не е истинско обвинение за пране на пари, а отговор срещу труда на Елена. Не обвинявам никого, защитавам я. Това заяви лидерката на БСП Корнелия Нинова в предаването \"Панорама\" по БНТ относно свалянето на имунитета на двамата депутатите от БСП Елена Йончева и Георги Михайлов. Няколко часа преди да обявят искането на имунитета й, тя дойде при мен и ми каза, че има, така да го кажем \"бомба\". Насърчавам я да продължи. Това е нейно разследване за корупция в строителството, ще го обяви до дни, не е морално аз да го правя, обяви Нинова. В обвиненията срещу Георги Михайлов Корнелия Нинова видя реакция на активността му покрай скорошния вот на недоверие за сферата в здравеопазването.\" - \"Ако не бъдат взети мерки, за да не се използва строителният бизнес за политически цели, с което се уронва престижът на бранша, Камарата на строителите в България ще организира протест. Това се казва в нейна позиция, изпълнена с удивителни знаци, изпратена до медиите. Заканата е за \"граждански протести\" след 18 ноември, чрез които няма да се позволи на депутати, уронващи престижа на бранша, да влязат в сградата на Народното събрание. В позицията на камарата се посочват конкретно имената на депутатите Крум Зарков, Елена Йончева, Христо Проданов и Георги Свиленски, всички от БСП, които настояват за независима експертиза на качеството на пътното строителство в България. Настоява се и да си подадат оставките. \"Ние, българските строители, заявяваме категорично, че не сме корумпирани!\", пише в позицията на камарата, като отново се цитират изказвания на Йончева, които според строителите внушават, че фирмите участват в корупционни схеми. \"Обръщаме се с въпрос и към Елена Йончева в качеството й на журналист - провеждала ли е журналистически разследвания за изпълнението на магистрали и пътища по времето на правителството с премиер Сергей Станишев, ако да - моля да ни предостави тези разследвания!\", призовава камарата, която съзира в изказванията на Йончева поредната популистка атака срещу себе си.\" - Вестниците отделят място и на борбата с фалшивите новини.\"За никого от нас не е тайна, че разпространението на дезинформация онлайн вече заема застрашителни размери. Тя ерозира доверието на гражданите и поражда растящо недоверие в традиционните медии. Това заяви комисарят по цифровата икономика и общество по време на конференцията \"Фалшиви новини от истински тролове\", в която представи актуалното състояние на политиката на ЕК за борба с дезинформацията онлайн и резултатите от предприетите до момента мерки, включително Кодекса за добри практики, изготвен наскоро от Форума относно дезинформацията онлайн. Днес сме свидетели на влиянието на социалните медии, при които често трудно можем да достигнем до източника на информация, да проверим достоверността на информацията, да си отговорим на въпроси като например кой стои зад разпространяваната дезинформация, вътрешен или чуждестранен фактор е, мотивиран ли е от икономическа или политическа изгода. Днес повече от всякога е важно да бъдем амбициозни да се справим с общи усилия с негативното въздействие на дезинформацията онлайн върху демокрацията, обществото, нашите ценности. Мария Габриел подчерта ключовата роля на Кодекса за добри практики за борба с дезинформацията онлайн, който й беше представен на 26 септември. \"Този кодекс е основа за саморегулиране на онлайн платформите и рекламната индустрия, както и съществена стъпка за осигуряване на прозрачна, справедлива и надеждна онлайн кампания преди изборите за Европейски парламент. Очакваме онлайн платформите и рекламната индустрия да постигнат съгласие с представители на медиите, академичните среди и експертите и да започнат да прилагат бързо и ефективно кодекса. Редица компании като Гугъл, Фейсбук, Мозила и Туитър вече се ангажираха да прилагат кодекса и представиха подробни индивидуални пътни карти как планират да разширят своите инструменти срещу дезинформацията в навечерието на европейските избори\", информира българския еврокомисар. Сред тези дейности, декларирани от платформите, са проучване на публикуването на реклами, прекратяване на плащането на печалби от реклама на акаунти и уебсайтове, които разпространяват дезинформация, политическата реклама трябва да стане по-прозрачна. Например, реклами във Фейсбук и Туитър, които се отнасят до избори или политически кандидат, ще включват бележка \"Платено от..\", така че гражданите да могат ясно да разграничат политически промотираното съдържание от други типове съдържание. Не по-малко важен е декларирания ангажимент на платформите да предприемат действия спрямо фалшивите акаунти и нечестното използване на автоматизирани ботове. Оправомощаване на потребителите да могат да докладват за случаи на дезинформация е друго обещание, дадено от платформите и рекламната индустрия...\" - .\"Шест пъти по-бързо от истинските се разпространяват фалшивите новини, обяви министърът за Българското председателство на Съвета на ЕС Лиляна Павлова по време на международната конференция \"Фалшивите новини на истинските тролове\" в НДК... Павлова отбеляза също, че според проучванията хората много по-лесно се доверяват на фалшивите новини, и постави въпроса как може да се преодолее този процес. Тя даде пример, че месечно потребителите във Фейсбук, които четат новини и различна информация, са около 2 милиарда, 1,2 милиарда са в WhatsApp, 600 милиона - в Инстаграм. 80 процента от тях казват, че са чели фалшиви новини, а 70 на сто - че трудно разграничават коя новина е фалшива. Заразата, болестта, която се разпространява, е сериозна и голяма, и няма рецепта, посочи Павлова. Министърът смята, че кодексът за добри практики е добро начало, но изрази убеждението си, че всеки трябва да се противопостави на фалшивите новини. Статистиката показва, че 18 държави в света са имали проблем с фалшиви новини, благодарение на което има изкривени изборни резултати. България е също една от тези държави, помним изборите през 2013 г. и т.нар. Костинбродска афера, коментира Павлова. Тя отбеляза, че фалшиви новини е имало и за българското председателство - например новини, че ще ни отнемат председателството и ще се даде на друга държава. На всички е ясно каква е процедурата, никога не е стоял въпросът за отнемане на българското председателство, ремонтът на НДК никога не е бил условие да се проведе или да не се проведе председателството, припомни Павлова. Освен това всеки ден бяхме подложени на кибератаки, допълни тя. Павлова каза, че и тя самата е била обект на фалшиви новини и заяви, че на тях трябва да се реагира. В същото време обаче, когато сайтовете са фалшиви или новините са в социалните мрежи, не можеш да реагираш, необходими са регулации, за да могат да действат компетентните органи и да можем да си търсим правата, посочи тя. Павлова очерта четири категории фалшиви новини - със сензационно съдържание, тоест за печелене на пари и трафик, дезинформация - манипулация, настройване на общественото мнение или с чисто лобистки интерес, третият вид са партийните фалшиви новини - за дискретиране на политик или партия, а четвъртият - сатира и пародия. Тя посочи, че, като се изключи сатирата и пародията, вниманието трябва да се насочи към останалите видове, и предупреди, че никой не е застрахован от фалшиви новини.\" -.Темата Македония също присъства на страниците на всекидневниците.\"Бившият македонски премиер и дългогодишен лидер на ВМРО-ДПМНЕ Никола Груевски до дни ще трябва да започне да изтърпява двегодишната си присъда в затвора, предаде БГНЕС. Днес Наказателният съд в Скопие отхвърли и последната жалба на Груевски. Това означава, че след като бившият македонски премиер получи това решение на съда, ще трябва незабавно да отиде в затвора. Груевски получи две години ефективна присъда по делото \"Танк\" за закупуването на служебния му \"Мерцедес\" за над 650 000 евро, докато беше премиер.\" - в. \"Сега\".\"Страната ни е представила над 30 страници бележки по учебници по история в Македония, съобщи вицепремиерът и министър на външните работи Екатерина Захариева в отговор на въпрос на Петър Витанов и Димитър Данчев от левицата относно работата на мултидисциплинарната комисия по исторически и образователни въпроси, създадена по договора за добросъседство между България и Македония.До момента комисията е имала две заседания, като третото се очаква да бъде до края на този месец, посочи Захариева. Обмениха се учебниците по история между двете държави и на второто заседание е направен преглед на учебници от 6-то и 7-мо отделение в Република Македония и са представени над 30 страници бележки по тях, каза външният министър. Тя коментира, че нашите представители са констатирали сериозни проблеми в учебното съдържание. По думите й обаче атмосферата в комисията е конструктивна. Министър Захариева посочи, че комисията трябва всяка година да представя общ доклад за дейността си на правителствата на двете държави. За България е важно най-бързо да се разберем за общи исторически събития и личности, които би трябвало да честваме заедно, коментира тя. Захариева посочи, че на първото заседание на комисията, на което е присъствала за кратко, са обсъдени правилата на работа. Учените от двете държави са се разбрали заседанията да се провеждат на ротационен принцип - един път в България, един път в Македония. Външният министър отбеляза, че очакванията от работата на мултидисциплинарната комисия са много големи. Тя посочи, че българските представители в нея са определени след консултации с Българската академия на науките и Историческия факултет на Софийския университет \"Св. Климент Охридски\". Не мисля, че някой има съмнение в професионалните качества на нашите представители в комисията, добави тя.\" - в.  ", "date": "2018.11.10", "title": "Преглед на печата"}
{"url": "http://www.cross.bg/radev-makron-pokana-1588667.html", "text": "/КРОСС/ Държавният глава Румен Радев ще бъде на двудневно посещение във Франция по покана на президента Еманюел Макрон за участие в Парижкия форум за мир и отбелязването на 100 години от края на Първата световна война.В рамките на участието си във форума - инициатива, която има за цел да насърчи международното сътрудничество и подобряване на управлението, президентът Радев ще направи изказване, посветено на потенциала на новите технологии да бъдат фактор за задълбочаване на политическия диалог, икономическия растеж и социалното сближаване.", "date": "2018.11.10", "title": "Президентът Радев ще посети Франция по покана на Макрон "}
{"url": "http://www.cross.bg/kaliforniya-zhertvite-gorskite-1588666.html", "text": "/КРОСС/ Най-малко деветима човека са вече загиналите в горските пожари, бушуващи из американския щат Калифорния, а трийсет и петима са безследно изчезнали, предаде Ройтерс. Телата на всичките жертви са намерени в или около град Парадайз в планински район в северната част на щата, където са унищожени над 6700 жилищни и други сгради. Пет от жертвите са били застигнати от огнената стихия в автомобилите си или около тях, трима извън жилищата си и един в дома си, каза шерифът на окръг Бют. По данни на щатските власти пожарът е един от най-опустошителните в историята на Калифорния. Трима пожарникари са получили наранявания.", "date": "2018.11.10", "title": "Увеличават се жертвите на горските пожари в Калифорния "}
{"url": "http://www.cross.bg/dohodi-evro-germaniya-1588664.html", "text": "/КРОСС/ В Германия хората с висше образование печелят по принцип добре, но далеч не всяка специалност осигурява високи доходи. Кои са най-добре платените професии в Германия? Данните от една много интересна класация съобщават от dw.com. В Германия не обичат да говорят за равнището на заплатата си. На шега дори се твърди, че даже съпрузи, които иначе познават и кътните си зъби, често нямат представа колко пари получава тяхната половинка. А подобни информации са важни - особено за онези, които обвързват избора на специалност за следване с очакваните в бъдеще доходи. Ако специалността се избираше само в зависимост от очакваните доходи, нещата щяха да са относително ясни: най-добре печелят лекарите, инженерите и икономистите.За изготвянето на тази класация е било проучено средното ниво на заплатите на висшисти от общо 15 професии, работещи на пълен работен ден. Начело по доходи се оказват медиците - през 2017 година близо 70% от наетите лица в сферата на лекарските професии са получавали над 5 700 евро бруто на месец. Към тази категория не спадат обаче хората с други професии в сферата на здравеопазването - например фармацевтите, чиито доходи са значително по-ниски. Средното ниво при тях е 4 177 евро бруто на месец.Инженерите в отраслите на машиностроенето, енергетиката, електротехниката и автомобилостроенето имат доходи, сходни с тези на лекарите - те също получават над 5 700 евро месечно. Но и в двата случая не се уточнява колко точно над споменатите 5 700 евро печелят висшистите в тези професии.Икономистите в Германия също получават над 5 700 евро на месец, а веднага след тях се нареждат юристите със средно 5 545 евро брутна месечна заплата. С около 300 евро по-ниски са средните месечни доходи на специалистите по информатика. Следват ги висшистите от останалите природонаучни специалности. Сравнително напред в тази класация са и учителите, при които средното ниво на месечните доходи възлиза на близо 4 600 евро. ", "date": "2018.11.10", "title": "Лекарите са най-добре платената професия в Германия"}
{"url": "http://www.cross.bg/apostol-sveti-pavel-1588651.html", "text": "/КРОСС/ Тези светии принадлежат към лика на седемдесетте Христови апостоли. От тях Олимп, или - Олимпан, за когото свети апостол Павел споменава в Посланието си до римляните (Рим. 16:15), отишъл със свети апостол Петър в Рим и там - по заповед на римския император Нерон бил посечен с меч в същия ден, в който бил разпнат свети апостол Петър.Също и апостол Родион, или Иродион, който бил сродник на светия първовърховен апостол Павел (Рим. 16:11) и проповядвал словото Божие в Патра, където бил и епископ, съпровождал свети апостол Петър в Рим и в деня на неговото разпятие бил обезглавен.Свети апостол Сосипатър бил родом от Ахаия и също бил сродник на апостол Павел, за което споменава сам апостол Павел в Посланието си до римляните (Рим. 16:11). Заедно със свети апостол Иасон той бил ученик на свети апостол Павел и пътешествал, проповядвайки Евангелието. След това бил епископ на Иконийската църква и починал в мир в дълбока старост.Подобно на него, починал мирно в Господа и свети апостол Ераст, за когото също споменава свети апостол Павел в Посланието до римляните (Рим. 16:23). Свети апостол Ераст бил дякон и пазител на имуществото на Иерусалимската църква, а след това - епископ в Панеада.Свети апостол Куарт, или Кварт, също споменат от свети апостол Павел (Рим. 16:23), пострадал много за своето благочестие, обърнал много гърци в Христовата вяра и мирно починал като епископ на град Берит.Сега всички тези свети апостоли предстоят пред Божия престол във вечно веселие, като приемат от Бога наградата ча многобройните си подвизи и трудове.", "date": "2018.11.10", "title": "Св. апли Ераст, Олипм и Родион  "}
{"url": "http://www.cross.bg/stava-programa-vreme-1588652.html", "text": "/КРОСС/ През 1444 г. - в битка при Варна кръстоносците, водени от крал Владислав III, претърпяват поражение от османците на Мурад II, a самият Владислав е убит.През 1928 г. - принц Хирохито става 124-ти император на Япония.През 1940 г. - Уолт Дисни става таен доносник на ФБР.През 1942 г. - по време на Втората световна война нацистка Германия нахлува във Франция.През 1952 г. - се е състояла премиерата на филма \"Под игото\".През 1961 г. - Сталинград е преименуван на Волгоград.През 1969 г. - в САЩ започва излъчването на детската програма \"Улица Сезам\".През 1970 г. - по време на програма \"Луна\" е изстрелян съветският спускаем апарат \"Луноход 1\".През 1989 г. - Ноемврийският пленум на ЦК на БКП приема оставката на Тодор Живков след 35-годишното му управление на Народна република България като генерален секретар на Българската комунистическа партия.През 1994 г. - Ирак признава суверенитета на Кувейт.", "date": "2018.11.10", "title": "10 ноември в историята"}
{"url": "http://www.cross.bg/shte-imate-neyspehi-1588654.html", "text": "/КРОСС/ Ще имате неуспехи. Ще се наранявате. Ще правите грешки. Ще имате периоди на депресия и отчаяние. Семейството, образованието, работата, ежедневните житейски проблеми - всичко това може да попречи на тренировките ви. Въпреки това, вътрешната стрелка на компаса винаги трябва да показва една и съща посока - към целта.Стюарт Макробърт  ", "date": "2018.11.10", "title": "Ще имате неуспехи "}
{"url": "http://www.cross.bg/durzhavata-obshtestvo-nikoii-1588653.html", "text": "/КРОСС/ 10 ноември е празникът, който никой не празнува. Свикнахме със свободата като с въздух и изобщо не я ценим вече. А и се оказа, че пазарното общество изисква твърде много тичане, бачкане, напрежение и иновации, за да е по българския вкус - в добавка, не е и особено справедливо.Бях на 18, когато свалиха Живков - тоест достатъчно осъзната, за да имам наблюдения върху соца, и достатъчно невинна, за да не съм деформирана от режима. Моето поколение е \"гранично\" - махленската идилия и сигурност на детството, доброто безплатно образование потънаха след нас в мътилката на прехода, но ние имахме късмета да сме поколението на първите вдигнати бариери и отворените (буквално и преносно) пътища. Родителите ни обаче бяха ограбени и от соца, и от прехода после - мислейки за времето отпреди 1989-а, мисля за тях, със съчувствие.След 1989 г. всичко се промени. Само манталитетът на българите не се промени. Чалгата, например, се оказа манталитетен феномен, а не соц или кап. Постоянното мрънкане - също. Все така чакаме някой друг да ни \"оправи\", твърде инертни сме и, уви!, все гледаме в паницата на съседа.Демокрацията е процедура. Тя не е съдържание, а регламент, съвкупност от правила. Не че е панацея, но от времената на древногръцките полиси насам нищо по-добро като обществено устpойство не е измислено.Личният ми живот не зависи от държавната политика, но заслугата за това не е на държавата. На нея й се услажда да дъвче все по-големи парчета от личната територия на гражданите и това ескалиращо домогване е една от най-големите слабости на сегашното правителство.От политика се интересувам по презумция, защото съм журналист, но гледам да не \"преяждам\" с нея, понеже тя има свойствата на junk food - токсична е. Ставам особено чувствителна, когато видя, че държавата посяга на отвоювани права и свободи. И винаги следя внимателно играта на котка и мишка между държавата и медиите, които са днес в невиждана за последните 23 г. криза - благодарение на любезното съдействие на държавата.Толерантността, грамотността, анти-консумеризмът и умереността, зелените идеи за живот в хармония с природата, равенството между половете, баналната човешка доброта и солидарност са моите каузи.Кои са героите на нашето време? Слабите, които се оказват по-силни от силните. Старците, болните, ощетените от природата или съдбата, които не само не се предават, но ни заразяват с висок дух, достойнство и любов - има много такива примери около нас.От каква революция има нужда българското общество днес? Няма нужда от революция - тя е най-скъпият процес в едно общество. Не сме толкова богати, че да си позволим да счупим всичко пак и да почнем отначало, да се надрусаме отново с илюзии и да минем през махмурлука на поредните разочарования. Достатъчно е да подредим собствените си глави и животи поне малко, да отстояваме правата си, да сме взискателни към себе си и към политиците ни, да сме нетолерантни към безобразията и корупцията, да сме толерантни към различните и немощните, да смирим егото си и да укротим лакомията си. Това е едно добро начало.Източник ladyzone.bg  ", "date": "2018.11.10", "title": "10 ноември – празникът, който никой не празнува"}
{"url": "http://www.cross.bg/rozhdenitzite-na-noemvri-1588655.html", "text": "/КРОСС/ Бойко Атанасов, заместник-председател на Комисията за финансов надзор, ръководещ управление \"Надзор на инвестиционната дейност\"Атанас Узунов, бивш футболен съдияДимитър Танев, бивш депутатКорнелия Маринова, кмет на ЛовечМихаил Макариев, художникМирела Веселинова, журналистПламен Петров, бизнесменПроф. Стефан Стоилов, икономист, бивш министър и депутат  ", "date": "2018.11.10", "title": "Рождениците на 10 ноември"}
{"url": "http://www.cross.bg/chasa-provede-ot-1588656.html", "text": "/КРОСС/ ****/София./*От 10.00 часа в зала „Джон Атанасов\" на София Тех парк ще се проведе форум „Кариера с кауза\" 2018 .****/София./*От 10.00 часа в зала „Триадица\" на Гранд хотел София председателят на ПГ на ГЕРБ и зам.-председател на партията Цветан Цветанов ще открие научната конференция „Проекции на комунистическия тоталитаризъм в България в периода 1944-1989 г.\".****/София./*От 10.00 часа в зала 10 на НДК ще се проведе национална кръгла маса на младежките организации на тема „Ако днес е краят на прехода, какви са приоритетите на България за следващите 20 години?\".****/София./*От 11.00 часа на територията на парк „Възраждане\" доброволци - служители на ЧЕЗ и жители на Район „Възраждане\", ще засадят 64 иглолистни и широколистни дървета.****/София./*От 11.00 часа в Детския център на Столична библиотека ще се проведе събитие по повод Седмицата на бащата. Темата тази година е „Истински chef\" . Всички деца със своите бащи, дядовци, вуйчовци и други могат да споделят за своите хранителни навици, да сготвят нещо вкусно и здравословно заедно и да го донесат в Детския център. Жури ще определи най-вкусното ястие.****/София./*От 11.45 часа в зала „Мадара\" в хотел „Маринела\" ще се проведе пресконференция по повод провеждането на ХХVII Конвент на Велик Приорат България.****/София./*От 14.00 до 16.00 часа пред входа на Интер Експо Център „Български вегански съюз\" организира кървав протест против Международното специализирано изложение МЕСОМАНИЯ.****/Бургас. /*От 17.30 часа в зала „Младост\" ще се играе баскетболен мач между „Нефтохимик 2010\" и пернишкия „Миньор\".****/Благоевград./*От 19.00 часа в Спортна зала „Скаптопара\" танцови състави от цяла България ще представят българския фолклор пред жителите и гостите на Благоевград.****/Бургас /*От 16.30 часа в Парк „Арена ОЗК\" - Бургас, в ж.к. „Славейков\" ще бъде даден старт на плувния турнир Burgas Swimming open`2018.****/Варна./*От 10.00 часа във Фестивален и конгресен център ще се състои тържествена церемония по дипломиране на лекарите от Випуск 2018 на МУ-Варна. Тази година ще се дипломират 155 млади лекари от 11 държави.****/Варна./*От 13.00 часа на паркинга на търговския обект на ул. \"Атанас Москов\" 2 ще започне протест срещу високите цени на горивата, като в 13.30 часа шествието ще потегли към сградата на Община Варна. Автошествието ще премине по булевардите \"Владислав Варненчик\" и \"Мария Луиза\", допълни Николай Неделчев. Пред сградата на Общината в 14.30 часа ще започне протестен митинг, а шествието на автомобилите ще продължи по булевардите в града.****/Велико Търново. /*От 10.00 часа в Парк „Дружба\"ще се проведат Масови безплатни тренировки - Есен 2018.****/Велико Търново. /*От 10.00 часа в Парк „Картала\" ще се проведе отворена тренировка по ориентиране.****/Велико Търново. /*От 11.00 часа в Читалище „Искра\" Театър ВЕСЕЛ ще представи детски кукленспектакъл „Жабокът цар\".****/Велико Търново./ с. Самоводене./*От 18.30 часа в Читалище „Извор - 1873\", Самоводене ще се състои заключителна вечер „По стъпките на 145-годишното читалище „Извор\" в с.Самоводене\".****/Драгоман./*Драгоман, ще отбележи 133-та годишнина от Сръбско-българската война и Битката при Драгоман, която е част от войната. В 10.00 часа със сборен пункт табелата „Добре Дошли в община Драгоман\" участниците в събитието, ще се отправят пеша към паметната плоча на Боян Ботев - най малкия брат на Христо Ботев на рида Три уши. От 10.20 ще бъдат поднесени цветя на паметната плоча на върха на историческият рид, който е в непосредствена близост до международния път за Калотина. В поднасянето на цветя и отдаването на почит, ще вземат участие и хора от Национално дружество„Традиция\". От 11.30 часа в Туристически информационен център Драгоман,ще се проведе лекция-беседа от доцент от МНИ - Македонски научен институт.****/Казанлък./*От 10.00 часа в зала „Багира\" ще се състои VIII Национален открит турнир за спортни танци.****/Кърджали./*От 10.45 часа в Дома на културата ще се проведе петият фолклорен фестивал на любителските клубове по танци „ПЕРПЕРА 2018\".****/Кюстендил. /*От 09.00 часа в черквата „Свети Великомъченик Мина\" Негово преосвещенство Белоградчишки епископ Поликарп ще оглави архиерейска света Литургия.****/Кюстендил. /*От 09.00 часа в Многопрофилна болница за активно лечение „Д-р Никола Василиев\" специалисти от столичната спешна университетска болница \"Пирогов\" ще преглеждат деца. Профилактичните прегледи ще бъдат извършени в рамките на кампанията Национална програма „Детско здраве-Пирогов\".****/Петрич. /*От 08.30 часа ще започва Международния турнир по борба за деца, момчета и момичета „Серафим Бързаков\".****/Плевен./*От 11.30 часа ПП „Движение България на гражданите\" ще поднесе цветя предпаметника „Независима България\".****/Пловдив./*От 10.00 часа в парк „Моливчета\" ще се проведе хайдушки празник.****/Пловдив./*От 11.00 часа на паркинга пред спортна зала „Чайка\" на бул. „Копривщица\" жителите и гостите на града ще имат възможност да се запознаят с уменията на служители от сектор „Специализирани полицейски сили\" към областната дирекция на МВР.****/Стара Загора/ с. Преславен./*От 10.30 часа ще се състои празник на с. Преславен.****/Стара Загора./*От 11.00 часа в Къща музей „Гео Милев\" ще гостува Милена Крумова с романа „Тюркоаз\".****/Стара Загора./*От 11.00 часа в РБ „Захарий Княжески\" ще бъде излъчен документален филм за Борис Христов - „С името на България\".****/Стара Загора/ с. Михайлово./*От 11.00 часа ще се състои празник на с. Михайлово.****/Стара Загора/ с. Пшеничево./*От 12.00 часа ще се проведе празник на с. Пшеничево.****/Стара Загора/ с. Козаревец./*От 14.00 часа ще се проведе празник на с. Козаревец.****/Стара Загора./*От 14.30 часа в РБ „Захарий Княжески\" ще се проведе среща с редакционния екип и автори на „Списание 8\".****/Търговище./*От 09.30 до 16.00 часа в Регионалния исторически музей ще могат да бъдат разгледани изложбите „Под лозницата\", Лозата в битието на българина\", „Техниката у дома през първата половина на XX век\", „От първа ръка търговци, Стари търговски фамилии от гр. Търговище\", „МРК „Хан Крум\" - индустриалния първенец на Търговище\", „Велик е нашият войник\" и Възрожденска класна стая. ", "date": "2018.11.10", "title": "Предстоящи събития в страната за 10 ноември"}
{"url": "http://www.cross.bg/tema-govori-teatur-1588657.html", "text": "/КРОСС/Тема:  Политика под ултиматуми - говори Цветан Цветанов, зам.-председател на ГЕРБТема:  Дата от календара: 10 ноември - коментар на Велислава ДъреваТема:  Семейна събота: Стефан Цанев и Доротея ТончеваТема:  На живо: вечер в Народния театър, посветена на Велко КъневТема:   Мария Лалева за романа, който всички чакат - \"Живот в скалите\"Тема:  Александър Богоявленски за новия авиохъб на Турция - гигантското летище в ИстанбулТема: Без имунитет- Елена Йончева през Жени МарчеваТема: Битките на Тервел ПулевТема: За сватбите на Камен Донев  - говори артистътТема: Защо Део тренира с легендарния шампион по борба НазарянТема: Какво е да си част от ЯматоТема:  Мира Иванова ще дискутира новите данъци на старите коли. Как можем да изчислим колко са те след въвеждане на новото облагане?Тема: Защо тонове кашкавал и сирене залежават в българските мандри.Тема: Голямата Стоянка Мутафова отново е на сцената. В ексклузивно интервю пред NOVA опровергава информациите, че се оттегля за кратка пауза. Репортерът Христиания  Червенкова разговоря с 96-годишната актрисата минути  преди емблематичния спектакъл \"Госпожа Стихийно бедствие\" в театър \"Сълза и смях\".Тема: За българския преход 29 години по-късно - говори Вежди Решидов. И още - превръща ли се в заложник парламентът след игрите с кворума?Тема: В рубриката \"Говори с Ива\" ще видим сладкарят Иван Александров   ", "date": "2018.11.10", "title": "Теми и гости в ефира"}
{"url": "http://www.cross.bg/trump-kraii-prezident-1588683.html", "text": "/КРОСС/ Днес и утре Франция ще бъде център на тържествата по повод 100-годишнината от края на Първата световна война. Близо 40 милиона са убитите, ранени, изчезнали и загинали в плен или от глад и болести.Днес във Франция се събират около 60 световни лидери. Сред тях германският канцлер Ангела Меркел, държавните глави на САЩ и Русия - Доналд Тръмп и Владимир Путин, президентът Румен Радев.В 12 ч на обяд Доналд Тръмп се очаква да пристигне в Елисейския дворец за разговори с Еманюел Макрон. Още преди да кацне на френска земя, Тръмп обяви в Туитър, че е много обиден на домакина си заради изказването му отпреди дни, че Европа трябва да има своя армия, за да намали зависимостта в отбраната от САЩ.\"Може би Европа първо трябва да плати своя справедлив дял в НАТО, която САЩ субсидират извънредно много\" - написа американският президент. Освен сигурността, сред темите на разговора ще са Сирия и Иран. Преди визитата от Белия дом съобщиха, че това е единствената двустранна среща в програмата на президента. Това сложи край на очакванията за евентуални разговори очи в очи Путин - Тръмп.В следобедните часове френският президент ще посети заедно с германския канцлер гората край Компиен, на 60 км северно от Париж. Там във вагона на главнокомандващия съюзническите сили маршал Фош, Германия обявява капитулацията и подписва примирието, което слага край на Първата световна война. Това става в 11 ч на 11 ноември 1918 г. Така след четири години на кръвопролития на континента, тътенът на оръжията най- сетне заглъхва.Тази вечер френският президент дава вечеря за лидерите в Музея Орсе, а преди нея гостите ще разгледат изложба на Пикасо. Утре пред Триумфалната арка в Париж ще бъде церемонията, която ще започне точно в часа на влизането в сила на примирието - 11 френско, 12 ч българско време.След това с реч на Ангела Меркел ще бъде открит Форум на мира, който трябва да завърши с конкретни предложения за опазването на световния мир. ", "date": "2018.11.10", "title": "Започват честванията за 100 години от края на Първата световна война "}
{"url": "http://www.cross.bg/iioncheva-signal-gerb-1588679.html", "text": "/КРОСС/ \"Това са атаки срещу мен, които отдавна продължават от страна на депутати от  ГЕРБ. Главна порокоратура е образувало дело по сигнал, а не обвинение, на тримата депутати - това е Делян Добрев от ГЕРБ, за когото внесох сигнал в прокоратурата и ДАНС за създаване на схема в община Хасково, вторият депутат е Тома Биков, който само преди няколко години казваше, че Борисов, ако не стане депутат, ще влезе в затвора и третият,бивш депутат от ГЕРБ, Антон Тодоров, който написа \"Шайка\" и каза, че ГЕРБ са шайка, което означава и огранизирана престъпна група.\" Това каза говорителят на ПГ на \"БСП за България\" Елена Йончева пред БТВ. Тя добави, че в този сигнал, в това заведено дело, няма нито един факт, който да доказва твърденията. \"Аз въобще не знам какво значи пране на пари. Консултирах се с адвокати, защото никога не съм се занимавала с бизнес. Единственто нещо, което съм правила през целия си живот, това е- журналистика и документалистика\", отбеляза Йончева. Тя поясни, че когато през 2012г. -2013 г. е била поканена от ТВ7 да работи като външна продукция по създване на документални филми и преки включвания от места на събитията, тогава юристи на телевизията са я посъветвали да сключи договор с фирмата, за да може да бъде закупена техника. \"Офшорната фирма ми е подадена от ТВ7. Нямам основание да се съмнявам през тези години, че има нещо нередно, защото телевизията има лиценз\", обясни Йончева. Тя коментира, че през 2012- 2013г. КТБ е била банка на годината. \"Това означава ли, че всички журналисти, които са работили в ТВ7 и са имали външни продукции, или са получавали заплата в дадената телевизия, са участвали в някакви схеми?\", попита Елена Йончева. \"Все още вярвам, че има шанс да получим правосъдие\", изрази надежда Йончева. На въпрос за ново раследване от страна на Йончева по отношение на корупцията, свързано със строителството, тя коментира: \"Опитваме се дадем повече светлина по всички болезнени теми\". Тя припомни, че преди няколко дни е изпратено искане до АПИ да разрешат техническа експертиза на петте основни магистрали. Тя обясни, че във връзка с иска до АПИ е получила множество документи, сред които е документ, касаещ участъка в Своге, където загинаха много хора. Той е свързан с некачественото сроене на пътя. Тя коментира, че е имало срещи с Корнелия Нинова, за да бъде разубедена- да не се подава сигнал до АПИ. \"Нашият иск не е насочен срещу стрoителните фирми. Ние се опитваме да ги защитим.\"- уточни Йончева.", "date": "2018.11.10", "title": " Елена Йончева: БСП иска независима експертиза на магистралите "}
