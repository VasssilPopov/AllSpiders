{"url": "http://www.cross.bg/light-informatziya-momenta-1578313.html", "text": "/КРОСС/ Компанията Light, която миналата година представи уникалния фотоапарат L16 с цели 16 сензора, сега работи интензивно по смартфон, предава Mobile Bulgaria.Според информация на The Washington Post устройството ще е с \"едва\" девет сензора. Необходимите средства за разработката са осигурени от Foxconn, които инвестираха сериозно в Light.Според публикацията вече има концептуални модели и работещи прототипи, които са оборудвани с между 5 и 9 лещи, които заедно осигуряват огледално-рефлексно качество при ниска осветеност и заснемат 64-мегапикселови снимки.От Light също така обещават невиждано до момента в мобилната фотография оптично увеличение, както и сложни дълбочинни ефекти. За момента няма повече информация около хардуера, но с оглед на комплексната оптика е лесно да се предположи, че той ще е флагмански, защото обработката на такъв тип изображения изисква сериозна изчислителна мощ.Цената вероятно също ще е рекордна, като се има предвид, че камерата Light L16 се продава за 1950 долара.", "date": "2018.07.03", "title": "Задава се телефон с 9 камери"}
{"url": "http://www.cross.bg/gubata-gines-seloto-1578309.html", "text": "/КРОСС/ Пчелари от чепеларското село Орехово, намериха гъба, достойна за рекордите на Гинес.Гъбата е била с внушителните 10 килограма.Петър Пелтеков и Куман Борджиев намерили гъбата от вида пърхутка, в местност над селото. На гигантския екземпляр попаднали вчера, докато мъжете, ходили да нагледат пчелин на свой приятел. По път решили да наберат и гъби и вървейки в посока Лилково, под един орех попаднали на огромната гъба.„Винаги там набирам пърхутки, но по един и два килограма, но за първи път намирам подобна гъба“, коментира Пелтеков.Диаметърът на гъбата е бил около 70-80 см. „Беше голяма, колкото една родопска каба гайда“, добави Петър.Те открили и доста печурки. Вечерта почистили огромната гъба и я нарязали, като една част от нея дали да се сготви в местното кафене, където се събират доста пенсионери. Другата си я поделили и отсъствено сготвили за вечеря. Хората в селото са впечатлени от рекордните размери на гъбата, като ги съветвали да кандидатстват за рекордите на Гинес.", "date": "2018.07.03", "title": "Пчелари откриха гъба достойна за Гинес, пърхутката тежи 10 кг"}
{"url": "http://www.cross.bg/otnovo-zasneha-opasna-igra-sus-smurtta-1578304.html", "text": "/КРОСС/Стряскащ кадър на две момчета, търсещи дозата адреналин по парапета на пасарелката над оживеното кръстовище „Трапезица“ в Бургас, се завъртя в социалната мрежа и предизвика вълна от коментари. На снимката, публикувана в най-големите фейсбук групи, известни в Бургас, се вижда как младежите вървят по тесния парапет точно над преминаващите отдолу автомобили.Хората масово коментират, че това изживяване на търсачите на силни усещания може да доведе до риск не само за техния живот и здраве, но и на пътуващите в колите нищо неподозиращи граждани. „Дано ги разпознаят родителите им и да се намесят“, призовават потребители.Според някои от тях едното от момчетата е от ж.к. „Зорница“, а другото – от ж.к. „Братя Миладинови“, съобщи burgasinfo.com.", "date": "2018.07.03", "title": "Отново заснеха опасна игра със смъртта"}
{"url": "http://www.cross.bg/pynkta-indeksut-aktivnostta-1578306.html", "text": "/КРОСС/През юни бизнес активността в промишлената сфера на Китай отбеляза известно влошаване, отстъпвайки от 8-месечни връх през май, като ескалиращото търговско напрежение със САЩ подхранва опасенията за забавяне на втората по сила световна икономика. Това показват официални данни на Националното статистическо бюро на страната.Индексът PMI, измерващ активността в промишления сектор, се понижи през юни до 51,5 пункта от 51,9 пункта през май (8-месечен връх) при очаквания на финансовите пазари за негово малко по-сдържано понижение до 51,6 пункта. Въпреки това влошаване промишленият индекс продължава да се задържа над важното ниво от 50 пункта (водораздел между експанзията и свиването на бизнес активността) за 23-ти пореден месец, уточнява БНР.Производственият индекс падна до 53,6 пункта от 54,1 пункта (6-месечен връх), докато индексът, измерващ новите промишлени поръчки, се понижи до 53,2 пункта от 53,8 пункта (8-месечен връх). В същото време индексът на новите експортни промишлени поръчки спадна още по-силно от 51,2 пункта до 49,8 пункта, излизайки на отрицателна територия (индекс по важното ниво от 50 пункта) за пръв път от февруари насам - ясен знак за негативното отражение върху износа на засилващото се търговско напрежение.В същото време индексът PMI извън промишлеността нарасна през юни до 55,0 пункта от 54,9 пункта през май, докато индексът, измерваща само активността в сектора на услугите стабилизира на ниво от 54,0 пункта, докато индексът на строителната активност нарасна до 60,7 от 60,1 пункта. И тук обаче има понижение на индексът, оценяващ новите поръчки в непромишления сектор, до 50,6 пункта от 51,0 пункта месец по-рано.", "date": "2018.07.03", "title": "Икономиката на Китай забавя темп"}
{"url": "http://www.cross.bg/sporazymenieto-kamenos-ministur-1578305.html", "text": "/КРОСС/ Гръцкият министър на отбраната и коалиционен партньор на Алексис Ципрас – Панос Каменос, се изказа против споразумението с Македония за ново име на бившата югославска република, предаде „Катимерини“.Каменос заяви, че постигнатото споразумение със съседите е „лошо“ за страната му. Министърът подчерта, че партията му „Независими гърци“, която е част от управляващата коалиция, няма да го подкрепи.По думите на военния министър има два пътя пред Гърция – или да бъде свикан референдум за името „Република Северна Македония“, или да бъдат направени предсрочни избори.„Няма да допуснем ратифициране на споразумението без съгласието на гръцкия народ“, заяви Панос Каменос. ЕС и НАТО обявиха, че няма да има преговори със Скопие, ако преди това гръцкият парламент не ратифицира споразумението.", "date": "2018.07.03", "title": "Гръцкият военен министър: Сделката с Македония е лоша!"}
{"url": "http://www.cross.bg/veselina-registur-proizvoditelite-1578307.html", "text": "/КРОСС/ Нова наредба затяга контрола  при производството на био храни. Преди да стигне до пазара всеки продукт ще преминава през лабораторен анализ за качество.Веселина е един от регистрираните 6471 производители на био продукти у нас.Тя отглежда био лавандула и произвежда етерични масла. Невъзможността да се ползват хербициди за плевелите е причина работната ръка да става все по – малко и все по – скъпа.„Тази кoнтролираща фирма има задължението да проверява продуктите, които са в националното и европейското законодателство за отглеждане. Новото е преди издаването на сертификата за биологично производство да се вземат проби за анализ, за да се гарантира, че продуктът наистина има биологичен статус”, заяви Нина Рашева, началник отдел “Биологично производство”.Такива договори между производителите и сертифицираните фирми за контрол е имало и досега.„Ако някой се съмнява, вече има регистър на био производителите, където името на фирмата, може веднага да се провери дали е био контролирана. В този регистър се качват и сертификатите” , заяви Веселина Ралчева.", "date": "2018.07.03", "title": "Затяга се контролът при производството на био храни"}
{"url": "http://www.cross.bg/park-myzeii-ymbal-hotel-1578292.html", "text": "/КРОСС/ От 11.07.2018г. до 15.07.2018г. автобусите по линия 505 ще се движат до парк-музей „Врана“ във връзка с осигуряване на транспорт за гражданите по време на цикъл от концерти на Софийската филхармония. автобусите ще спират на съответните спирки:18.15ч. – пл.“Орлов мост“;18.19ч. – хотел „Плиска“;18.23ч. – УМБАЛ „Св.Ана“18.27ч. „Цариградско шосе“18.30ч. - парк-музей „Врана“19.15ч. – пл.“Орлов мост“;19.19ч. – хотел „Плиска“ ;19.23ч. – УМБАЛ „Св.Ана“;19.27ч. – МС „Цариградско шосе“;22.30ч. парк-музей „Врана“; 18.15ч. – пл.“Орлов мост“;18.19ч. – хотел „Плиска“;18.23ч. – УМБАЛ „Св.Ана“18.27ч. - „Цариградско шосе“18.30ч. - парк-музей „Врана“19.15ч. – пл.“Орлов мост“;19.19ч. – хотел „Плиска“ ;19.23ч. – УМБАЛ „Св.Ана“;19.27ч. – МС „Цариградско шосе“;22.30ч. парк-музей „Врана“;18.15ч. – пл.“Орлов мост“;18.19ч. – хотел „Плиска“;18.23ч. – УМБАЛ „Св.Ана“18.27ч. „Цариградско шосе“21.30ч. - парк-музей „Врана“ 19.15ч. – пл.“Орлов мост“;19.19ч. – хотел „Плиска“ ;19.23ч. – УМБАЛ „Св.Ана“;19.27ч. – МС „Цариградско шосе“;22.30ч. парк-музей „Врана“;19.15ч. – пл.“Орлов мост“;19.19ч. – хотел „Плиска“ ;19.23ч. – УМБАЛ „Св.Ана“;19.27ч. – МС „Цариградско шосе“;22.30ч. - парк-музей „Врана“;", "date": "2018.07.03", "title": "Промяна в организацията на движение на автобусна линия 505"}
{"url": "http://www.cross.bg/kosmicheska-agentziya-rysiya-1578301.html", "text": "/КРОСС/ НАСА е направила поръчка на Русия за ремонт на тоалетната на Международната космическа станция (МКС) за 19 милиона долара, съобщава РИА „Новости“. Съобщава се, че руската РКК „Енергия“ успешно е изпълнила заданието.Преговорите са проведени през 2017 година и руската корпорация е постигнала съгласие с НАСА за детайлите на договора.Международната космическа станция е в орбита от 1998. Тя е съвместен проект на пет космически агенции – американската НАСА, Европейската космическа агенция, Японската агенция за аерокосмически изследвания, Федералната космическа агенция на Русия и Канадската космическа агенция.", "date": "2018.07.03", "title": "Нова тоалетна на МКС за 19 млн. долара"}
{"url": "http://www.cross.bg/pyasutzi-bankomat-tyrist-1578310.html", "text": "/КРОСС/ Вчера в полицията е получен сигнал за увреждане на банкомат, монтиран в к.к. Златни пясъци. След проведени оперативно – издирвателни дейности и процесуално – следствени действия е установено, че извършител на деянието е 23-годишният Т.Г., германски гражданин, турист.   По случая е образувано досъдебно производство, материалите са докалдвани на прокурор от Районна прокуратура – Варна. Извършителят е задържан за срок до 24 часа.", "date": "2018.07.03", "title": "Германски турист строши банкомат на Златни пясъци"}
{"url": "http://www.cross.bg/planeta-namira-kepler-1578312.html", "text": "Космическият обект е на разстояние около 370 светлинни години от Земята, край звездата PDS 70 в съзвездието Кентавър, съобщава ТАСС като цитира британски медии.Небесното тяло се намира във вътрешността на т.нар. протопланетарен диск - кръжащ около младата звезда плътен облак газ, от който впоследствие се формират нови планети, предава Дарик.\"\", заяви Мириам Кеплер от института \"Макс Планк\" за астрономия в Германия.\"\", допълни Кеплер.Учените дори успели да определят характеристиките на небесното тяло - става въпрос за газов гигант, чиято маса е по-голяма от тази на Юпитер. При това планетата се намира на приблизително същото разстояние от звездата си, като това между Уран и Слънцето. Температурата на повърхността на формиращата се планета е 1000 градуса Целзий.Резултатите от изследването са публикувани в Astronomy and Astrophysics.\n\t\t\t\t\t", "date": "2018.07.03", "title": "Заснеха раждането на планета (видео)"}
{"url": "http://www.cross.bg/ganchev-bolnitza-zhivota-1578308.html", "text": "/КРОСС/ Жорж Ганчев е в болница с опасност за живота, съобщи Нова телевизия. 78-годишният политик е припаднал на паркинга на \"Ал. Батенберг\".Сигнал към \"Спешна помощ\" е подаден в 15:06 часа. Още на 7-та минута в 15:14 часа линейката е била на място.Жорж Ганчев е бил контактен, но с остър, масивен инфаркт. Откаран е в болница \"Света Екатерина\".", "date": "2018.07.03", "title": "Жорж Ганчев припадна на паркинг в София, лекарите се борят за живота му"}
{"url": "http://www.cross.bg/izbyhna-suobshti-hotel-1578299.html", "text": "/КРОСС/ Пожар избухна днес в четиризвездния хотел \"Юнион\" в центъра на Любляна. Oгънят още не е локализиран, но полицията съобщи, че са евакуирани около 100 души и никой не е пострадал, предаде Танюг.Противопожарната служба съобщи, че огънят е тръгнал от мансардата на хотела.В гасенето на огъня участват 75 огнеборци с 14 противопожарни автомобила. Гасенето се затруднява от това, че хотелът е висок над 22 метра.За пълното овладяване на пожара ще са необходими вероятно още няколко часа.  Причината за избухването на пламъците засега е неизвестна.\n\t\t\t\t\t", "date": "2018.07.03", "title": "Пожар избухна в хотел в Любляна, 100 души са евакуирани (видео)"}
{"url": "http://www.cross.bg/parnoto-tzenata-vodata-1578298.html", "text": "/КРОСС/ Конституционният съд отхвърли искането на омбудсмана Мая Манолова гражданите да могат да обжалват в съда цената на електроенергията, водата и парното, предаде bTV.Причината е, че според основния закон на държавата омбудсманът има ограничени права да го сезира.По закона за енергетиката това могат да направят върховните съдилища или главният прокурор.При друг отговор на КС може да се очаква лавина от дела на граждани.", "date": "2018.07.03", "title": "КС: Граждани няма да могат да обжалват цената на тока, водата и парното"}
{"url": "http://www.cross.bg/stryma-dypnitza-gyma-1578296.html", "text": "/КРОСС/ Товарен автомобил разпиля дини, домати и череши на магистрала \"Струма\" и блокира за кратко пътя към Дупница, Благоевград и Гърция. Пътният инцидент стана на 73-и километър край Бобошево на платното в посока Дупница.Причината е спукана задна лява гума.Автомобилът се е преобърнал върху разделителната мантинела.", "date": "2018.07.03", "title": "Камион спука гума, разпиля дини и домати на магистрала \"Струма\""}
{"url": "http://www.cross.bg/neiikov-dotzent-stefan-1578300.html", "text": "/КРОСС/ 42-годишен мъж е задържан за  на дългогодишния преподавател от Института по растителни генетични ресурси в Садово доцент Стефан Нейков, съобщиха от Окръжната прокуратура в Пловдив. 70-годишният Нейков беше намерен два часа преди полунощ в безпомощно състояние край колата му, паркирана в близост до военната болница в Пловдив. Пристигналият лекарски екип е направил всичко възможно да го спаси, но мъжът е починал.Ученият и преподавател е бил нападнат до спортна зала в село Оризаре, уточниха от прокуратурата. Той е бил удрян с бейзболна бухалка. Доцент Стефан Нейков е имал насрочена среща с негова студентка. На срещата се появил обаче и нейният съпруг, който жестоко пребил преподавателя.Най-вероятният мотив за побоя е ревност.Съпругата на побойника е била 10 години по-млада от него – на 32 години, допълниха разследващите.Двамата са закарали после пребития доцент Стефан Нейков до автомобила му, който бил паркиран до военна болница и го оставили там.", "date": "2018.07.03", "title": "Задържаха съпруг на студентка за убийство на доцент"}
{"url": "http://www.cross.bg/gradina-oryahovitza-gorna-1578302.html", "text": "/КРОСС/ 4-годишно дете от Горна Оряховица е с тежки наранявания в Университетската болница в Плевен. Върху момиченцето е паднала етажерка в детската градина. Инцидентът се разследва от полицията и Общината.Инцидентът се случил на 28-и юни в детска градина \"Бодра смяна\" в Горна Оряховица. Момиченцето се опитало да се качи върху шкаф, за да си вземе конструктор и етажерката паднала върху детето. По думите на родителите, персоналът се обадил на майката за инцидента, но спешна помощ не била повикана. Момиченцето е със счупен нос и по спешност е оперирано в Плевенската университетска болница. Състоянието на детето остава тежко. Директорката на детската градина е укрила инцидента, коментира заместник-кметът по образованието в Горна Оряховица Йорданка Кушева: \"Изрично заявявам, че към днешна дата не е докладвала в Общината за инцидента. Съобразно закона ще ѝ бъде потърсена отговорност. Същото се отнася и за медицинската сестра. Това е недопустимо\".Детската градина е разпусната във ваканция. Директорката Жанета Иванова не беше открита за коментар.", "date": "2018.07.03", "title": "4-годишно дете от Горна Оряховица с тежки наранявания след инцидент в детска градина"}
{"url": "http://www.cross.bg/dazd-deteto-suvet-1578314.html", "text": "/КРОСС/ Създаването на национална информационна платформа, която съдържа информация за всяко дете в страната, беше акцент в заседанието на Консултативния съвет към председателя на Държавната агенция за закрила на детето (ДАЗД).Срещата беше открита от д-р Елеонора Лилова, председател на ДАЗД, и от министъра на труда и социалната политика г-н Бисер Петков. Министър Петков поздрави председателя на ДАЗД за инициативността за създаване на Консултативния съвет и за широкото експертно представителство в него. Той заяви, че разчита чрез работата си участниците да подкрепят създаването на визията за развитие на системата за закрила на детето в стратегически план.Стартирането на единна информационна система към ДАЗД ще позволи интегрирането на данни от всички сфери, касаещи подкрепата и закрилата на децата, и ще даде възможност за планиране на политики и мерки, отчитащи най-добрия интерес на детето. Това становище обедини всички професионалисти, които членуват в Съвета.Председателят на ДАЗД подчерта, че създаването на обща платформа ще позволи ранното идентифициране на рисковете и оказването на адекватна подкрепа на нуждаещите се. По този начин ще бъдат предприемани изпреварващи действия и превенция на рисковете. В тази връзка, д-р Лилова представи опита на Чили в създаването на цялостна система за защита на детето и семейството, в която са интегрирани здравните, социалните и образователните услуги, като информацията се събира и координира в обща платформа на национално ниво.Членовете на Консултативния съвет отчетоха, че в България има работещи системи за предоставяне на услуги, но трябва да се развиват стратегическите документи, за да се постигне оптимален резултат, както и да се унифицират и обединят индикаторите за събиране на информация под ръководството на един национален орган.", "date": "2018.07.03", "title": "Консултативният съвет на ДАЗД обсъди стартирането на национална информационна система"}
{"url": "http://www.cross.bg/tezhko-varna-mototzikletist-1578303.html", "text": "/КРОСС/ 23-годишен мотоциклетист е пострадал тежко при катастрофа на улица \"Янко Мустаков\" във Варна, съобщиха от местната полиция.Сигналът за пътната злополука е подаден около 10:40 часа днес. Младежът с Kawasaki-то изгубил контрол над превозното средство по време на движение и се блъснал в задната част на микробус Ford, който завивал наляво.Изясняват се причините и обстоятелствата, довели до произшествието.Мотоциклетистът е настанен в реанимацията на МБАЛ „Св. Анна” за наблюдение и лечение с множество фрактури и рани по цялото тяло.", "date": "2018.07.03", "title": "Млад мотоциклетист пострада тежко във Варна"}
{"url": "http://www.cross.bg/vietnam-bulgariya-rymen-1578311.html", "text": "/КРОСС/  България и Виетнам ще работят за насърчаване на взаимните инвестиции в сферата на информационните технологии и електрониката, както и за увеличаване на двустранния обмен в туризма. Това беше общата позиция на президента Румен Радев и министъра на външните работи на Социалистическа република Виетнам Фам Бин Мин, които днес проведоха среща на „Дондуков“ 2. Двамата бяха единодушни, че динамиката на политическия диалог през последните години е предпоставка за активизиране на икономическото партньорство.„Приветстваме постигнатото съгласие за приключване на преговорите по Споразумението за свободна търговия ЕС-Виетнам. Влизането му в сила ще способства за развитието на инвестиционния и търговски потенциал между нашите страни. България може да използва по-пълноценно възможностите, които предлага динамичният и перспективен пазар на Виетнам и в същото време ще се превърне в притегателно място за инвестиции от Виетнам и другите страни от региона“, посочи президентът. Румен Радев отбеляза, че през последните години Виетнам се утвърждава като една от високотехнологичните държави в Азия и това открива нови перспективи за задълбочаване на двустранното партньорство.По време на срещата държавният глава призова за възобновяване работата на Междуправителствената българо-виетнамска Смесена комисия за търговско-икономическо и научно-техническо сътрудничество, а Фам Бин Мин подчерта, че Виетнам е готов да повиши нивото на председателстващия Комисията от своя страна, като това вече ще бъде  министърът на икономиката. Перспективите за задълбочаване на двустранното сътрудничеството в областта на отбраната и военните технологии, също бяха обсъдени по време на срещата.„Наличието на близо 30 000 виетнамски граждани, завършили висше образование в България, които заемат днес важни постове в бизнеса и държавната администрация на Виетнам, разкриват голям потенциал и са солидна основа за надграждане на двустранните отношения“, заяви държавният глава. Румен Радев подчерта, че България е регионален образователен център в Югоизточна Европа и изрази готовността на страната ни за възобновяване на добрите традиции на двустранното сътрудничеството в областта на висшето образование.", "date": "2018.07.03", "title": "България и Виетнам ще работят за увеличаване на взаимните инвестиции и двустранния обмен в туризма и образованието"}
{"url": "http://www.cross.bg/ersoii-osmaniiie-palatata-1578297.html", "text": "/КРОСС/ Неизвестно лице е открило огън в сградата на търговската палата в окръг Османийе в Южна Турция, съобщи електронното издание на в. „Дейли сабах”.При нападението е бил убит заместник-председателят на палатата Хасан Ерсой, а нейният председател Деврим Мурат Аксой е бил ранен и е приет в болница.Ерсой е брат на бившия депутат от Османийе Рухи Ерсой от Партията на националистическото действие. Той е издъхнал в болницата в резултат на нанесените му при нападението наранявания.Силите за сигурност са започнали разследване по случая. Районът около палатата е отцепен.", "date": "2018.07.03", "title": "Един загина при стрелба в търговска палата в Турция"}
{"url": "http://www.cross.bg/kraii-dyshi-indoneziya-1578285.html", "text": "/КРОСС/ Кораб с близо 140 души на борда се преобърна край бреговете на Индонезия, предаде ТАСС.Китайскати медии съобщават, че ферибот е потънал в Централна Индонезия. На борда е имало 139 пътници.Започнала е издирвателно-спасителна операция, каза представител на индонезийските власти. Съобщава се за най-малко шестима загинали.Плавателният съд започнал да се пълни с вода заради пробив, след което се наклонил на една страна и се преобърнал край остров Сулавеси.Миналия месец близо 200 души загинаха при потъването на ферибот във вулканично езеро на западния индонезийски остров Суматра.", "date": "2018.07.03", "title": "Ферибот потъна край Индонезия. 139 души са в неизвестност"}
{"url": "http://www.cross.bg/gryziya-beridze-bulgariya-1578288.html", "text": "/КРОСС/ България гледа на Грузия като на приятел и един от най-важните партньори в региона на Кавказ и Черно море. Страната ни подкрепя европейската и евроатлантическа перспектива на Грузия, а за периода 2017 – 2018 година посолството на България в Грузия е посолство за контакт с НАТО. Това заяви президентът Румен Радев по време на церемония в Гербовата зала на „Дондуков“2, където удостои посланика на Грузия Зураб Беридзе с орден „Мадарски конник“ – първа степен.Държавното отличие се връчва за големите заслуги на дипломата за развитието на отношенията между България и Грузия. „Отношенията между двете страни се градят на основата на вековни връзки, историческа близост и приятелство между нашите народи. Бяха установени отношения на интензивен политически диалог и задълбочено двустранно сътрудничество с Грузия от нейното признаване“, заяви държавният глава.В словото си президентът изтъкна и приноса на посланик Беридзе за обновяване на нормативно-правната база между двете държави, за задълбочаване на отношенията в областта на търговията, икономиката, образованието, науката и културата, както и за интензивното развитие на връзките на Грузия с НАТО. „Точно в този период, и с личния принос на посланик Беридзе, бяха организирани срещи и диалог на най-високо равнище на ниво президент, министър-председател, председател на парламента, министър на външните работи“, добави Румен Радев.Посланик Беридзе заяви от своя страна, че за него е голяма чест да получи висшето държавно отличие. „Работя във Вашата страна вече пета година и отношенията между нашите държави са приятелски и партньорски. Искам да благодаря на България за подкрепата. За нас е голям късмет, че България е член на НАТО и ЕС и ние имаме възможност да използваме българския опит за пълноценна интеграция в тези структури“, каза посланик Беридзе.През тази година се навършват 100 години от обявяването на първата демократична грузинска република, а през 2017 г. година беше отбелязана 25-годишнината от установяването на дипломатическите отношения между България и Грузия. „За този период са подписани повече от 40 споразумения, които създават солидна база за развитие на двустранните отношения и са осъществени много визити на най-високо ниво – президент, министър-председател, председател на парламент“, каза още посланик Беридзе и изрази надежда, че българският президент скоро ще посети Грузия. ", "date": "2018.07.03", "title": "Държавният глава: Грузия е един от най-важните партньори за България в региона на Кавказ и Черно море"}
{"url": "http://www.cross.bg/stolichnata-politziya-tursi-sobstvenika-na-izgybena-golyama-syma-pari-1578289.html", "text": "/КРОСС/ На 29 юни вечерта, в автобус на градския транспорт в София, съвестен гражданин открил изгубените над 1000 лева и веднага ги предал на служител на реда от сектор „Метрополитен“. Към момента средствата са на съхранение в сектора на бул. „Драган Цанков“ № 5. Собственикът може да се обади на тел. 02 9820240 или в най-близкото районно управление.", "date": "2018.07.03", "title": "Столичната полиция търси собственика на изгубена голяма сума пари"}
{"url": "http://www.cross.bg/bulgariya-rybin-radev-1578287.html", "text": "/КРОСС/ Перспективите за задълбочаване на двустранното сътрудничество между България и САЩ обсъдиха днес на „Дондуков“ 2 президентът Румен Радев и посланикът на САЩ в България Ерик Рубин.Партньорството в сферата на икономиката и привличането на повече инвестиции в България, укрепване на връзките между двете държави, както и въпроси на регионалната сигурност, бяха сред акцентите на срещата. Президентът Радев поздрави посланик Рубин по повод предстоящия национален празник на САЩ – Деня на независимостта и пожела стратегическото партньорство между България и САЩ да продължи да се развива в интерес на народите на двете държави.", "date": "2018.07.03", "title": "Перспективите за задълбочаване на сътрудничеството между България и САЩ обсъдиха на „Дондуков“ 2 Румен Радев и посланик Ерик Рубин"}
{"url": "http://www.cross.bg/roman-preparati-grada-1578291.html", "text": "/КРОСС/ Народни представители от ПГ на \"БСП за България\", областните съвети на БСП във Враца и Перник и областният съвет на МО в БСП-Перник дариха почистващи и перилни препарати, дезинфектанти и одеяла на жителите на пострадалите от наводнението в гр. Роман. След като вчера бяха доставени първите 60 комплекта с кофи, препарати и чували за смет, днес млади социалисти от Перник доставиха одеяла и дезинфекциращи препарати.„След изнесеното заседание на ОблС на БСП – Враца в Роман, социалисти от организацията в града и областният съвет на БСП се организираха, за да помагат на пострадалите си съграждани да почистят домовете си и да извозят унищожената покъщнина. Трагедията на хората е голяма и затова сме впрегнали всички сили, за да помогнем“.               Това каза председателят на ОблС на БСП – Враца Иво Лилов. Той добави, че БСП е доставила и водоструйки, с които се почистват и дезинфекцират къщите на хората, защото общината дезинфекцира само общи площи и то избирателно. Лилов коментира, че отводнителните канали в града са почистени, едва след бедствието, което допълнително е усложнило ситуацията. Той бе категоричен, че социалистите ще търсят справедливост за жителите на града и ще изпратят писмо до прокуратурата, за да се направи проверка- дали в нощта на наводнението са изпускани язовири.„Единствено представителите на БСП са тук, за да ни помогнат. Държавата и общината ги няма“, заявиха жители на Роман. Те коментираха, че е добре, че е започнало поне третирането с препарати на улиците и градинките, за да не плъзнат зарази. „Питаме, обаче, защо улиците се почистват и третират с препарати избирателно? Дали принципът е политически, етнически или друг“, попитаха те. Жителите на града са категорични, че не вярват, че наводнението е причинено само от дъжда. „Нека институциите да не ни заблуждават“, заявиха те. Жители на гр. Роман коментираха, че половин час преди вълната да залее близкия до реката квартал, кметът и зам.-кметове на общината, заедно с представители на други институции, са били на дигата. „След като са били там и са знаели, че нещо ще се случи, защо не предупредиха населението, за да спасим поне част от вещите си? Сега нямаме нищо. Отчаяни сме“, заявиха още те.   ", "date": "2018.07.03", "title": "Жители на Роман: Единствено БСП ни помогна в тази тежка ситуация"}
{"url": "http://www.cross.bg/sofiya-chast-apple-1578293.html", "text": "/КРОСС/ New Media Studios представя звездата от Корея Jang Han Buyl. Артистът ще бъде за първи път в София на 19.07.2018 в клуб SityStage.", "date": "2018.07.03", "title": "Jang Han Buyl идва в София (видео)"}
{"url": "http://www.cross.bg/nikolova-programa-denitza-1578294.html", "text": "/КРОСС/ До края на годината предстои завършването на минимум 500 обекта в цялата страна, които се изпълняват в рамките на 160 проекта по Оперативна програма „Региони в растеж“ 2014-2020 г. Това обяви в Горна Оряховица заместник-министърът на регионалното развитие и благоустройството и ръководител на програмата Деница Николова. Тя и кметът на общината инж. Добромир Добрев откриха модерен приют за бездомни лица в града, който е финансиран с над 745 хил. лв. от европейската програма. Приютът е с капацитет 15 места и се простира на площ 952 кв. м. Сградата е масивна, на два етажа и в нея се помещават осем стаи, административни помещения, трапезария, кабинети за социално, психологическо и правно консултиране, има лекарски кабинет и др. Изградена е система за видеонаблюдение, пожароизвестяване, повиквателна система за обслужване на стаите и др. В приюта ще бъдат настанявани бездомни хора, на които ще се предоставят подслон, храна, здравни грижи, хигиена и социални услуги за времето, през което институциите ще работят за разрешаването на всеки отделен случай. Приютът ще обслужва основно лица от и намиращи се на територията на населените места в Община Горна Оряховица.           Зам.-министър Николова подчерта, че това е поредният успешно завършен обект на общината от инвестиционната програма на стойност над 12 млн. лв., осигурени от ОП „Региони в растеж“ 2014-2020 г. Тя обърна внимание, че това е различен обект, който не коства огромен финансов ресурс, но неговите ползи и ефекти за хората са много големи. „Това е социалната отговорност, която всеки от нас трябва да носи в себе си и сърцето си и да дава на околните. Да се грижим за околните и да даваме на тези, които нямат възможности е много важно, защото това показва, че сме едно общество, което е единно и заедно може да решава совите проблеми, в толеранс и възможност да мислим повече за благото на обществото“, посочи Деница Николова. Тя подчерта, че Община Горна Оряховица е пример за променящ се град с възможностите на оперативните програми на ЕС и Националната програма за енергийна ефективност, по която се обновяват многофамилни жилищни сгради. „В бъдеще ще се вижда все повече и ефектът от инвестициите по ОПРР, които променят не само облика на населените места, но и качеството на живот. Надявам се да постигнем ефекта, който търсим – повишаване на стандарта на живот на хората“, каза още заместник-регионалният министър.Пред журналисти Деница Николова коментира, че изпълнението на Оперативна програма „Региони в растеж“ 2014-2020 г. върви с ускорени темпове. Към днешна дата са договорени и в изпълнение 76% от целия ресурс на програмата, който надхвърля 3 млрд. лв. Тя изрази очакване до края на годината да се постигне договаряне на 100% от ресурса,  тъй като са отворени всички възможни мерки за кандидатстване. Остава да бъдат договорени мерките за деинституционализация на възрастни хора и допълнителните средства за по-малките общини, свързани с мерките за енергийна ефективност.Зам.-министър Николова отчете още, че към днешна дата към бенефициентите са разплатени 32%  от договорения ресурс. Тя обаче предупреди, че има риск за изпълнението на ОПРР, тъй като се отчита забавяне при подаването на искания за плащания от страна на бенефициентите и няма достатъчно заявки за възстановяване на средства. „Това крие известен  риск да не постигнем целите до края на годината. Сега обаче е най-интензивният строителен сезон и се очаква да започне интензивно подаване на искания за  плащания и отчитане. Съществуват и рискове за програмата, заради обжалването на процедурата за доставка на 400 линейки, част от проекта за модернизация на спешната помощ“, каза още Николова. Това е сериозен проблем, защото всеки ден забава на проекта носи риск от загуба на средства. „Доставката на линейките е ключова част от проекта и може да коства санкция, защото имаме заложени срокове, които се съблюдават. Рискът към настоящия момент при нереализиране на ключови дейности е 6 % от цялата стойност на проекта, който е на стойност 163 млн. лв.“, каза Деница Николова.При посещението си в Горна Оряховица зам.-министър Деница Николова инспектира някои от ключовите проекти, които общината реализира по Оперативна програма „Региони в растеж“ 2014-2020 г. Тя разгледа новоизградения „Детски парк“, както и обновяването на централната градска част.", "date": "2018.07.03", "title": "Деница Николова: До края на годината завършваме минимум 500 обекта по Оперативна програма „Региони в растеж“ 2014-2020 г."}
{"url": "http://www.cross.bg/priem-tyes-otzenkata-1578295.html", "text": "/КРОСС/ Във връзка с класирането на учениците за прием след 7-ми клас, от Технологично училище „Електронни системи“ към Технически университет – София, нформират родителите и учениците, че има проблем в системата на Министерство на образованието и науката, с която се изчислява балът за прием след 7-ми клас. В резултат на това, балът за прием в ТУЕС е изчислен некоректно.Балът за прием в ТУЕС се образува от оценката по Български език и литература от Национално външно оценяване (НВО), три пъти оценката по Математика от НВО, оценката по Математика от Удостоверението за завършен седми клас и оценката по Физика от Удостоверението за завършен 7-ми клас.Получихме сигнали от родители, чиито деца кандидатстват в ТУЕС, че оценката от НВО по математика не е умножена по три в системата, в резултат на което се получава изключително нисък бал за прием в ТУЕС, който не отговаря на реалността. Информирали сме Регионалното управление по образованието – София град и МОН за случая и настояваме за бързото коригиране на този пропуск, за да може записването на учениците да започне с реални резултати.Самото училище няма достъп до системата и не можем да знаем защо и по какъв начин се е получил този проблем и на какво се дължи. Искрено се надяваме, че това не е целенасочено действие срещу най-елитното технологично училище в България – ТУЕС към ТУ-София. Не желаем да бъде накърнявана репутацията на училището, което вече тридесет години изгражда гръбнака на ИТ индустрията в страната ни.", "date": "2018.07.03", "title": "ТУЕС има проблем в системата на Министерство на образованието и науката при изчисляване на балът за прием след 7-ми клас"}
{"url": "http://www.cross.bg/avstriya-dialog-predsedatelstvo-1578284.html", "text": "/КРОСС/ Канцлерът Себастиан Курц заяви пред Европейския парламент в Страсбург, че основен приоритет на австрийското председателство ще бъде справянето с нелегалната миграция.Той добави, че трябва да започне диалог с Русия, тъй като, по думите му, в бъдеще ще се работи с нея, а не срещу нея. Австрия поема председателството след България.Курц подчерта, че политическият ландшафт в САЩ се променя и ситуацията става все по-непредсказуема. Канцлерът на Австрия нееднократно е призовавал за диалог с Кремъл.„Проектът ЕС ще бъде завършен изцяло, чак когато Западните Балкани станат част от него“, бе категоричен австрийският канцлер. Темата „Западни Балкани“ беше фокус на българското председателство.", "date": "2018.07.03", "title": "Австрия призова за диалог с Русия"}
{"url": "http://www.cross.bg/komisar-direktziya-nikolov-1578290.html", "text": "/КРОСС/ Тържествената церемония се проведе в присъствието на директора на ГДПБЗН главен комисар Николай Николов. От името на ръководството на вътрешното министерство той сърдечно приветства колегите си и ги поздрави с предстоящия празник на МВР. Главен комисар Николов им благодари за екипната работа и за професионализма, които пожарникарите отново доказаха по време на усложнената обстановка през изминалата седмица. Своеобразна оценка за това бе и наградата за директора на регионалната дирекция комисар Иван Панайотов, разписана със заповед на министъра на вътрешните работи. Почетното отличие на МВР „За доблест и заслуги“ – ІІІ степен е за изключителен принос в ефективната работа на пазарджишката регионална дирекция и издигане на нейния авторитет. С пожелание за много здраве и успехи главен комисар Николов връчи наградата на своя колега. ", "date": "2018.07.03", "title": "25 служители на Регионалната дирекция ПБЗН - Пазарджик бяха наградени по случай празника на МВР"}
{"url": "http://www.cross.bg/ezik-bulgarskiya-angazhimenta-1578278.html", "text": "/КРОСС/ Не е необходимо приемането на отделен Закон за българския език – това е становището на СЕМ, което ще бъде изпратено до Народното събрание. Членовете на медийния регулатор обсъдиха проектозакона за българския език, внесен от групата на \"Обединени патриоти\". Председателят на СЕМ София Владимирова обобщи, че Законът за радиото и телевизията дава гаранции за използването и опазването на българския език: \"Категорична съм, че регулаторът не е отстъпвал от ангажимента си да следи, като в същото време е напълно наясно с динамично развиващата се медийна среда и ние не можем да не си даваме сметка, че медиите се развиват. Езикът също.Той е жива структура и също се развива. Без съмнение двата обществени доставчика – Българската национална телевизия и Българското национално радио, не отстъпват от ангажимента си да утвърждават българския език и да канят в своите предавания гости, които да съдействат за тази идея\".", "date": "2018.07.03", "title": "СЕМ: Не е необходимо приемането на отделен Закон за българския език"}
{"url": "http://www.cross.bg/transport-gradskiya-slavchev-1578286.html", "text": "/КРОСС/ От днес в градския транспорт на София по маршрута на линия 10-ТМ ще се движи първият тестови хибриден автобус, съобщи столичният общински съветник Симеон Славчев.          Той се задвижва от двигател, който отговаря на стандарт Евро 6.До края на тази година в градския транспорт на София ще бъдат пуснати още 20 хибридни автобуса.        \"Ще продължа да работя за пълната електрификация на градския транспорт на столицата\", казвай още г-н Славчев.         ", "date": "2018.07.03", "title": "В София тръгна първият тестови хибриден автобус"}
{"url": "http://www.cross.bg/zadurzhani-opakovki-bili-1578280.html", "text": "/КРОСС/ 28 000 опаковки лекарства, внесени нелегално от България, са били задържани в Турция.Медикаментите са били задържани при операция на службите за борба с организираната престъпност и контрабандата в Истанбул, предаде държавният телевизионен канал ТРТ – „Хабер“. Центърът на операцията е бил в квартал Бакъркьой. Сред лекарствата има такива за борба с ракови заболявания, антидепресанти и други медикаменти. Била е разбита и печатница, където са се подготвяли опаковки за различни лекарства.Междувременно в град Чанаккале, разположен край Мраморно море, бяха издадени заповеди за арест на 26 души, 23 от които – на действителна военна служба и 3 бивши военни. Сред арестуваните са и 2 полковници.В столицата Анкара пък бяха издадени заповеди за арест на 27 души за използване на приложението за мобилни телефони за криптирана комуникация „БайЛок“, използвано от членовете на мрежата на проповедника Гюлен. ", "date": "2018.07.03", "title": "28 000 опаковки лекарства, внесени нелегално от България, са били задържани в Турция"}
{"url": "http://www.cross.bg/dever-naruga-snaha-si-v-biser-1578277.html", "text": "/КРОСС/ 32-годишна жена от село Бисер е приета по спешност в болницата в Харманли с прободни рани в областта на сърцето.Тя е била намушкана от 44-годишен мъж, който е брат на съпруга ѝ, съобщиха  от областната дирекция на МВР в Хасково.Нападателят е арестуван.От полицията изясняват причините за инцидента", "date": "2018.07.03", "title": "Девер наръга снаха си в Бисер"}
{"url": "http://www.cross.bg/shtetite-horata-roman-1578282.html", "text": "/КРОСС/ Две общински комисии опиват щетите от наводнението в град Роман. Първоначалният оглед показа, че няма конструктивни промени по засегнати пристройки, а щетите предимно са съсипана покъщнина.Повече от пострадалите нямат застраховки и ще разчитат на обезщетения. Проливните дъждове през последните седмици нанесоха щети за около 2 млн. лв. с ДДС на републиканската пътна инфраструктура в 19 области в страната. Най-големи са щетите в областите Монтана, Смолян, Бургас, Пловдив и Перник. Щетите основно са: отнесени банкети, запушени с наноси водостоци и отводнителни съоръжения, попаднали на пътното платно земни маси, свлечени земни и скални маси, пропадания на банкети, насипи и участъци от пътното платно.Веднага след спирането на дъждовете започна работа за отстраняване на част от нанесените щети. За по-сериозните повреди, за които са необходими повече средства, се търсят различни варианти за финансиране. ​В момента се извършват оценки на нанесените щети, каза в „Хоризонт до обед“ заместник-кметът на община Роман – Николинка Кътовска.„Към момента комисията е извършила оглед на всички засегнати имоти в района на бедствието като са посетени 133 жилищни сгради, 4 жилищни блока и 1 промишлен обект. Констатациите на комисията са, че в голямата си част са наводнени мазета и приземни етажи, като в някои от случаите е увредена и унищожена бяла техника, електроуреди и мебели, и стопанския инвентар на хората, които са в засегнатия район. Към комисията работят, освен общински служители и експерти, и представители на дирекция „Социално подпомагане“, на пожарната, съдействат и двама оценители от община Бяла Слатина“, каза тя и допълни, че се извършват оценки на щетите и хората очакват обезщетения, но те със сигурност няма са в размер, който да покрие напълно щетите, нито ще бъдат получен в очакван от всички срок.„Списъкът със засегнатите лица е подготвен и още вчера е предаден в дирекция „Социално подпомагане“, за да може да бъдат извършени анкетите по правилника, след което да бъдат установени хората, които отговарят на изискванията за подпомагане“, каза още Кътовска.Инна Ведър - Ценкова – заместник главен директор на Агенцията за социално подпомагане поясни, че еднократните помощите за покриване на най-наложителните разходи от първа необходимост са до 375 лева.„Раздадени са на хората, които са обходени, съответните формуляри. Към вчера вече 11 са депозирани в дирекцията за отпускане на еднократна помощ“, каза тя и подчерта, че възможно най-бързо ще бъдат обработени документи и хората да си получат помощите. По нормативни документи срокът е до 20 дни да се извърши анкетата, каза още тя.„В момента колегите обхождат всички адреси и предполагам, че най-късно до другата седмица вече ще е приключено с обходите, ще се обработят документите и ще се изготвят ведомостите за изплащане на помощите“. ", "date": "2018.07.03", "title": "До 20 дни засегнатите от наводнението в Роман ще получат еднократни помощи"}
{"url": "http://www.cross.bg/balchik-palace-short-1578276.html", "text": "/КРОСС/ След седем дни, изпълнени със 154 късометражни филма от цял свят, разнообразна музикална програма на открито, лекции на гостуващи експерти, срещи на киноиндустрията, пичинг сесии за финансиране на проекти и практически упражнения за най-малките, IN THE PALACE International Short Film Festival обяви фаворитите за тазгодишното си, празнично 15-то издание.Въпреки доброто настроение, на закриващата официална церемония организаторите на фестивала, отличен от Американската филмова академия, отправиха своите обвинения към съорганизаторите от ДКИ-КЦ „Двореца“ в Балчик. Екипът на IN THE PALACE шокира стотиците гости, участници и международното жури с неочаквано официално изявление, обявяващо притесненията им от определени порочни практики, спъващи оптималното провеждане и развитието на фестивала в желаната посока, и обяви неговото преустановяване до разрешаване на казуса. С това организаторите поискаха оставката на Жени Михайлова, директор на ДКИ-КЦ „Двореца“ в Балчик – мястото, което от години заема ролята на съорганизатор на събитието.\n\t\t\t\t\tТова се случва именно в годината, в която IN THE PALACE International Short Film Festival отбеляза безпрецедентен успех – беше одобрен официално от Филмовата академия в САЩ да изпраща своите победители за разглеждане от комисията на наградите Оскар. Подобно признание е без аналог в историята на българската филмова индустрия и ще отвори големи възможности пред три продукции. Най-добрият роден късометражен филм „Банго Васил“ на Милен Витанов ще е първият,  имащ възможност да влезе в селекцията на 91-ото издание на Оскарите. Впечатляващата анимация успя да спечели журито с интересната си история, както и намигването към актуалните проблеми за расовата дискриминация. Заедно с него към комисията на Филмовата академия ще се насочи най-добрият анимационен филм от международната селекция – „Confino“ на Nico Bonomolo от Италия, както и ирландският “Wave” на Benjamin Clearly и T J O’Grady Peyton, спечелил приза за най-добър късометражен филм в надпреварата в Балчик. Специално споменати бяха “Downside Up” на Peter Ghesquiere от Белгия и “Have No Fear” на Marco Calvese от Италия.В секцията за студентски продукции журито в Балчик отдаде особено внимание на швейцарския “Millimeterle” на Pascal Reinmann, а наградите взеха българският “Shadows” на Виктория Караколева, чешката анимация „Happy End”на Jan Saska и документалният “The Sandman” на Lauren Knapp от САЩ.В официалната международна надпревара за документални продукции специално споменаване си заслужи холандският “Meryem”на Reber Dosky, а призът бе връчен на “Rakijada – Destillated Village Tales” на Nikola Ilic, Сърбия/ Швейцария. Пичинг сесията и парична подкрепа за осъществяването на проекта “Psychicken” спечели Ata Mojabi от Италия.Специалната награда на Софийски университет „Св. Климент Охридски“ спечели филмът „Срам“ на режисьора Петър Крумов.IN THE PALACE International Short Film Festival благодари на всички партньори, участници, доброволци и колеги за всестранната подкрепа през неговата 15-годишна история. Текст на официалното становище на екипа, призоваващ преди всичко към запазване и развитие на културните ценности в ДКИ-КЦ „В Двореца“ ще откриете в петицията: ", "date": "2018.07.03", "title": "Родният фестивал за късометражно кино In The Palace приключи с обвинения към управата на Двореца в Балчик"}
{"url": "http://www.cross.bg/stiglitz-durzhavata-bulgariya-1578275.html", "text": "/КРОСС/ \"Да общувам с проф. Стиглиц отблизо е истинско богатство. Още повече, когато имаме общи идеи. Обсъдихме засилващите се неравенства и начините за намаляването им\", заяви лидерът на БСП Корнелия Нинова. Тя обясни, че напълно споделя заключенията в книгата му “Цената на неравенството”, че резултат от неравенствата е съществуването на два паралелни свята, които функционират един до друг, без да имат досег помежду си.\"С проф. Стиглиц разговаряхме и за нашата “Визия за България”, която ще обявим на 21 юли\", коментира тя. Нинова припомни, че той е посветил част от трудовете си на ролята на държавата в икономиката. \"Ние отдавна настояваме държавата да не оставя всичко на свободния пазар, а да запази своята регулаторна функция в ключови сектори.  Радвам се, че един от най-големите икономисти в света, носител на Нобелова награда за икономика, смята, че за да работят пазарите така, както се очаква, трябва да има подходящо регулиране от страна на държавата\", заяви тя..                  Корнелия Нинова каза, че е отправила покана към проф. Стиглиц да посети България, за да представи своите идеи. \"Професор Стиглиц прие да му изпратя нашата \"Визия за България\", за да ме консултира по темите, залегнали в нея. Там има много от неговите виждания за справедливост за всеки и как неравенството подкопава господството на закона. Разговаряхме занапред да обменяме мнения по определени въпроси, които касаят икономиката и социалната държава\", изтъкна тя.Джоузеф Стиглиц е един от най-известните леви икономисти в света, носител на Нобелова награда за икономика от 2001 г. и още десетки престижни награди. Завършил е Масачузетския технологичен институт, преподавател в MIT, Принстън, Станфорд и Колумбийския университет. Най-известните му трудове са: “Цената на неравенството\", “Голямото разделение”, “Еврото”, “Свободно падане: Америка, свободните пазари, кризата и виновните за нея”.", "date": "2018.07.03", "title": "Професор Стиглиц ще консултира \"Визията за България\" на БСП"}
{"url": "http://www.cross.bg/godina-leva-npo-to-1578268.html", "text": "/КРОСС/ НПО-то Сдружение „Център за психологически изследвания”, свързано с Адриана Стоименова, която обвини майките на деца с увреждания, взима близо 400 000 лева през тази година по европроект, съфинансиран от държавата. Отделно от това сдружението прибира от държавата близо 400 000 лева годишнo. Това показват счетоводните документи на организацията, съобщи .Преди дни Стоименова, която е от Националния съвет за интеграция на хора с увреждания, заяви по бТВ, че „1 млн. лв. са отишли за финансиране на протести”. Думите ѝ предизвикаха възмущението на майките, които се зарекоха да я съдят до дупка.В профила на Адриана Стоименова в Linkedin е отбелязано, че тя е Изпълнителен директор на Сдружение „Център за психологически изследвания” от 2008 г. Според регистрация в министерство на правосъдието Стоименова изобщо не фигурира нито като длъжност, нито като член на управителния съвет, още по-малко като отговорно лице по разходване на средства. Длъжността „изпълнителен директор” не е записана в нито един от регистрите. В същото време прави впечатление, че името й фигурира под някои от годишните отчети.                   Прави впечатление, че последните отчети към министерство на правосъдието са от 2015 година. Освен финансов отчет има и доклад за дейността. При по-обстоен преглед се забелязват няколко смущаващи неща. Отчетът на дейността прилича по-скоро на отчет на БКП. В него се отбелязва, че „подкрепят” музикални и танцови състави, развиват крикет на маса и бейзболен отбор. Освен това „провокират творческо участие на младежи с увреждания”, както и че правят „социални арт-презентации на празниците Св. Валентин, 3-ти март и Първа пролет”. От документа става ясно, че основен приоритет на НПО-то за лица с увреждания е темата „НАТО и Македония”, както и „Закона за защита на животните”. Любима дестинация за хората от НПО-то се оказва САЩ. Никъде няма, обаче отчетени средства за тези инициативи, както би следвало да се прави.За описаните 212 инициативи в доклада за 2015 година не е посочен и един лев разход, като канцеларски материали, самолетни билети, печатни издания и т. н. В отчета е отбелязано, че основният разход, който е от 321 хиляди лева е отишъл основно за заплати в НПО-то. Изрично е отбелязано, че даренията са 0 /нула/ лева за хора с увреждания, макар в доклада да се отбелязва, че са подпомагали различни дейности и инициативи за хората с увреждания.Другото, което боде очите, е че към края на 2015 година е обявено, че НПО-то притежава сгради за близо 1 млн. лв. или по-точно 850 хил. лв. Предходните година организацията е имала имоти „само” за около 350 хиляди лева. Така излиза, че за една година сдружението , освен даренията от 400 хиляди лева, е повишило сградния си фонд с още половин милион. Излиза, че за година около 1 млн. лева е цялата „лапачка”.Според собствените си отчети, НПО-то е трета политическа сила. В тях се отбелязва, че броят на членовете им през 2013 година е 240 158. Пак от отчета се разбира, че събраният членски внос е 6 000 лева. Простата сметка показва, че членския внос би трябвало да е по 2, 5 стотинки за всеки член на година, което звучи абсурдно.В отчетите е видно още , че държавата всяка година е давала на това НПО средно по около половин милион лева. Така за всички години от 2004 година досега организацията се е облажила със 7 милиона лева. Финансови експерти казват, че това си плаче за данъчна и прокурорска проверка. Допълват, че няма реален финансов отчет без грам разход за консумативи, канцеларски материали и командировъчни. Излиза, че НПО-то, представлявано от Адриана Стоименова прилича по-скоро на инвестиционен посредник за закупуване на имоти, отколкото на благотворителна организация.Фрог ще направи запитване до НАП дали е извършена проверка на Сдружение „Център за психологически изследвания\" и ако има такава, то какво е показала тя? Проверка на \"Фрог\" показва, че сайтът на сдружението не функционира към днешна дата. Преди да бъде затворен, последната информация в него е от 2015 година.А как може едно приближено до ГЕРБ НПО тази година да „лапне” близо 400 хиляди лева по европроект „Комплексна подкрепа в общността чрез иновативни услуги”, съфинансиран от държавата, можете да прочете с подробности на този линк. Проектът стартира, след като майките започнаха да стачкуват.Датата на сключване на договора е 18.04.2018, а дата на стартиране- 01.05.2018. Великата цел на проекта е : да се създадат предпоставки за активно социално включване, подобряване качеството на живот, улесняване достъпа до заетост и връщането на пазара на труда на хора с физически, ментални и сензорни увреждания и техните семейства. Проектът предвижда да се развиват дейности като арт терапия, музикална терапия, трудова терапия.И всичко това за близо 400 бона и то не без подкрепата на ГЕРБ. ", "date": "2018.07.03", "title": "НПО-то, обвинило майките, прибирало половин млн. годишно"}
{"url": "http://www.cross.bg/problemi-predsedatelstvo-kaloyan-1578269.html", "text": "/КРОСС/ Европейският съюз продължава да бъде икономически колос на глинени политически крака. Това заяви лидерът на БСП - София Калоян Паргов в изказването си по време на конференцията на тема \"Българското председателство на Съвета на ЕС - време за равносметка\". Форумът беше организиран от Института за икономика и международни отношения и Фондация \"Фридрих Еберт\". В конференцията участваха президентът Румен Радев, вицепремиерът и министър на външните работи Екатерина Захариева и Гергана Паси, бивш министър по европейските въпроси.\"В ЕС липсват основни общи и единни системи за управление - финансова, данъчна, отбранителна, по сигурността, по социалната политика. Това положение става все по-нетърпимо, каза Калоян Паргов. - Моделът на регламенти, директиви и санкции при тяхното неизпълнение без единни системи за управление изчерпа своите възможности. Политическата форма на Съюза все повече влиза в противоречие със съдържанието на протичащите икономически процеси. Не само, че не помага на икономиката, но започва да й пречи. В историята знаем как се решават подобни противоречия - със смяна на политическата форма. Как ще протече тази промяна е трудно да бъде предвидено. Но тя обективно се налага и предстои. И колкото повече се отлага, толкова по-болезнен ще бъде начинът, по който това ще стане. Такива са уроците на историята\".Калоян Паргов отбеляза, че по време на българското председателство тези проблеми продължиха да стоят встрани от вниманието, въпреки че са фундаментални. \"Причината за това е съвсем ясна и очевидна - те са трудни за решаване и изискват радикални подходи и промени. България обективно не беше в състояние да направи нещо в тази посока. Ние като че ли преекспонирахме както нашите очаквания, свързани с европредседателството, така и нашите възможности\", анализира той.Според лидера на БСП - София българското председателство е било успешно по една-единствена причина - по принцип няма неуспешно председателство. \"ЕС като конструкция е сложна система, коментира Калоян Паргов. - Особено що се отнася до взимането на решения. Не може да очакваме, че в рамките на 6 месеца би могло да се случи нещо, което не е подготвено много преди това. Освен, разбира се, в извънредни ситуации. По време на нашето председателство темите и проблемите следваха логиката на съюзното управление. Затова и няма да бъде запомнено\".Калоян Паргов добави, че страните, председателстващи Съвета на ЕС, не са тези, от които зависят решенията. \"В повечето случаи успешните председателства се дължат на изместване на фокуса на дневния ред към неконфликтни проблеми, към теми, по които има единно мнение, към проблеми от технологичен характер или към периферни проблеми, като се загърбват големите проблеми на Съюза, които са в резултат на принципни и фундаментални противоречия, обясни той. По-скоро сега трябва да се запитаме дали стана по-единен ЕС. Според мен е точно обратното. Разделителните линии се задълбочават, а опитите да бъдат преодолени противоречията по фундаментални въпроси и да се стигне до общи и единни политики не успяват. Противоречията са по много сериозни теми - Брекзит, мигрантите, общата система за сигурност, в това число и за опазване на границите, разширяването на еврозоната, бъдещето на Шенген. От принципен и концептуален характер са съществените различия в разбирането за акцентите за следващия програмен период, особено по отношение на това каква да бъде кохезионната политика. Макар и формално единни, страните са разединени по отношение на санкциите срещу Русия. Противоречия се появиха и по въпроса за присъединяването на Западните Балкани - тема, която именно България сложи на масата. Дали присъединяването на Западните Балкани ще завърши с успех или ще бъде поредната отвличаща вниманието инициатива, маскираща нежеланието и неспособността да се решават големите проблеми пред Съюза, е въпрос, на който предстои да видим отговора. В крайна сметка доказан е фактът, че колкото по-шумни са декларациите и лозунгите за единство, толкова по-ясно личи, че Съюзът е в криза и то от принципиален характер\".", "date": "2018.07.03", "title": "Калоян Паргов: ЕС продължава да бъде икономически колос на глинени политически крака"}
{"url": "http://www.cross.bg/obezshteteniya-izplashtane-parichnite-1578270.html", "text": "/КРОСС/ Националният осигурителен институт (НОИ) информира, че от 1 юли 2018 г. влизат в сила изменения и допълнения в Кодекса на труда, Кодекса за социално осигуряване и Наредбата за паричните обезщетения и помощи от държавното обществено осигуряване (НПОПДОО), по отношение на отпуска и паричните обезщетения на осиновителите на деца до 5-годишна възраст.От 1 юли 2018 г. правото на отпуск и обезщетение при осиновяване на дете до 5-годишна възраст е за период от 365 дни от деня на предаване на детето за осиновяване, но не по-късно от . Осиновителите на деца до 5-годишна възраст, които не ползват отпуска или прекъснат неговото ползване, ще получават 50 на сто от полагащото се обезщетение след изтичането на 90 дни от деня на предаване на детето за осиновяване до изтичане на 365 дни или навършване на 5-годишна възраст.Утвърдени са нови образци на документите за изплащане на паричните обезщетения, приложения към НПОПДОО. На интернет страницата на НОИ в рубриката „За потребителя“, подрубрики „Формуляри“, „Формуляри за временна неработоспособност и майчинство“ ще се публикуват утвърдените нови образци на заявления-декларации и удостоверения за изплащане на паричните обезщетения и помощи от държавното обществено осигуряване. До 15 юли 2018 г. включително в НОИ ще се приемат старите образци на удостоверения за изплащане на парични обезщетения, отнасящи се за периоди преди 1 юли 2018 г. От 16 до 18 юли 2018 г. ще бъде преустановено приемането на удостоверения поради актуализирането на програмните продукти и системи, обслужващи приемането и валидирането на данни за изплащане на паричните обезщетения. След 18 юли 2018 г. ще се приемат само новите образци на Приложения № 9, 10 и 11 към НПОПДОО. Изискванията към структурата, формата, използваните номенклатури и контрола на подаваните данни по новите образци са публикувани в рубриката „Е-услуги“, подрубрики „За разработчици на софтуер“, „Електронен обмен на данни за изплащане на парични обезщетения от ДОО“.Няма промяна в реда и начина на изчисляване и изплащане на паричните обезщетения и помощи от държавното обществено осигуряване, както и в срока за подаване на документите.", "date": "2018.07.03", "title": "Въвеждат се нови образци на документи за изплащане на болнични и майчинство"}
{"url": "http://www.cross.bg/grad-smolyan-voennoslyzheshti-1578266.html", "text": "/КРОСС/ Над 20 военнослужещи от 101-ви алпийски полк - Смолян участват днес, 3 юли, с техника във възстановяване на инфраструктурата на града.Те почистват улици, пострадали от обилните валежи, паднали през миналата седмица. В град Чепеларе с две водоноски военнослужещи доставят вода за детските градини.", "date": "2018.07.03", "title": "Сухопътните войски продължават да оказват помощ на населението в град Смолян"}
{"url": "http://www.cross.bg/premiera-boiiko-yunker-1578267.html", "text": "/КРОСС/  Това заяви председателят на Еврокомисията Жан-Клод Юнкер пред евродепутатите, минути след изказването на премиера Бойко Борисов. , обърна се той към българския премиер. Европейският парламент се запознава тази седмица с доклада на премиера Бойко Борисов за работата на завършилото първо българско председателство на Съвета на ЕС.Изслушването ще продължи с представянето на целите на австрийското председателство от премиера Себастиан Курц. България предаде на Австрия председателството от началото на юли.", "date": "2018.07.03", "title": "Юнкер: Всяка секунда и минута беше удоволствие да работя с българите"}
{"url": "http://www.cross.bg/bulgariya-predsedatelstvo-makedoniya-1578272.html", "text": "/КРОСС/ Първо искам да благодаря за поканата да открия тази конференция, която си поставя една амбициозна цел – равносметка на Българското европейско председателство. Изминаха три дни от неговия край и медиите вече бълват анализи. Някои от тях обаче могат да се окажат с кратък срок на годност. Защото по времето на първото европейско председателство на България се случиха критични за Европейския съюз събития, самото време беше критично. Налице са центробежни сили в Съюза, които поставят под въпрос досегашната му архитектура. А според някои европейски политици – и дори неговото съществуване.Аз искам да използвам случая и да благодаря на всички наши сънародници, които вложиха усилия в организацията. В логистичен план нашата администрация реши проблемите и беше на висотата на отговорностите. Получихме и стандартните за всяко европейско председателство комплименти, но те не трябва да ни заблуждават. Състоянието на Съюза в момента е такова, че Брюксел може да си позволи само положителни самооценки. Това не го казвам случайно. Разбира се, ще прочетете вече в много медии за закриването на 78 досиета по време на нашето председателство. Без да омаловажавам тези достижения, все пак това накрая е една чиновническа статистика. Броят на целувките и прегръдките, броят на европейските лидери, позирали на „Моста на влюбените“, стотиците срещи и разработени документи, накрая остават статистика.Онова, което ще запомни историята, е какво се случи със Съюза по време на нашето председателство. Затова не искам да разделям и моята оценка на позитиви и негативи, както и да се впускам в критикуване или в хвалебствия. Когато разглеждаме приоритетите на Българското европредседателство, трябва да се абстрахираме от фанфарите за Западните Балкани и да не допускаме те да се размиват в стандартните за всички европредседателства приоритети като икономически растеж, заетост, свързаност, дигитализация, сигурност, но трябва да търсим други отговори. Доколко приоритетите бяха избрани и отстоявани, така че да решават критичните за единството и солидарността на Европа проблеми, за нейното бъдеще. Доколко тези приоритети бяха значими в регионален и национален план. Доколко България реагира адекватно на важни събития по време на нашето европейско председателство.Приоритетът Западни Балкани безспорно е важен. Той бе последователно придвижван. Но с течение на времето бе задминат от дневния ред на Съюза и от критично важния проблем за обединена Европа, нейното единство, солидарност и бъдеще. Затова днес Европа говори за миграцията, която поставя на изпитание ценностите и бъдещето на Съюза, поставя на изпитание цели държави. Следим какво става тази сутрин и с развитие на обстановката в Германия, водещата държава в Европейския съюз. Миграцията открои дълбоки разломи в Съюза, които застрашават неговото единство и открояват редица институционални слабости. Затова и Западните Балкани останаха приоритет за София, но изпаднаха извън фокуса на обединена Европа точно заради този неин актуален дневен ред.Събитията днес се развиват с такава бързина, че Европа сама не смогва да следва дневния си ред. Къде остана Бялата книга за бъдещето на Европа, която трябва да има решение поне през 2019 г. Накъде отива Европа и успяхме ли по време на нашето председателство да търсим отговори и решение на този фундаментален проблем. Уви, не. Този проблем изисква истинско лидерство. Надпреварата между ротационните председатели за механично закриване на по-голям брой досиета в условията на безидейност, може да доведе до закриване на самия Европейски съюз. Неслучайно, когато обсъждахме с президента на Румъния Клаус Йоханес приоритетите на тяхното европредседателство, той категорично заяви, че смята основният приоритет на Румънското европредседателство да бъде бъдещето на Европейския съюз. Уви, това избягна от нашето председателство. Когато анализираме приоритетите в регионален аспект, пропуск е според мен, че Дунавската стратегия не намери подобаващо място. Повдигам тази тема отдавна заради нейното значение за една по-обединена, свързана и просперираща Европа и най-вече заради значението за Северна България. Пропуснахме, според мен, голям шанс, тъй като в това отношение три последователни ротационни председатели – България, Австрия и Румъния са дунавски държави с отношение по този проблем.Организирах и специална среща на тримата президенти в Русе също по тази тема. Силно се надявам, че Австрия и Румъния, поне така се уточнихме с президентите, ще имат едно по-отговорно отношение към този регион, така важен за България. Всъщност по „дунавския вектор“ са най-важните икономически, транспортни и културни връзки на България с Европа. За съжаление, той бе някак си недооценен и засенчен от Западните Балкани.Сигурността и стабилността на Европа беше друг обявен от България приоритет. Но мисля, че се случиха събития, на които България не потърси отговор и не ги постави на задължително обсъждане по време на нашето европейско председателство. Всички знаете за многобройните политически декларации за състоянието и бъдещето на трансатлантическата връзка, за растящото икономическо напрежение между САЩ и Европа, които дадоха ясен сигнал, че системата на европейската сигурност е изправена пред нов повратен период. Дори редица европейски лидери си позволиха да направят недопустими до вчера резки изявления, че Европа не може да разчита повече на други и трябва да поеме сигурността в собствените си ръце.България някак си не отчете тези декларации, не постави категорично въпроса за бъдещето на европейската сигурност и особено за европейски отбранителен капацитет, а остави това да се решава извън нея в един друг, много по-тесен формат, който между другото способства за развитието на центробежни сили в Европа. България в това отношение мога да кажа, че сама стесни своя хоризонт и не видя какво се случва на запад от Западните Балкани. Точно по времето на нашето председателство, без наше участие, бе сформирана нова група за военна интервенция, която включва само девет държави. Редно беше България да постави въпроса каква е истинската цел на тази нова група, какви са критериите за покана да членуваш в нея. На какъв принцип бяха отправени покани към избрани държави.Сега ще кажете, да, но това е група за интервенция извън рамките на Европейския съюз, в кризисни точки извън Съюза, нова коалиция на желаещите. Не е така. Ако прочетем внимателно нон-пейпъра на тази нова инициатива, ще видим, че тя се развива изцяло извън рамките на общата политика за сигурност и отбрана на Европейския съюз. Става въпрос за много по-дълбоки неща, за формиране на нова европейска стратегическа култура, за обмен на разузнавателна информация в тази нова рамка, за стратегически анализи и планирания в тази нова рамка, за обмен на директиви и доктрини пак в тази рамка и за съвместна подготовка вътре в нея. Редно беше да се постави въпросът как това ще се отрази на НАТО, на  ПЕСКО и най-вече на държавите, които остават извън тази група.И сега, когато вече започва да отшумява еуфорията покрай европейското председателство, покрай Западните Балкани, мисля, че изплуват нови въпроси и тревоги за отношенията между Косово и Сърбия, за ситуацията около Република Македония, за реалната стойност на Софийската декларация. Както помним, едно ръкостискане между президентите на Сърбия и Косово, с малко помощ разбира се, беше представено едва ли не почти като вече решаване на проблема между Косово и Сърбия. Но само няколко седмици по-късно президентът Вучич заяви ясно, че в преговорите между Косово и Сърбия трябва нов подход и че без пряката ангажираност на САЩ и Русия този проблем няма да бъде решен. А това е красноречива и трезва оценка за европейското посредничество. Уви, противоречията остават и няма гаранция кога ще бъдат решени.Също така, според мен, една от слабостите беше, че имаше амбиция за употреба на европейското председателство за вътрешнополитически пи-ар с всички произтичащи от това последствия. Стремежът в медиите България да се афишира като лидер на Западните Балкани, като посредник във всички отношения, да се придвижи по време на нашето председателство да отбележим прогрес на Република Македония по пътя към Европейския съюз и НАТО доведе до някои сериозни компромиси, които ще дават отражение върху отношенията в триъгълника Република Македония-Гърция-България.Когато анализираме тези отношения, според мен трябва да търсим генезиса на новите договорни отношения между тези държави. И тук трябва да отдадем дължимото на премиера на Република Македония Зоран Заев, от когото реално започнаха новите положителни процеси. Разбира се, България съвсем правилно оцени този нов момент и го прие, отговори на това желание за загърбване на езика на омразата, на противопоставянето, за отвореност към интеграционните процеси. Но и България побърза веднага да сключи така дългоочаквания Договор за приятелство, добросъседство и сътрудничество. Според мен трябваше да се направи една преценка на състоянието на тези отношения към наши дни, преценка за това, че рано или късно между Република Македония и Гърция в този нов дух на отношения ще се сключи също договор и да се потърси анализ какви биха били параметрите на този договор, отчитайки проблемите между двете държави.А вместо това и да се подготви един договор, който да отчита днешните условия, побързахме някак си да вземем декларацията от 1999 г. между Република Македония и България, да я преформатираме в договор с минимални изменения. И ако сега наложим двата договора – между Гърция и Република Македония и между България и Република Македония, ще видим значителни разлики. На първо място, договорът между България и Република Македония подлежи на промяна и денонсиране, което допуска възможността за обратимост на процесите. А този между Гърция и Република Македония е безсрочен и не търпи промяна. Гърция реши проблемите със своята идентичност, история и език на високо политическо ниво, заложени в договора, с безкомпромисни срокове и условия. В нашия договор ние оставихме тези проблеми да се решават от комисията, която има само правомощия в областта на историята, без да може да адресира политически процеси.По време на нашето председателство Брюксел определи четири условия за оценка на готовността на Македония за започване на преговори през юни догодина. Едно от тези условия е изпълнението на договора между Гърция и Република Македония, но нито дума за България. Също така, тревожно е според мен, че българската страна безкритично и без възражения прие новото име Северна Македония. Нещо, което противоречи на изразяваните позиции на българското правителство преди време. И затова продължавам да настоявам за търсене на тези допълнителни гаранции и най-вече чрез вписване на ангажиментите от договора между Република Македония и България в глава 35 на бъдещата договорна рамка за процеса на преговорите между Македония и Европейския съюз. Този договор, който сключихме, трябва да бъде основа, върху която да градим така, че да са невъзможни никакви спекулации относно нашата история, териториална цялост, идентичност и език. И българската дипломация следва да навакса и да отчете тези неща в преговорите за членство на Република Македония в Европейския съюз. Защото България и Македония са най-близките държави на Балканите и не трябва да създаваме никакви предпоставки, така че между нашите две страни да има ново изкуствено разделение.Мога да кажа, че едно от най-големите постижения на нашето европейско председателство, наред разбира се и с всичко положително, което се случи – връщане на европейския фокус върху Западните Балкани, това е, че нашата администрация придоби познания в механизмите на функциониране на Европейския съюз и на вземане на решения. Но стана ли от това България по-европейска като интегриране в европейските институции и структури, в механизмите за вземане на решения, като вземане и утвърждаване на европейските ценности в управлението на обществените процеси и във функционирането на държавата.Моята преценка е, че България затвърди положението си на периферна, най-периферна за Европейския съюз страна и по отношение на структурите, и по отношение на воденето на основния дебат. Нормално е в процеса на подготовката и провеждането на европейското председателство България да стане по-демократична европейска страна, с независими и ефективни институции, с ясно разделение на властите, с върховенство на закона, със свобода на словото. Но това не се случи до голяма степен поради факта, че българското правителство някак си се хвърли изцяло във външната политика и се посвети на Западните Балкани, но загърби важни, мога да кажа взривоопасни, процеси вътре в страната. Точно когато се иска лидерство и отговорност, такова едно поведение може да доведе до парализа на институциите. Виждаме, че съдебната реформа така и не се състоя. Реформата в образованието гравитира около ремонт на училища и увеличение на заплати, в здравеопазването - около кадрови промени. Точно по време на европейското председателство се регистрира съществен отлив на чуждестранни инвестиции. Новият антикорупционен мегаорган и неговите действия се посрещат с ирония и недоверие от обществото.Така че, използвахме ли целия този опит от работата с европейските институции като подготовка и като провеждане на рационални политики, тук, в България. Мисля, че не и причината е, че европейското председателство систематично бе употребявано за вътрешнополитически пи-ар и то във времена, когато протестите се множат, а властта не отговаря. Нещо повече, европейското председателство стана алиби за липса на отношение и за безразличие по тези проблеми, а дори и неудовлетворението на гражданите се представяше като опити за провал на европредседателството. Това е недопустимо. Това е най-лесният начин българите да бъдат разколебани в европейската идея.Затова мисля, че външната политика не може да бъде легитимация за бездействие по отношение на критично важни за българското общество теми. Европейската идея не може да се партизира и приватизира. Трябва властта в България по-бързо да се освободи от еуфорията и от този изкуствено граден образ и възможно най-бързо, телом и духом, да се върне в суровата българска действителност.Благодаря за вниманието. Пожелавам всеобхватен и задълбочен анализ на първото Българско европейско председателство.", "date": "2018.07.03", "title": "Слово на президента Румен Радев при откриването на конференция \"Българското председателство на Съвета на ЕС - време за равносметка\""}
{"url": "http://www.cross.bg/yinstun-menora-subota-1578271.html", "text": "/КРОСС/ Градът под тепетата посреща за първи път сопрано Менора Уинстън, чието гостувано е съчетано с откриване на „Духът на България“ – изложба графика на художника Николай Стайковски.Интересна и различна събота очаква всички любители на изкуството и музиката в Пловдивски Културен Институт (ПКИ)  тази събота (7 юли).Самостоятелна изложба графика под надслов „Духът на България“ представя известният художник Николай Стайковски. В нея, творецът селектира част от своето графично творчество, което   е духовно и тематично свързано с националното културно-историческо наследство. Официалното откриване е от 18:00 часа в Експозиционната зала на ПКИ.За първи път в Пловдив гостува невероятната сопрано певица Менора Уинстън, която ще изнесе концерт „Multi-Language Fest”, придружена от пианиста Хермира Гьони от 19:00 часа. Репертоарът включва оперетни арии от оперети на Белини, Доницети, Пучини, Верди, Гуно, Бизе, Кама и други, мюзикали, части на Бродуей, песни за изкуство, народни песни и всичко това на няколко езика.Менора Уинстън концертира в Европа, Северна, Централна и Южна Америка, Канада, Китай и Вирджинските острови. През 2016 г. Уинстън обикаля Румъния с пианиста си Хермира Гьони с музикален репертоар на 14 езика. Понастоящем Уинстън преподава английски в училищата в Ню Йорк. Тя поддържа вокално студио в Ню Йорк в продължение на повече от 30 години и изпълнява по цял свят.„Всички ние обичаме вашата култура и с нетърпение очакваме да докоснем красивата ви земя и да пеем за вашия народ“, казва Менора.Входът и за двете събития е безплатен.", "date": "2018.07.03", "title": "Арт събота в Пловдивския културен институт"}
{"url": "http://www.cross.bg/gimnaziya-klas-pyblikyva-1578274.html", "text": "/КРОСС/ Просветното министерство публикува днес резултатите от първото класиране за гимназиите след VII клас.Те са публикувани на сайта на министерството и могат да бъдат проверени . Нужни са входящ номер и код.8256 ученици са класирани  на първия етап от приема след VII клас в София, некласираните са 640, отчетоха от МОН.С най-висок бал се влиза отново в Софийската математическа гимназия, най-желани след нея са  Немската езикова гимназия „Константин Гълъбов” и Втора немска гимназия „Владислав Граматик”.    Тази година повече деца от страната са кандидатствали в гимназиите в София – миналата година те са били 306, а тази – 631.За объркани резлутати в езиковите гимназии сигнализираха читатели на КРОСС, объркани резлутати има и в елитния ТУЕС  пък споделят разтревожени родители в социалните мрежи. ", "date": "2018.07.03", "title": "МОН публикува и обърка резултатите от първото класиране след VII клас"}
{"url": "http://www.cross.bg/katastrofata-e-kushta-1578265.html", "text": "/КРОСС/ Шофьор на тир е загинал при катастрофа на главен път Е-79 в района на видинското село Медовница, предаде Bulnews. Инцидентът е станал тази нощ, като сигнал за него на телефон 112 е подаден минути след 1.00 часа.Според първоначалните данни товарен автомобил с холандска регистрация е излязъл от пътя, навлязъл в двора на частен имот и се ударил в къща. Водачът на превозното средство е починал на място. Други жертви и пострадали при катастрофата няма. Нанесени са значителни материални щети.Разследването на катастрофата продължава, установяват се причините за нея. Движението по Е-79 на територията на Видинска област се осъществява нормално.", "date": "2018.07.03", "title": "Тир отнесе къща във Видинско, шофьорът загина"}
{"url": "http://www.cross.bg/veshtestva-narkotichni-razprostranenieto-1578273.html", "text": "/КРОСС/ Заместник-министърът на вътрешните работи Красимир Ципов участва в дискусия на тема „Наркотиците – риск за бъдещето”, състояла се в Бургас. Повече дрегери по пътищата за тестване на наркотични вещества, промяна в Наредбата за обществен ред на общините, за да има санкции при т.нар. маловажни случаи, по-високо ниво на сигурност и охрана в училищата, целенасочена работа с родители и създаване на Закон за вещите лица, бяха сред темите, обсъдени по време на срещата. В нея се включиха директорът на ОДМВР – Бургас старши комисар Калоян Калоянов, кметът на община Бургас Димитър Николов, председателят на Бургаския апелативен съд Деница Вълкова, представители на апелативна, окръжна и районни прокуратури, неправителствени организации, педагогически съветници и социални работници. Заместник-министър Ципов представи мерките по противодействие разпространението на наркотични вещества и в детайли запозна присъстващите с резултатите от полицейските действия, предприети през последните месеци. Като особен акцент той посочи данни от доклада на Европейския център за мониторинг на наркотиците и наркоманиите, според който в Европа са регистрирани нови 60 психоактивни наркотични вещества /повечето от които синтетични/ - лесно достъпни и водещи до увеличаване на смъртните случаи.България не прави изключение от европейските тенденции при разпространението на наркотични вещества, но обемът е по-малък, заяви още заместник-вътрешният министър. Той открои множеството превантивни дейности за ограничаване на разпространението и употребата на наркотици сред подрастващите, сред които: лекции в учебните заведения, поддържане на постоянни контакти с представителите на общините, педагогическите колективи и нестопанските организации, раздаване на превантивни брошури. „Регулярни са полицейските действия за ограничаване на престъпните посегателства срещу подрастващите. За 2017 г. на територията на цялата страна са проведени общо 4247 специализирани полицейски операции, проверени са 8093 училища и училищни райони, профилактирани са над 10 000 наркосборища, питейни и увеселителни заведения. За престъпления, свързани с наркотични вещества, през изминалата година са задържани 7233 души“, отчете заместник-министър Ципов.За актуалното състояние на трафика и разпространението на наркотични вещества свидетелстват и задържаните от МВР и Агенция „Митници“ наркотици – за първите пет месеца на тази година са иззети: 236 кг хероин, 23 кг кокаин, 296 кг марихуана, 112 кг канабис, 101 кг синтетични наркотици и др. Съпоставката с данните от миналата година показва минимално намаление на иззети количества, но увеличение при иззетите количества марихуана.Заместник-министърът на вътрешните работи изрази убеденост, че партньорските взаимоотношения между отделните институции, нестопански организации и граждани могат да предотвратят превръщането на много млади българи в жертви на наркотиците, тъй като информираността е от особена важност за справяне с реалната заплаха, която представляват наркотичните вещества.Думите му подкрепиха кметът на града Димитър Николов и директорът на ОДМВР – Бургас старши комисар Калоянов. Те запознаха участниците в дискусията с актуалната ситуация в Бургаски регион, като изтъкнаха съвместните действия по ограничаване употребата и разпространението на наркотични вещества сред подрастващите.", "date": "2018.07.03", "title": "МВР: За първите пет месеца на 2018 г. са иззети над полвин тон наркотици"}
{"url": "http://www.cross.bg/intercontinental-sofia-sofiya-1577148.html", "text": "/КРОСС/ Водещата световна верига .  отвори врати в центъра на София на  и приветства посетителите на града, предоставяйки едно ново луксозно изживяване. Хотелът е собственост на Галакси Инвестмънт Груп през Интерхотел Гранд – Хотел София АД и се управлява от InterContinental Мениджмънт България ЕООД.InterContinental Sofia е част от глобалния лидер в хотелиерството  (IHG), с присъствие в 100 страни с 5367 хотела. „Винаги се стремим да осигурим на нашите гости достъп до най-завладяващите места в света, а България е привлекателна дестинация, която ще ги удиви и ще им предостави възможност за незабравими преживявания – споделя  – Тенденциите за динамично развитие на хотелиерската индустрия в страната дават всички необходими предпоставки на InterContinental Sofia да бъде новият лидер на пазара в сегмент „Луксозни хотели“, както и да допринесе за неговото по-нататъшно развитие в България.“                  Откриването на InterContinental Sofia получи и сериозен международен отзвук, след като едни от най-авторитетните европейски туристически издания публикуваха обширни материали за стъпването на бранда на българския пазар.Като част от InterContinental Sofia отвори врати и най-новата кулинарна дестинация в София – стилният и уютен , който предлага нов тип кулинарно изживяване, което изпълва сетивата на любителите както на световната, така и на местната кухня. Богатата българска кулинарна традиция е представена с типични продукти и ястия, даващи автентичен поглед към местните вкусове и подход към храната. Отличителен знак на Floret Social Lounge and Bar са и авторските коктейли с креативен местен акцент. Floret е подходящ за зареждаща закуска, бърз делови обяд или изтънчена вечеря, и събира на едно място както гости на хотела, така и жители на столицата.Сградата на хотел InterContinental Sofia е изцяло реновирана и предлага елегантен дизайн и съвременен интериор. Изградено е и ново крило, което осигурява 54 допълнителни стаи за настаняване. Така хотелът ще разполага с общо 194 просторни стаи и апартаменти с модерни удобства и луксозни допълнения, които осигуряват на гостите максимален комфорт. 11 от общо 37-те апартамента са с тераси с впечатляващи гледки към сградата на Народното събрание, паметника на Цар Освободител, храм-паметника „Александър Невски“ или Витоша.InterContinental Sofia има и 5 модерни мултифункционални зали за събития, удобно разположени на един етаж. Хотелът осигурява разнообразни възможности за организиране на корпоративни срещи, конференции, коктейли, вечери или частни събития.В допълнение към безупречния интериор, InterContinental Sofia предлага и изключително портфолио от първокласни услуги. Хотелът представя на българския пазар услугите „Консиерж“ и „Club InterContinental“ с фокус върху индивидуалните изисквания на гостите, увеличаване на познанията за дестинацията и запазване автентичния дух на София и България. ", "date": "2018.07.03", "title": "Хотел от световната верига InterContinental Hotels & Resorts вече и в София"}
{"url": "http://www.cross.bg/makedoniya-radev-vreme-1578257.html", "text": "/КРОСС/ Комплиментите за европредседателството не трябва да ни заблуждават, защото Брюксел не може да си позволи друг тон, а всъщност важното е какво е било постигнато за бъдещето на ЕС през последните няколко месеца. Това заяви президентът Румен Радев по време на конференция в София.Това изявление беше направено в момента, в който българският премиер Бойко Борисов отчита в европейския парламент в Страсбург резултатите от българското европредседателство.„Броят на целувките и прегръдките, броят на лидерите, позирали на Моста на влюбените, стотиците срещи и документи накрая остават статистика. Онова, което ще запомни историята, е какво се случи с ЕС по време на председателството“, подчерта той.Според него някои от медийните анализи „могат да се окажат с кратък срок на годност”.По думите на Радев по време на председателството са се случили критични за ЕС събития: „Налице са центробежни сили, които поставят под въпрос досегашната му архитектура, а според някои европейски политици, дори и неговото съществуване”.Той подчерта, че ангажираните в логистиката на българското европредседателство са били „на висотата на отговорностите”.Радев се изказа критично за реакцията на правителството относно договора за името Северна Македония.„Българската страна безкритично прие договора с новото име Северна Македония. Затова продължавам да настоявам за търсене на тези допълнителни гаранции и вписване в глава 35 в бъдещата договорна рамка между Македония и ЕС. Този договор трябва да служи да градим така, че да не са възможни спекулации с териториалната ни цялост и език. България и Македония са най-близките държави на Балканите не трябва да създаваме предпоставки за ново изкуствено разделение”, обяви държавният глава. ", "date": "2018.07.03", "title": "Румен Радев: Получихме стандартните комплименти за председателството"}
{"url": "http://www.cross.bg/tyrnir-trydno-machove-1578256.html", "text": "/КРОСС/ Григор Димитров приема трудно отпадането си още в първия кръг на третия за годината турнир от Големия шлем - \"Уимбълдън\". Българинът загуби от Стан Вавринка, но е готов да приеме поражението и да продължи с програмата си за годината.\"Няма нужда от паника. Не съм такъв човек. Ще опитам да остана позитивен, понеже знам, че това е едно от най-трудните неща, особено след ранно отпадане. Трябва да останеш позитивен, просто е. Не можеш да се отчаеш. Просто е трудно да приема загубата. Особено в турнир, в който съм се представял толкова добре. Побеждавал съм големи имена на централния корт, играл съм оспорвани мачове срещу водещи състезатели. Трудно е за преглъщане. За да вземеш трофея, трябва да спечелиш седем мача\", каза Димитров минути след отпадането си.\"Винаги изисквам повече от себе си. Може би това е максимумът, който тялото ми може да поеме към този момент. Трудно е да стигнеш до дадено ниво, след което да опиташ да продължиш напред, последните няколко процента са най-трудно постижими. С всяка година ставаш все по-добър. Ставаш номер 3. Каква е следващата стъпка? Мога да съм номер 1! Това са стъпките, които правят най-голямата разлика. Насъбират се много мачове, което натоварват тялото и същевременно тежат на психиката. Особено имайки предвид в колко мачове е трябвало да се преборя, да се върна от сет пасив. Понякога успявах, но за да си най-добрият, трябва да да правиш това всяка една година\", добави той.Следващият турнир, в който Димитров е заявил участие, е надпреварата в Торонто. Тя стартира на 6 август.", "date": "2018.07.03", "title": "Григор: Трудно приемам загубата, но няма нужда от паника"}
{"url": "http://www.cross.bg/gradysa-gradyshki-grumotevichni-1578258.html", "text": "/КРОСС/ Следобед ще се развива купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра.По-значителни ще са явленията в планинските райони. Има условия и за градушки. Максималните температури ще са между 27 и 32 градуса.В планините -валежи и гръмотевични бури следобед. Ще духа до умерен западен вятър. Максималната температура на височина 1200 метра ще е около 22 градуса, на 2000 метра - около 16 градуса.До края на седмицата времето ще остане неустойчиво. Ще има и слънчеви часове, но и развитие на купеста и купесто-дъждовна облачност. На места ще има краткотрайни валежи и гръмотевични бури, възможни са и градушки.Дневните температури ще са най-често между 25 и 30 градуса.", "date": "2018.07.03", "title": "До обяд – слънчево, следобед – превалявания"}
{"url": "http://www.cross.bg/vsichki-borisov-tzyala-1578259.html", "text": "/КРОСС/ Поставихме си четири основни приоритета и постигнахме успехи и напредък по всички от тях. Това каза премиерът Бойко Борисов, който представи пред Европейския парламент  в Страсбург резултатите от Българското председателство на Съвета на Европейския съюз.Като най-голям успех на Българското европредседателство премиерът посочи вмъкването в дневния ред на ЕС темата за европейската перспектива на страните от Западните Балкани: „Заложихме на това, защото разбираме присъединяването ни към ЕС като условие на по-доброто развитие и сигурността на цяла Европа. Не може да има мир и просперитет на континента докато цяла Европа не бъде обединена“.Срещата на върха в София на 17 май помогна на Атина и Скопие да разрешат спора за името, констатира Борисов и добави: „Това е исторически момент и постижение, с което всички трябва да се гордеем. Следващата голяма стъпка беше миналата седмица, когато Съветът взе решение кога и как ще започнат преговорите за присъединяване на Република Македония и Албания. Разбира се, споразумението за добросъседство между България и Македония, което даде старта и отворихме темата“.Премиерът отчете, че са постигнати 45 споразумения с ЕП от 105, които са били наследени.", "date": "2018.07.03", "title": "Борисов пред ЕП: Поставихме си четири основни приоритета и постигнахме успехи по всички от тях"}
{"url": "http://www.cross.bg/kolata-otkrit-bolnitza-1578260.html", "text": "/КРОСС/ 71-годишен мъж е открит мъртъв в колата си, съобщиха от полицията.  Стефан Нейков е намерен два часа преди полунощ в безпомощно състояние край паркиран „Фолксваген Поло“ на бул. Хр. Ботев, до Военна болница. Пристигналият лекарски екип е направил всичко възможно да го спаси, но мъжът е починал.  Окръжната прокуратурата пое разследването на инцидента, който се оказа убийство. Според прокурора Галин Гавраилов мъжът е починал от жесток побой. Той е открит до колата си, с множество тежки травми по цялото тяло. Очаква се днес аутопсията да установи точната причина за смъртта му. ", "date": "2018.07.03", "title": "Възрастен мъж бе пребит до смърт пред Военна болница в Пловдив"}
{"url": "http://www.cross.bg/voda-kachestvo-narysheno-1578261.html", "text": "/КРОСС/ В следствие на обилните дъждове в шест населени места в Пазарджишка област питейната вода е с нарушено качество. Завишено е съдържанието на колиформи в селата Дюлево, Смилец и Свобода. В град Стрелча и село Блатница освен колиформи е установено и високо съдържание на ентерококи. В село Капитан Димитриево завишението е по показател нитрати. Предписани са незабавни хигиенни дейности на водопроводните мрежи. Предстои вземането на повторни контролни проби. До излизането на резултатите им се препоръчва да не се пие вода от чешмите. ", "date": "2018.07.03", "title": "В шест населени места в Пазарджишко питейната вода е с нарушено качество"}
{"url": "http://www.cross.bg/proverki-chernomorie-proverkite-1578262.html", "text": "/КРОСС/ От днес служители на НАП, съвместно с органите на МВР, започват проверки по цялото Черноморие за спазването на данъчната дисциплина. Основният фокус при тези проверки е да се гарантира, че по-голяма част от бизнеса отчита оборота и плаща данъци, каза в „Преди всички“ говорителят на НАП Росен Бъчваров.До края на сезона се предвижда да бъдат извършени около 25 хиляди проверки.„Южното Черноморие е по-високо рисково от данъчна гледна точка. Използваме комбинация от софтуерни инструменти – дистанционната връзка на всеки касов апарат със сървърите на НАП плюс звеното за фискален контрол. Използваме както скрити, така и съвсем явни проверки, при които колегите са обозначени с опознавателни знаци. Очакванията са около 25 хиляди проверки да бъдат извършени до края на сезона. Нашият критерии за успех не са броят на проверките и съставените актове, а едно по-качествено, по-доброволно спазване на закона“.Освен за нарушения като неиздаване на касови бележки, обект на проверките ще бъде и начинът на заплащане на труда по курортите. Санкциите при установени нарушения могат да бъдат с доста сериозни последствия, каза още той.  „Първото, което се случва при неиздаден касов бон, е запечатването на обекта, а тази мярка може да продължи до един месец. Отделно от запечатването като мярка за обезпечаване на доказателства се налагат имуществени санкции до 2000 лева при първо нарушение и до 10 000 лева при повторно. По време на черноморската контролна кампания едно от нещата, което колегите изследват, е именно нерегламентираната заетост, проформа е работенето на 4 часа – действително са много повече, както и заплата в плик. Това са едни от най-големите рискове пред осигурителната система. Ние правим икономии от мащаба, когато контролираме спазването на данъчния закон по отношение на обороти, правим това и по отношение на осигурителни вноски.“", "date": "2018.07.03", "title": "НАП и МВР започват проверки по цялото Черноморие"}
{"url": "http://www.cross.bg/polsha-sudebnata-protzedyra-1578263.html", "text": "/КРОСС/ В Полша влиза в сила новият закон за Върховния съд. Съгласно съдебната реформа, приета от управляващото парламентарно мнозинство на партия \"Право и справедливост\", днес е  крайният срок 27 от 72-амата висши магистрати да подадат доброволно оставки поради промяна на пенсионната възраст за магистратите от 70 на 65 години.Европейската комисия започна официална процедура срещу Полша за нарушаване на основополагащия принцип за независимостта на съдебната система. Наказателната процедура предвижда вероятност Полша да бъде лишена от право на глас в Съвета на Европейския съюз.Подобна мярка досега не е прилагана в ЕС.Полша трябва да отговори в едномесечен срок. ", "date": "2018.07.03", "title": "В Полша влиза в сила новият закон за Върховния съд"}
{"url": "http://www.cross.bg/poslanik-gazovata-bulgariya-1578264.html", "text": "/КРОСС/ Американският посланик в Атина Джефри Паят приветства споразумението за газовата връзка между България и Гърция.В страницата си в Туитър дипломатът посочва и възможността за снабдяване на българския пазар с втечнен газ от Александруполис.Централните гръцки издания днес поставят акцент на позицията на Вашингтон, че връзката Комотини – Стара Загора е в принос към политиката по либерализиране на пазара за доставки на газ.В личната си страница в социалните мрежи посланик Джефри Паят допълва и информацията, че по интерконектора между двете страни има възможност за снабдяване на българския пазар и с газ от плаващата платформа, която се строи в морето до Александруполис. Двата проекта не са конкурентни, а свързани, допълват в коментари енергийни експерти. България подкрепи проекта за плаващата платформа за втечнен газ и пред Европейския съюз, като приоритетен проект за сигурност на енергийните доставки.Реакцията на посланик Паят е след подписания преди дни договор между премиерите Борисов и Ципрас за започване на строителството на газовата връзка.", "date": "2018.07.03", "title": "Американският посланик в Атина приветства споразумението за газовата връзка между България и Гърция"}
{"url": "http://www.cross.bg/krim-rysiya-trump-1578248.html", "text": "/КРОСС/ Американските санкции срещу Русия заради анексирането на Крим ще продължат. Tова заяви говорителят на Белия дом Сара Сандърс.Неотдавнашни изказвания на американския президент Доналд Тръмп подхраниха спекулации в американски медии, че Вашингтон може да промени позицията си за Крим, отбелязва ДПА.Миналия петък Тръмп съобщи, че на срещата си с Путин на 16 юли в Хелзинки смята да засегне темата за Крим.В отговор прессекретарят на руския президент Дмитрий Песков заяви, че Кримският полуостров, който Москва анексира от Украйна през 2014 г., е неделима част от Русия и не може да бъде тема от дневния ред на срещата между двамата президенти. ", "date": "2018.07.03", "title": "Санкциите срещу Русия заради Крим ще продължат, обяви Вашингтон"}
{"url": "http://www.cross.bg/kaspiiisko-more-ministerstvo-1578244.html", "text": "/КРОСС/ Министърът на външните работи на Иран Мохамад Джавад Зариф и неговият руски колега Сергей Лавров са обсъдили ситуацията в Сирия в телефонен разговор, съобщиха от руското външно министерство, предава иранската информационна агенция Mehr, цитирана от Фокус.Съобщението на руското министерство допълва, че разговорите между двамата висши дипломати са се фокусирали върху двустранните въпроси, основата за насрочената среща на върха на държавите с излаз на Каспийско море, както и начините за разрешаване на сирийската криза.Президентите на петте държави с излаз на Каспийско море – Азербайджан, Иран, Казахстан, Русия и Туркменистан – ще проведат среща в казахстанския град Актау в началото на август. Срещата се фокусира върху установяването на законния статут на Каспийско море.", "date": "2018.07.03", "title": "Сергей Лавров и Мохамад Джавад Зариф  са обсъдили ситуацията в Сирия по телефона"}
{"url": "http://www.cross.bg/obyavi-imotite-nikolov-1578249.html", "text": "/КРОСС/ Хората трябва да започнат да застраховат имотите си, както успяват да заделят стотици за автомобили. Това обяви в предаването „Тази сутрин” на bTV директорът на Главна дирекция „Пожарна безопасност и защита на населението” гл. комисар Николай Николов по повод последствията от последните порои и наводнения в страната.„Единственото, което можем да направим, са застраховките, всички отделяме стотици левове за автомобилите, а за къщите десетки не можем да отделим. Хората с времето ще разберат, че това е най-евтиният вариант”, коментира Николов.Според него постепенно ще се промени отношението на българите към застраховането на имотите.Животът постепенно се нормализира, няма опасни и критични участъци, обяви директорът на пожарната.При спасителните операции са извадени 50 човека от опасни зони, а трима души са били евакуирани с пряка опасност за живота в района на Правец.„Благодаря на колегите, които участваха в спасителни акции след наводнението, добре се справиха”, обяви гл. комисар Николов.Директорът на пожарната напомни, че рисковете през лятото за свързани по-скоро с пожари, а не с наводнения.", "date": "2018.07.03", "title": "Гл. комисар Николай Николов: Хората трябва да започнат да застраховат имотите си"}
{"url": "http://www.cross.bg/falkao-maluk-mechtal-1578247.html", "text": "/КРОСС/ Лидерът на колумбийската атака Радамел Фалкао изрази надежда за представянето на отбора срещу Англия в утрешния осминафинал на Мондиала.\"Утрешният мач е това, за което всеки от нас е мечтал от малък. Ще бъде трудно, върху нас лежи голяма отговорност, но ние трябва просто да се наслаждаваме на играта, а след това всичко може да се случи\", коментира Фалкао.\"Мечтаем да стигнем колкото е възможно по-напред. Първият мач срещу Япония загубихме, но след това нещата вървят добре. Просто трябва да продължим в същия дух\", добави още нападателят на Монако преди сблъсъка с \"трите лъва\".", "date": "2018.07.03", "title": "Фалкао: Сблъсъкът с Англия е нещо, за което всеки от нас е мечтал като малък"}
{"url": "http://www.cross.bg/horata-leva-yvrezhdaniya-1578250.html", "text": "/КРОСС/Ново сътресение в социалната сфера – в разгара на протести, скандали и оставки министерството промени размера на помощите за част от изделията за хората с увреждания.В някои случаи сумите са драстично орязани заради съмнения за злоупотреби.Държавата дава около 50 милиона лева годишно за изделия, припомня бТВ.Списъкът с помощните средства и медицинските изделия за хората с увреждания и социалните помощи за тях не са променяни от повече от 10 години.Сега със заповед на социалния министър Бисер Петков са въведени промени, които шокираха и хората с увреждания, и търговците.За част от изделията сумите са драстично намалени – като за най-масовите слухови апарати, антидекубиталните възглавници и дюшеци.Илиян Радев е с увреден слух от дете. Казва, че социалната помощ за качествените слухови апарати е недостатъчна и че е очаквал с промените държавата да намали доплащането, което хората правят. Вместо това се орязва помощта за най-масовите апарати – от 406 на 170 лева.„Надеждите ни са попарени, особено на хората, които очакваме някаква помощ за доплащането”, заяви Илиян Радев.Увеличена е обаче помощта за слухови апарати, които се ползват за деца и студенти, но само при първото им протезиране. При следващо сумата намалява.За Теодора Нешева, която при смяната на апарата си ще попадне в по-малката сума, промяната е нелогична.„Независимо дали уча, работя или съм пенсионер, на мен този апарат ми трябва, но за съжаление, държавата отпуска много малко пари и за мен не е достатъчно”, каза Теодора, която работи в Асоциацията на родителите на деца с увреден слух.От социалното министерство обясняват, че са намалили цените на някои изделия, тъй като установили, че цената, на която търговците ги продават на хората с увреждания, е в пъти по-висока от тази, на която ги купуват.„При някои от тези медицински изделия се установи многократно завишаване на тази цена”, отбеляза Марин Байчев от социалното министерство.Например слухови апарати, купувани средно за 146 лева, се продават за 406, колкото е социалната помощ.Антидекубиталните дюшеци се купуват средно за 108 лева, а се продават за 372.„Нали трябва да се направи някаква печалба. Всичко се вдига – парно, ток, ползваме служебни коли, помагаме на инвалидите, придвижваме стоката,всичко е свързано с разходи”, категоричен е Пламен Пенчев, представител на фирма за помощни средства.В списъка с изделията се вкарват и нови – като детски инвалидни колички, за които държавата ще отпуска 800 лева.Помощта е определена след проверка на цените на вносителите, които декларирали, че струват между 150 и 500 лева.", "date": "2018.07.03", "title": "Намаляват парите за помощни средства на хората с увреждания"}
{"url": "http://www.cross.bg/zagora-ynishtozhi-stara-1578254.html", "text": "/КРОСС/Мъж е в болница с изгаряния, след като газова бутилка унищожи терасата на апартамента му в Стара Загора, съобщава bTV.Инцидентът в кв. „Три чучура – Юг” е станал вчера.Пострадалият е живеел в санирания апартамент със сина си.При взрива е паднала и изолация, като в резултат е пострадал и апартаментът на първия етаж.", "date": "2018.07.03", "title": "Газова бутилка унищожи тераса в Стара Загора "}
{"url": "http://www.cross.bg/nomerata-pynktove-tehnicheski-1578251.html", "text": "/КРОСС/ Тема, която се появи в края на миналата седмица и предизвика много вълнения в обществото и социалните мрежи - колите вече няма да показват от кой град е човек, защото ще отпаднат буквите в регистрационните номера на автомобилите.Всички, които притежават валидни,разбира се, съвсем нормално изражение номера, няма да бъдат подменяни, ще бъдат подменяни само номерата на автомобилите първа регистрация и при съответна промяна - продажба или друго обстоятелство, обясни Ангел Попов.Той обясни, че има и други страни, които са се отказали от този регионален принцип на номерата.ично да контролираме всички показатели на уредите, които са вътре в тези технически пунктове.Така тези пунктове освен първоначалния преглед, ще издават и номерата, поясни той и допълни, че идеята е дългите опашки да изчезнат и да бъде по-лесно за хората.", "date": "2018.07.03", "title": "Ангел Попов: Ще бъдат подменяни само номерата на автомобилите първа регистрация"}
{"url": "http://www.cross.bg/vivo-trompet-krymov-1578252.html", "text": "/КРОСС/ Етноджаз формацията „Виво Монтана“ завладя европейската и българската сцена с многобройните си концерти през последните две години. На брас бенда предстои самостоятелен концерт в престижния, международен джаз фестивал           Момчетата ще изпълнят авторски композиции от албума „Меден дух“ , от които и сингъла „Тръбачи“, \n\t\t\t\t\t\n\t\t\t\tпопулярна балканска и ъндърграунд музика с модерно звучене, известни български и световни парчетас модерния, уникален почерк на бенда. В репертоара си, момчетата ползват български фолклорни, етно, джаз, фънк и поп елементи. Служат си с традиционните медни духови инструменти – тромпет, цугтромбон, баритон, туба и ударни инструменти.Паралелно със самостоятелната си програма, музикантите реализираха и концертна програма „Руслан Мъйнов & Виво Монтана“ с патриотични, възрожденски, народни песни и бойни маршове - отражение на българската история, култура, борбата на народа и песенна традиция от древността до наши дни. Освен патриотичната програма, харизматичният актьор Руслан Мъйнов и шумните момчета от бенда, записаха и песента„Изчезни“.\n\t\t\t\t\t\n\t\t\t\t&feature=youtu.beАвтор на музиката е Пламен Крумов от „Виво Монтана“, аранжиментът е на Васил Иванов -Декстър. Закачливият текст, който е с намигване към интернет общуването в съвременния свят е дело на Владимира Велинова.                              Шумните момчета  () са в състав - Денис Крумов – тромпет, МариоМетодиев – тромпет, МирославГеоргиев – тромпет, Стилян Маринов – тромбон, Станислав Димитров – тромбон, Михаел Григоров – ударни, Пламен Крумов – туба. Бендът е създаденпрез 2009 г. от Пламен Крумов - учител по музика в математическата гимназия, който избира 7 момчета от училищния оркестър. Някъде между геометрията и алгебрата, момчетата избираталтернативен език, с който да се обърнат към света. ", "date": "2018.07.03", "title": "Виво Монтана с концерт на Perelik World Music & Jazz Festival "}
{"url": "http://www.cross.bg/kandahar-sili-postradali-1578253.html", "text": "/КРОСС/ Базата на международните коалиционни сили на летище Кандахар, Афганистан, е била подложена на ракетен обстрел на 2 юли 2018 г. в 23.36 часа местно време (22.06 ч българско време). Няма пострадали български военнослужещи.", "date": "2018.07.03", "title": "Обстрелваха базата на международните коалиционни сили в Кандахар - няма пострадали българи"}
{"url": "http://www.cross.bg/zapadnite-pokraiinini-surbiya-1578255.html", "text": "/КРОСС/ На фона на куп изказвания за ролята на България като водач на Западните Балкани към Европа, а и след различните политически жестове между управляващите у нас и в Сърбия през последните месеци, в Западните покрайнини днес не цари страх, но и не може да се каже, че българските им жители се чувстват равноправни граждани на западната ни съседка. Това стана ясно от думите на председателя на Културно-информационния център в Босилеград Иван Николов и на д-р Валентин Янев в студиото на „Тази сутрин”.„Удовлетворен съм от това, че след 3 десетилетия писане и говорене по темата, българският и сръбският президен говореха с езика, на който сме говорили толкова години (…) Българското малцинство трябва да бъде факторът, от който зависят добросъседските отношения между двете държави, от който зависи членството на Сърбия в ЕС. От едно говорене до минаване към действия очакваме да мине немалко време”, коментира Николов.Според него не може да се каже, че българите в Западните покрайнини са „изоставени”, но не е бил намерен най-добрият начин да се защитят правата им.„Трябва да сме наясно – всеки обича историята си, но с езика на миналото не можем да решим днешните проблеми”, категоричен беше Иван Николов, който разказа, че през годините е бил наричан от властите „екстремист” и „сепаратист”.Преди 20 г. ситуацията в региона е била съвсем различна, спомня си и д-р Янев, който беше задържан заедно с колегите си при опит да организира прегледи за българите в Босилеград. „Владееше абсолютен страх, трудно можеха да преминават хора, материали, идеи, контролът в града беше много голям”, посочи медикът.Освен това етническото заиграване продължава: „Това население от двете страни на границата, което в своя масив е шопско население, последователно се „шопизира” – внушава им се, че са пошопени сърби, че етнически стоят по-близо до Сърбия и по-малко до България. Нищо старо не е забравено и нищо ново не е  научено”.Той допълни, че все още няма решение за медицинското обслужване на хората от Западните покрайнини и особено от района на Босилеград. Наши медици не могат да организират акции там, Белград изпраща военни лекари за по ден-два, а пътят както до по-големите сръбски градове и болници, така и до Кюстендил е труден през зимата. Има и спешни пациенти, които умират по пътя. ", "date": "2018.07.03", "title": "Подобри ли се животът на българите в Западните покрайнини"}
{"url": "http://www.cross.bg/pishe-suyuz-milion-1578234.html", "text": "/КРОСС/\"Най-бедни сме в Европейския съюз, а изхвърляме 670 хиляди тона храна\", пише \"Стандарт\". Думите са на Йордан Матев, изпълнителен директор на Сдружението за модерна търговия.\"24 часа\" също пише по темата - \"Традиционните български храни със защита в Европейския съюз до края на годината\".\"Природата обра 20 процента от житото\" е водещото заглавие на вестник \"Земя\". Прогнозите на специалисти са за един милион тона пшеница по-малко в сравнение с миналата година.Шумната акция на Цветан Цветанов срещу групата за убийства, наречена \"Октопод\", не доведе до нито една осъдителна присъда, пише \"Сега\". Държавата за пореден път ще трябва да компенсира нанесени вреди. Над един милион и 200 хиляди лева ще платят данъкоплатците на обвиняемите по делото.Заместник-председателят на парламентарната комисия по отбрана Николай Цонков предупреждава, в интервю за \"Труд\": \"Сигурността ни е в криза\". Депутатът от БСП допълва, че в Министерството на отбраната има драстична шуробаджанащина.За първите два дни на юли вече има шестима загинали при катастрофи, отчита \"Труд\" на първа страница. От началото на годината загиналите по магистралите са 27 души. Повтаряме негативния рекорд на 2017 година, подчертава изданието. \"Борисов със седем изпълнени обещания в Страсбург\", пише \"Стандарт\" по повод предстоящия по-късно днес отчет на премиера пред евродепутатите в Страсбург за отминалото европредседателство.Системите за видеонаблюдение могат да намалят битовата престъпност в общините с около 40 процента, коментира Антон Крантев, старши специалист от водеща компания-мобилен оператор. Във вестник \"Сега\" той допълва, че видеонаблюдението е ефективно и в маркетинга, продажбите и в управлението на човешките ресурси.Според бившия министър на финансите Симеон Дянков премиерът Борисов много правилно е поискал едновременно да влезем в Банковия съюз и в чакалнята на еврозоната. В интервю за \"24 часа\", Дянков подчертава: \"Ако спешно не се промени пенсионният модел, ще се наложи да се вдигат данъци заради дефицита на НОИ\". ", "date": "2018.07.03", "title": "Преглед на печата днес"}
{"url": "http://www.cross.bg/bulgarskoto-predsedatelstvo-plenarna-1578235.html", "text": "/КРОСС/ Българският премиер Бойко Борисов ще представи тази сутрин в европейския парламент в Страсбург резултатите от българското председателство на Съвета на ЕС.Прегледът в пленарна зала на изминалите 6 месеца ще започне в 10 часа българско време. По традиция след представителя на страната ротационен председател думата има ЕК. Накрая са предвидени въпроси от евродепутатите.Резултатите от българското председателство ще се обсъждат около час. Веднага след това започва представянето на приоритетите на австрийското председателство. Очаква се много от въпросите да бъдат свързани със спорната тема за ЕС в момента – миграцията.Този следобед в пленарна зала е предвидено обсъждане на друга спорна тема – пакета „Мобилност”, който определя статута на превозвачите  в Европа. Евродепутатите ще гласуват по темата утре.", "date": "2018.07.03", "title": "Бойко Борисов представя резултатите от българското европредседателство"}
{"url": "http://www.cross.bg/boyana-sytrin-krysev-1578238.html", "text": "/КРОСС/ С пълна сила продължава ремонтът на кръстовището на булевардите „България” и „Иван Гешов”. Трасето от центъра до „Бояна” е стеснено заради подмяната на трамвайните релси, като в резултат движението се събира в по-малко ленти, а освен това към него се присъединяват и съчленените автобуси, които трябва да заместят мотрисите.Минути преди 8 ч. тази сутрин колоната в посока „Бояна” тръгваше почти от НДК, за да стигне до кръстовището. Така ще е всяка делнична сутрин през следващия месец и половина, каза пред камерата на bTV зам.-кметът по транспорта Евгени Крусев.„За момента натоварването на автобусната линия е нормално”, подчерта той и допълни, че при нужда ще се изпратят и допълнителни рейсове. Техният интервал е относително близък до този на трамваите, като линията прави връзка с метрото при НДК и обръща на Петте кьошета.„Със сигурност ще има затруднения, извиняваме се за което”, призна Крусев. Той каза още, че останалите ремонти са в график, като едното платно на бул. „Васил Левски” между Попа и Софийския университет е фрезовано и започва асфалтиране, а без изоставане върви работата и на „Граф Игнатиев”.", "date": "2018.07.03", "title": "Основен столичен булевард остава стеснен до средата на август"}
{"url": "http://www.cross.bg/pernik-chastna-gradinata-1578239.html", "text": "/КРОСС/ Родители на деца от кв. „Църква” в Перник сигнализираха, че сградата на детска градина „Радост” в района не се поддържа умишлено и се руши. Те подозират, че желанието е градината да се превърне в частна.В стаите има мухъл, липсват врати, а дворът за игра е под всякаква критика, казват майките на деца от градината. По думите им от година има и голямо текучество на персонал.Това са инсинуации, имаше проверки и предписания, които бяха изпълнени, твърди директорката на детската градина Петя Толева. В момента в сградата има ремонт. Директорката е категорична, че той е планиран, а не е заради жалбите на родителите.Думите на директорката потвърди и Емилия Дичева, експерт от отдел „Образование” в община Перник. „Лъжа е, че градината се занемарява, за да се превърне в частна. Твърденията целят да се дискредитира община Перник”, заяви Дичева.По думите ѝ за това детско заведение се полагат същите грижи като за всички 15 общински градини в Перник.", "date": "2018.07.03", "title": "Родители: Детска градина в Перник умишлено не се поддържа, за да стане частна"}
{"url": "http://www.cross.bg/obyasni-todorov-prieti-1578240.html", "text": "/КРОСС/ 12 и 13-годишни деца са били приети в спешното отделение на болницата в Бургас, след като пушили т. нар. „весел чай”. Случаят е от преди няколко дни.В болницата са им помогнали и са ги изписали.„Наблюдава се зачестяване на подобни случаи и намаляване на възрастовата граница”, заяви пред NOVA д-р Светослав Тодоров от отделението по Неврохирургия.По думите му става въпрос за канабиноиди смесени с химически вещества. А симптомите са изключително опасни.„Учестен сърдечен пулс, повишено слюноотделяне, психомоторна възбуда, неоправдана агресия. Това са основните симптоми при злоупотреба с подобно вещество”, обясни д-р Тодоров. Симптомите продължавали от няколко часа до едно денонощие.„Данните сочат, че новите синтетични дроги са по-опасни от чистата марихуана”, обясни д-р Тодоров.„През последните години в целя Европа се наблюдава експанзия на нови психоактивни субстанции – т.нар. дизайнерски наркотици, които се произвеждат лесно дори в домашни условия, но са с непредвидимо съдържание и застрашават живота и психическото състояние ефект”, обясни д-р Александър Канчелов, специалист по психиатрия и лечение на зависимости.", "date": "2018.07.03", "title": "Деца на 12 и 13 г. са приети в болница, след като пушили „весел чай”"}
{"url": "http://www.cross.bg/posochi-nato-radoiichich-1578245.html", "text": "/КРОСС/ На 29 юни в София в Центъра за източни езици и култури към Софийския университет „Свети Климент Охридски“ се състоя конференция с международно участие на тема „Хибридните войни“. В нея взеха участие представители на научните среди, експерти, журналисти. В нея участваха д-р Мохамед Ибрахим – председател на Асоциацията на сирийците в България, както и народният представител от сръбската партия „Двери“ Зоран Радойчич, който се явява и член на парламентарната комисия по отбрана и вътрешни работи.                    В началото на конференцията, организирана от Българския национален съвет за мир, проф. Нако Стефанов, който е председател на Инициативният комитет на организацията, прочете обръщение от нейно име, в което призова за противопоставяне на политиката на натовската военщина, която подрива регионалната и национална сигурност и за спазване на международното право и сключените международни споразумения.В обръщението се заявява, че САЩ и съюзниците им изкуствено нагнетяват напрежение, опитват се да създадат от Русия образ на врага, който заплашва сигурността и териториалната цялост на държавите в региона.Всичко това създава заплахи за регионалната сигурност и влече след себе си значителни разходи за страните участнички в алианса НАТО.В него се казва още, че несъмнено усилването на военното присъствие на НАТО по границите на Руската федерация се разглежда от Москва като заплаха за сигурността й, провокира я към ответни мерки. Нарастващата активност в Черноморския регион, като зачестилите посещения на натовските кораби, създаването на „Черноморска флотилия“ и други води до рязко влошаване на отношенията с Русия.Намеренията на САЩ за коригиране на Конвенцията от Монтрьо в посока на отказ от ограничения на срока на пребиваване в Черно море на кораби на нечерноморски държави, представлява пряка заплаха за България, тъй като това ще доведе до ескалация на напрежение и нарушение на стратегическия баланс на силите в региона. Готовността на немалка част от българския т.нар. „политически елит“ да предостави на въоръжените сили на САЩ допълнителни възможности за разместване в свои складове на авиационни и ракетни видове въоръжение, а също и участието в създаването на многонационални бригади на НАТО  на югоизток правят България първостепенна мишена в случай на авантюрни ходове на НАТО и САЩ на военно стълкновение с Русия.По време на конференцията бяха засегнати спецификите на съвременните конфликти, които биват определяни като хибридна война. Беше отделено специално внимание на медийните манипулации, на провокациите, на агресията на Запада и конкретно на НАТО и САЩ срещу редица държави.Народният представител в сръбския парламент от партия „Двери“ Зоран Радойчич изнесе доклад на тема: Агресията на Запада и НАТО в Югославия и Сърбия – причини, методи, последствия.В началото на изказването си Радойчич посочи, че  състоянието на война е перманентно. Понякога това е открит конфликт, който е видим за всички, но понякога има и други активности – политика, дипломация, медии. „След като рухна СССР, последва кървавото разпадане на Югославия“, посочи той и допълни – „Задните центрове са замесени в това от първия момент. Те са имаха активна поддръжка на определени субекти в конфликта.“Радойчич посочи, че уважаваната експертка по международно право д-р Смиля Аврамов е изследвала как е нараствало числото на неправителствени организации в бивша Югославия. Колко са били през 70-те години, през 80-те години. „Колкото повече се доближаваме до датата на разпадане на Югославия, числеността на тези организации рязко нараства.“, отбеляза той и допълни: „Западът работеше и по някои други линии. Западът работеше с определени кадри, със студентски програми за изследване, за обучаване и в този смисъл е подготвял някои кадри, завършили в Югославия. Те всъщност са били агенти на влияние и са подготвяни да дойдат на определени постове в политическия живот в Югославия.“ – обясни той.„Когато Западът се включи активно в подпомагане на определени субекти в Югославския конфликт, по думите на проф. Аврамов, те са извършили най-голямото злодеяние в международното право. Това злодеяние е против мира. Момент, когато активно унищожават една държава в противоречие с всички международни протоколи, правила и договорености“, заяви Радойчич.Той  посочи няколко примера за това как от Запада не са подбирани средства. Как са си служели с лъжи, дори с ликвидация на определени хора.През 1994-95 година имахме два случая Маркале 1 и Маркале 2. В първия случай е имало обвинение срещу сърбите, че са стреляли срещу пазара, където са пазарували мюсюлмани и след това са започнали мащабно обвиняване на страната. Някои са вкарани пред камерите в спешна помощ. Първият взрив е сниман от четири западни телевизионни екипа. Въпросът е как те са се озовали в това време, на това място, на този малък пазар в Сараево.Той посочи, че вече има експертни доклади от къде е дошла стрелбата. „На едното място нямаше никаква артилерия. А на другото място не е било технически възможно да се стреля заради високите сгради. Но събитията Маркале 1 и Маркале 2 бяха оправданието на НАТО да извърши атака срещу босненските сърби 1994-95 година. Тогава те за първи път хвърлят бомби с обеднен уран“, посочи Радойчич.През 1999 година, януари, два месеца преди агресията на НАТО срещу Югославия, в Косово и Метохия в малкото село Рачак се е случило следното – специалните сръбски сили са ликвидирали албански терористи. След операцията албанците са съблекли военните униформи на терористите и са ги преоблекли в цивилни дрехи.„И рано сутринта мисия на Уилям Уокър, който между другото е бил на служба в ЦРУ, започват да говорят как сърбите убиват невинни албански цивилни“, разказа Радойчич. „През март НАТО започва агресия срещу Югославия.“Радойчич разказа за приликите, които е открил в методите за агресия срещу Югославия и Сърбия и агресията, която беше извършена срещу Сирия. Той се е убедил в еднаквата тактика на Запада по време на свое посещение в Сирия през 2017 година.След Радойчич доклад по темата изнесе д-р Мохамед Ибрахим, председател на Асоциация на сирийците в България, който потвърди казаното от Радойчич и приликите в развитието на конфликтите, приликите в тактиката, в манипулациите и начина, по който Западът извърши агресия срещу Сирия, Сърбия, Югославия и ред други страни.Беше постигнат консенсус относно необходимостта от детайлно познаване на методите на работа на въпросните центрове, за да има яснота за това как държавите могат да се отбраняват от подобна агресия.Д-р Ибрахим заяви: „В Сирия гледаме повторение или същия филм, който гледахме в Сърбия. Едно към едно. Манипулация. Изфабрикувани действия. Цената е човешки жертви и разруха“.Той акцентира върху вината на САЩ и ЦРУ за конфликтите през последните десетилетия и допълни: „Грубото господство и незачитането на международните норми, неспазването на международното право, липсата на уважение към другите народи и незачитането на суверенитета на другите държави и различни култури от страна на САЩ води до все по-голяма съпротива на отделни държави спрямо американското високомерие“.Д-р Ибрахим приведе към изложението си няколко скандални случая на манипулация, използвани срещу Сирия. Той засегна и инсценировката на химическа атака в град Дума и обърна внимание на това, че САЩ, Великобритания и Франция уж са бомбардирали складове да химическо оръжие, а в същото време е останал пренебрегнат факта, че ако това наистина бяха складове за химически оръжие, ударите върху тях щяха да причинят огромно количество жертви.По време на конференцията свой доклад представи и д-р Захари Бисеров – представител на българската Национална асоциация  „Сигурност“.Той посочи, че състоянието на сигурност на Балканите няма как да не се повлияе от процесите, произтичащи в световен план, а именно противопоставянето на САЩ и Русия. „Ако разглеждаме ЕС като среда на сигурност, то Балканите неминуемо ще разглеждаме като обект на тази среда. Ясно личи, че ЕС е личи, че ЕС е лишен от собствена визия за конструиране на политика за сигурност и отстъпва този инструмент от управлението на съюза на НАТО. При положение, че водещата страна в НАТО е САЩ, процесите от гледна точка на сигурността и в Европа, и на Балканите са под знака на обслужване на интересите на САЩ“ – посочи Бисеров и продължи: „По силата на обстоятелствата на Балканите част от народите са православни и славянски, пишем и четем на азбуката на Кирил и Методий, а езика между руснаци, сърби и българи е близък, разбираме се без преводачи. Ясно е, че носителите на изброените признаци на Балканите ще бъдат подложени на вредни въздействия от Америка с цел откъсването от сферата на влияние на Русия“.Бисеров изброи редица примери, уличаващи САЩ и техните съюзници в сериозни нарушения на международното право и изреждайки последователността на събитията, както и описвайки настоящата обстановка, посочи, че има риск от война на Балканите. Той допълни, че всички процеси в Босна и Херцеговина, Албания, Македония и Косово са подчинени на създаване на условия за започване на война. „В локален план войната е срещу Православието, Сърбия и Македония, в глобален план войната е срещу Русия. Ако тази война бъде загубена от Русия, с православието в Европа е свършено, нейният достъп през Балканите към Европа ще бъде прекъснат“. Той допълни, че в тази ситуация Америка ще действа с чужди ръце, тя е лидер по операции под чужд флаг, а на Балканите чуждите ръце и флаг са албански. „В предстоящите събития България трябва да застане до Сърбия и Македония, рамо до рамо срещу албано-американската агресия.“Той подчерта, че спасяването на Сърбия и Македония е спасение и за България.Симеон Николов – бивш зам. министър на отбраната на България и член на Българското дипломатическо дружество също изнесе свой доклад по време на конференцията и посочи, че в съвременният свят постепенно се налага скритото вонене на война и постигане на крайните цели, както и нови информационни и високотехнологични форми. „Говорим за четвърто поколение войни, при които няма дефинирано бойно поле или фронтове и при което може да има размиване между военна и цивилна сфера.“ – посочи Николов.Той допълни още, че методите на хибридните войни отварят огромна празнота в международното правно пространство, защото се прилагат извън правното регулиране, скрито се нарушава суверенитета на атакуваната държава в мирновременен период. Извършват се действия извън правото и закона срещу отделни групи на населението.Той посочи, че днешните конфликти се нуждаят от военна сила само в 25% от процеса на тяхното разрешаване. „Когато обаче вървеше кампанията за „руска хибридна война“, удобно се премълчаваше, че в Либия вече бе прилагана именно от западните страни практиката на скрито въвеждане в чужда страна на спец. Части и командоси, например – Франция. Попълване на всеки батальон на бунтовниците с по двама представители на МИ-6 – Великобритания. Да не говорим за свалянето на правителства или за операциите на ЦРУ в Западните Балкани.“Според Симеонов риск за мира крие отворения все още въпрос за  предложението на министрите на отбраната на страните-членки на НАТО хибридните заплахи да бъдат подов за задействане на член 5 от Северноатлантическия договор. „Това е особено опасно, защото рязко ще бъде свален прага за разпалването на гореща война. Нито хибридните действия на бунтовниците, нито кибератака от неустановена посока биха били надеждни доказателства, за да бъде поета отговорност за военен отговор“, заяви Николов.Той допълни още, че в последните месеци не може да не впечатлява и друга особеност. На базата на недоказани данни от инсценировки и провокации, т.е. от арсенала на хибридната война, държавни ръководители, включително на ядрени държави с лекота са склонни да вземат крайни решения, да отправят заплахи да нанесат ракетни удари, да претендират за решения на международни организации. Николов обобщи, че вълната на хибридни войни ерозира международното право.В своя доклад проф. Нако Стефанов заяви: „Ако през цялата предходна история на човечеството за основният инструмент за държавна защита и нападение се смяташе въоръжената сила, при сегашните условия заедно с нея други форми, методи и средства стават все по-важни. Такива компоненти са т.нар. „мека сила“, като например икономическите санкции, имиджа, електронните, пропагандните и другите методи и средства, идеологическо, информационно и културно господство, които придобиват все по-голямо значение. А също така такива методи като т.нар. нежни, кадифени, цветни революции. В този контекст терминът хибридни войни бързо навлезе в военнополитическия лексикон.“Проф. Стефанов акцентира и на това, че важна роля започнаха да играят методите на психовойната, атаката срещу менталността и традиционно формираните система от ценности, както и устойчивите възприятия, идеологическа агресия, икономически санкции, политическа изолация и други.", "date": "2018.07.03", "title": "Конференция в София се противопостави на западните провокации, манипулации и агресия"}
{"url": "http://www.cross.bg/atentat-planiran-politziya-1578242.html", "text": "/КРОСС/ Френската полиция издирва съучастници в планиран атентат срещу представители на иранската опозиция миналата събота край Париж.Две заподозрени лица бяха задържани в Белгия.Атнетатът е бил планиран в панаирното градче Вилпент на север от Париж, където се е състояла конференция на \"Муджихидините на иранския народ\" – опозиционна партия, забранена от режима в Иран. Това твърдят белгийските власти след ареста на двамата заподозрени – мъж и жена от ирански произход, в чийто автомобил са открити половин килограм взривни вещества и запалително устройство. ", "date": "2018.07.03", "title": "Френската полиция издирва съучастници в планиран атентат срещу представители на иранската опозиция"}
{"url": "http://www.cross.bg/pits-atentat-bomben-1578241.html", "text": "/КРОСС/ ФБР съобщи, че е предотвратен бомбен атентат по случай националния празник на Съединените щати, предаде Ройтерс.Арестуваният 48-годишен Деметриъс Питс планирал да взриви кола бомба на тържествата на 4 юли в Кливлънд, щата Охайо. Питс заявил пред агент под прикритие, че се смята за боец на \"Ал Кайда\". Питс е от предградието на Кливлънд Мейпъл хайтс.", "date": "2018.07.03", "title": "Предотвратиха бомбен атентат за 4 юли"}
{"url": "http://www.cross.bg/plan-chinovnitzi-korympirani-1578243.html", "text": "/КРОСС/ Президентът на Русия Владимир Путин е подписал двугодишен план за борба с корупцията, в същото време вкарвайки вратичка, с която някои корумпирани чиновници могат да бъдат освободени от отговорност, пише руското електронно издание The Moscow Times, цитиран от Фокус.Двугодишният национален план дава на правителството срок до края на 2019 година да изработи закони за наказване на корумпирани чиновници.Депутатите от държавната ДУМА ще бъдат задължени с определянето на това, кои корупционни действия представляват подсъдимо нарушение, както и с разширяването на списъка с незаконно придобити стоки, подлежащи на изземване. От законодателите ще се изисква до 1 ноември да представят проектозаконите си за затягане на антикорупционните правила за федералните и регионалния чиновници, както и за служителите на държавни компании.Един от проектозакона, според антикорупционния план, ще може да освобождава корумпирани чиновници от наказателна отговорност при „форсмажорни обстоятелства“.Отговорността на правителството в разследването на корупцията в Русия, докато в същото време измерва успеха на антикорупционните усилия, създава конфликт на интереси, според професора по приложни финанси от Европейския университет в Санкт Петербург Максим Буев.„Дори, ако предположим, че политиците няма съзнателно да се възползват от позицията си, съществуването на вратичка в антикорупционния план, предлага възможност за манипулиране“, пише проф. Буев в своя колонка за вестник „Ведомости“.", "date": "2018.07.03", "title": "Владимир Путин подписа нов антикорупционен план"}
{"url": "http://www.cross.bg/ezik-bulgarskiya-mobilni-1578246.html", "text": "/КРОСС/ На днешното си заседание Съветът за електронни медии ще обсъди проект на Закон за българския език. Проектът беше внесен в средата на миналия месец от групата на \"Обединени патриоти\". Текстът предвижда електронните съобщения от БАН, мобилни оператори и всякакви други съобщения да бъдат на български език, а всички мобилни устройства, които се продават в България, да подлежат на кирилизация. Документът предвижда и промяна в Закона за радиото и телевизията, според която доставчиците на аудиовизуални медийни услуги се насърчават да популяризират българския език чрез специализирани предавания. ", "date": "2018.07.03", "title": "СЕМ обсъжда проект на Закон за българския език"}
{"url": "http://www.cross.bg/kakvoto-i-da-se-slychva-s-vas-1578229.html", "text": "/КРОСС/ Каквото и да се случва с вас, не го вземайте близо до сърцето. Малко неща в живота са важни. Ерик М. Ремарк", "date": "2018.07.03", "title": "Каквото и да се случва с вас..."}
{"url": "http://www.cross.bg/iakint-zapovyadal-svetetza-1578228.html", "text": "/КРОСС/ При царуването на император Траян в Рим било повдигнато жестоко гонение срещу християните. Тогава бил издаден указ, според който всички, намиращи се под властта на римския император, се задължавали да принасят жертви на боговете, а нежелаещите да правят това били предавани на мъчения.В това време в царските палати живеел един прекрасен юноша на име Макинт, родом от Кесария КападокийскаРечник, който бил на двадесет години. Заемайки длъжността царски постелник, Иакинт винаги бил близо до императора. Бидейки истински християнин по вяра и целомъдрен живот, Иакинт тайно служел на Христа Бога, украсявайки се с чистота, въздържание, кротост и всякакви добри дела.Веднъж се случил някакъв празник в чест на нечестивите идоли; по този случай император Траян всенародно принасял жертви на идолите. Прекрасният юноша Иакинт не тръгнал с императора към идолските капища, но останал в двореца, отделил се в една неголяма стая и усърдно се молел на истинния Бог.Това забелязал връстникът на Иакинт, изпълняващ същата длъжност, един юноша на име Урвикий. Като подслушал молитвата на Иакинт, Урвикий донесъл на императора, че Иакинт, нарушавайки императорския указ, се моли на някой си Иисус Христос и Го нарича Бог.В това време император Траян се хранел на омерзителното празненство в присъствието на целия народ. Той заповядал да доведат Иакинт при него, дал му идоложертвено месо и му заповядал да яде от него.Доблестният Христов воин Иакинт се оградил с кръстното знамение и казал на императора:- На мене, като християнин, не подобава да ям нещо осквернено; и аз много желая и ти, като оставиш поклонението на идолите, бесовското празненство и своите скверни жертви, да познаеш истинния Бог и на Него единствен да служиш.Всички, които се хранели с императора, а също и стоящите пред него, се удивили на дързостта на юношата Иакинт и пламнали от гняв към него, а императорът му казал:- Иакинте, твоята младост те прави горд, и ти, недостойният, се осмеляваш да учиш мене да не служа на боговете на бащите, но да се покланям на някой си Христос, Когото нито ние знаем, нито бащите ни са знаели!- Ти не Го познаваш, защото си недостоен да познаеш Него, истинния Бог, сътворил небето, земята, морето и всичко, което е в тях, дарил на хората небесните светила и създал по Свой образ човека. Ти правилно казваш за себе си, че не знаеш Този, Когото и твоите бащи, бидейки чеда на гнева, не са знаели. А аз съм роден и възпитан от благочестиви и христолюбиви родители и съм научен да се покланям и служа на моя Бог.Императорът се разгневил от такъв отговор на светеца и заповядал на слугите си да ги бият по устата.Слугите веднага се нахвърлили върху Христовия мъченик и започнали да го бият не само по устата, но и по страните; а когато паднал на земята, жестоко го тъпчели с крака, казвайки:- Как смееш така дръзко да отговаряш на императора?След това императорът заповядал да спрат да бият мъченика; светецът, нямайки сили да стане след жестокия побой и тъпкане с крака, лежал на земята. Тогава Траян заповядал насила да слагат в устата на светеца жертвена храна. Но светият мъченик силно стиснал устните и зъбите си и не приемал идоложертвената сквернота. Тогава императорът заповядал да оковат светеца в железни окови, да сложат на нозете му пранги и да го затворят в тъмница.На другия ден императорът, продължавайки да празнува заедно с народа същия скверен празник, заповядал да поставят на видно място всички оръдия за мъчения и да доведат светия юноша за разпит. Когато той бил доведен, Траян го попитал:- Момко! Подчиняваш ли се на нашата заповед, или още продължаваш да упорстваш? Предчувствам, че твоят горделив ум ще те доведе до най-жестоки мъки; по-добре ме послушай, принеси жертва на боговете, ако не искаш да загинеш в жестоки мъчения!Но Христовият раб, пребивавайки твърд като диамант по тяло и душа и уповавайки се на Божията помощ, казал на Траян:- Аз съм християнин, почитам Христа, покланям Му се и Му принасям жива жертва - самия себе си. На твоите бесове няма да принасям жертви, от заплахите не се боя, защото пренебрегвам мъченията, и ти няма да заставиш Христовия раб да приеме вашето нечестие; няма да ме съблазниш заради този кратковременен живот да оставя вечния живот! Прави с мене каквото искаш!Тогава императорът, преизпълнен с гняв, заповядал преди всичко дълго и безпощадно да бият прострения на земята юноша, а след като го закачил на мястото за мъчения, заповядал да стържат плътта му с железни куки. Страдалецът, доблестно претърпявайки мъченията, викал към императора:- Аз съм християнин, аз съм раб на Христа и няма да се отрека от Него. А ти, подлагайки ме на мъчения за Христа, ми оказваш благодеяние. Измисли още по-жестоки мъчения, защото аз искам още повече да пострадам за Христа, моя Господ, дотогава, докато с помощта на моя Владика Христос, Който помага на всички, призоваващи Неговото пресвето име, не победя твоята жестокост с търпението си!Междувременно настъпил седмият час. Събралият се наоколо народ се изумявал от търпението на мъченика. Тогава императорът заповядал да снемат светеца от позорния стълб, да го оковат и отново да го отведат в тъмница, като строго заповядал на стражите да не му дават никаква друга храна и питие, освен идоложертвени, та принуден от глад и жажда, да вкуси от тях. Стражите строго изпълнявали заповедта на императора: донасяйки му всеки ден храна и питие от идолските жертви, ги предлагали на светеца в тъмницата. Но идвайки сутринта на другия ден, те намирали всичко цяло, тъй като светият мъченик не искал даже да гледа тези идоложертвени ястия, като гнусна мерзост, и дълги дни оставал без храна и питие, непрестанно молейки се на Бога; светецът се веселял духом, като че пребивавал на някое богато пиршество, защото се хранел с благодатта на Светия Дух.Междувременно Траян чрез слугите си питал пазачите: вкусва ли Иакинт храна и питие от жертвите, или не. Пазачите отвръщали:- Той дори и с пръст не докосва това, което му носят, но оставайки без храна и питие, се радва и възнася молитви към споя Бог.Като изслушал това, Траян се разгневил на стражите, предполагайки, че някой е донасял на Иакинт друга храна, и ги заплашил със смърт. Но те с клетва засвидетелствали, че при светеца не е влизал никой; те уверявали, че внимателно са пазили тъмницата, не позволявайки на никого даже да се приближи до нея.Когато настъпил тридесет и осмият ден от стоенето на мъченика в тъмницата, един от стражите по задължение влязъл в тъмницата, носейки идоложертвено, което да предложи на мъченика. И ето, видял в тъмницата неизказана светлина и два ангела, стоящи близо до светия мъченик, единият от които покривал с пресветла одежда тялото на светеца, а другият полагал на главата му чуден венец. Стражът силно се изплашил, хвърлил това, което носел, изтичал при императора и му съобщил какво е видял. Императорът не повярвал на разказаното и предполагайки, че това са някакви измамни видения под действие на вълшебство, решил да предаде Христовия страдалец на още по-жестоки мъки.След два дни Траян седнал в общественото съдилище, заповядал да изведат затворника и казал:- Да видя дали ще му помогне Христос, дали ще го освободи от ръцете ми?Но когато слугите на императора влезли в тъмницата, намерили юношата починал в Господа, видели и пресветли ангели, приели вид на юноши и стоящи около тялото; те държали в ръцете си свещи, и в това време тъмницата се изпълнила с неизказана светлина и благоухание. Обзети от страх, слугите побегнали и съобщили на императора за видяното.Изпълнен със срам и гняв, императорът изпратил множество слуги да изнесат тялото на починалия. Те не видели нищо друго освен мъртво тяло, което изнесли от тъмницата. Тогава императорът заповядал да изнесат честното тяло на мъченика извън града и да го хвърлят на пусто място, за да бъде изядено от зверовете, кучетата и птиците; при това наредил на стражите да стоят наблизо, за да не дойдат християни и тайно да го вземат оттук.Така тялото на светия мъченик лежало дълго време, без да получи никаква вреда, защото го пазел ангел Божий.Веднъж през нощта на един честен презвитер на име Тимотей, родственик на мъченика, се явил ангел и му заповядал да вземе тялото. Презвитерът, заедно с някои вярващи от неговия дом, с настъпването на нощта отишли на това пустинно място. Тъй като никой не му пречел, той взел светото тяло, положил го във вътрешните покои на своя дом, обвивайки го с чиста плащеница, напоена с аромати. Тук презвитерът всеки ден палел кандило и кадял тамян.След това презвитер Тимотей, като преживял още няколко години и времето на смъртта му наближило, поверил мощите на светия мъченик на една честна, свята по живот и почтена по възраст вдовица. Тя с радост приела това безценно съкровище, пазела го при себе си с чест и също така всеки ден палела кандило и кадяла; от светите мощи излизало силно благоухание и изпълвало къщата. Тази жена не казвала нищо на никого за светите мощи, тъй като целият град служел на идолите; само тя и дъщеря й денем и нощем със сълзи се молели при мощите на Христовия мъченик.След много време, когато тази вдовица се приближила към края на живота си, се случило един от знатните мъже да загуби зрението си вследствие на болки в главата. Болният не виждал светлина в продължение на цяла година и не могъл да получи никаква помощ от лекарите. Светият мъченик Иакинт, който му се явил насън, му казал:- Човече! искаш ли да се излекуваш от болестта си и да се изцелиш от слепотата си?- Кой си ти, който ми казваш това? - попитал болният явилия се.- Аз - отговорил светецът - съм лекарят на всякакви недъзи, Христовият раб Иакинт.- Умолявам те - продължил болният, - вземи цялото имущество, което притежавам, само ми върни зрението, тъй като, стоейки в тъмнина, много скърбя и страдам.- Ще те изцели даром - отговорил му свети Иакинт - моят Бог, само направи това, което ще ти кажа, а именно: изпрати в моята родина, в кападокийския град Кесария, моето тяло, положено в земята при вдовицата, която живее близо до тебе; помажи очите си с елей от кандилото, горящо при ковчега ми, и тогава ще прогледнеш.Този мъж, като повярвал на видяното насън, станал от леглото си, отишъл с придружител в дома на вдовицата и й съобщил за явяването и заповедта на мъченика. Тогава вдовицата, като го въвела във вътрешните покои, където лежало тялото на светеца, му дала елей от кандилото; когато мъжът помазал ослепелите си очи с този елей, той веднага прогледнал, но се забавил да изпълни заповяданото му от светеца.След известно време мрак отново покрил очите му и той ослепял. Тогава пак се отправил с придружител към мощите на светеца, молейки го за изцеление. При влизането си в къщата, където почивали мощите на светеца, той чул глас свише, който му казвал:- Който се е поругавал, сега сам е поруган. Тогава той паднал пред мощите на светеца и казал:- Дарувай ми да прогледна, угодниче Божий, и аз незабавно ще изпълня това, което си ми заповядал!След това станал и отново помазал очите си с елей от кандилото, и отново прогледнал вече напълно и съвършено, защото се отворили не само телесните му очи, но и душевните: той повярвал в Христа и бил просветен със свето Кръщение.По това време споменатата вдовица вече била починала; тогава новопросветеният християнин взел ковчега с мощите на светеца, запечатал го и го изпратил с надеждни хора в Кесария Кападокийска; при това той заповядал на хората да пуснат мулетата (носещи ковчега) сами, когато се приближат към града: - там, където спрат, там трябва да бъдат положени мощите, защото такава била волята на светеца.Когато изпратените с мощите хора се приближили към град Кесария и се намирали близо до портите, наречени Севастиански, те пуснали мулетата да вървят сами. Без да ги води никой, животните се приближили към дома, в който се родил мъченикът. Но по това време родителите му вече били починали. Тогава всички вярващи, намиращи се в този град, се събрали, преизпълнени с голяма радост по случай пристигането на мощите на мъченика при тях; след това с чест ги положили в този дом в мраморен ковчег, прославяйки нашия Господ Иисус Христос. Христовият мъченик Иакинт починал в Рим в третия ден на месец юли, измъчван с глад и жажда, но насищан с вяра, с молитва и с благодатта на Светия Дух - по време, когато над нечестивите властвал Траян, а над християните царувал нашият Господ Иисус Христос, на Когото се отдава слава с Отца и Светия Дух, сега и в безкрайни векове. Амин.Свети Генадий приел престола на Константинополската патриаршия след свети Анатолий (1) , при царуването на император Лъв Велики (2). За богоугодния му живот свидетелства книгата, наречена \"Лимонар\". В нея преподобните отци Софроний и Йоан повествуват за следното:- Ние дойдохме - казват те - в киновията*, наречена Салама, на девет поприща от Александрия, и намерихме там двама старци, които преди са били презвитери на Константинополската църква. Те ни разказаха за блажения Генадий, Константинополския патриарх, че бил кротък, съблюдавал телесна чистота и се отличавал с въздържанието си. Казаха за него и това, че мнозина му причинявали големи неприятности заради клирика на име Харисим, който премного съгрешавал. Той служил при храма на светия мъченик Елевтерий и за него разправяли, че той не само прекарва живота си в леност, нерадение и греховна нечистота, но се занимава с разбойничество и вълшебство. Като призовал този клирик, патриархът започнал да го увещава, отчески поправяйки го с духа на кротостта, но като видял, че той остава непоправим, заповядал да го накажат. Но Харисим продължавал да върши същото и наказанието не му подействало. Тогава патриархът изпратил един от слугите си в храма на мъченика, където служел Харисим, за да измоли от мъченика сам да го изправи или поне да отсече от Църквата потъналия в грехове служител на своя храм. Пратеникът дошъл в храма, застанал пред олтара и като прострял ръка към гроба на мъченика, казал:- Свети мъчениче Елевтерие! Патриарх Генадий ти възвестява чрез мен, грешния, че клирикът Харисим, който служи в твоя храм, върши множество беззакония и създава съблазни. Затова или го изправи, или го отсечи от църквата.На следващата сутрин Харисим бил намерен мъртъв. Това показва колко угоден на Бога и на Неговите светии бил блаженият Генадий, защото словото му, обърнато към светия мъченик чрез пратеника, било скоро чуто и изпълнено на дело.При свети Генадий в Константинопол бил построен храм в чест на свети Йоан Предтеча Господен от някой си сенатор на име Студии, който дошъл от древния Рим. Бил устроен и манастир, наречен Студийски по името на сенатора, в който бил учреден чин на незаспиващите.При патриарх Генадий църковен иконом бил преподобният Маркиан. Той свалил последната си дреха и я дал на един нищ. Тогава всички видели под фелона му царската порфира, с която се сподобил заради милосърдието си, както се разказва в житието му (паметта му се чества от Църквата на 10 януари, бел.ред.).При патриарх Генадий се подвизавал и свети стълпник Даниил (паметта му се чества на 11 декември), когото той ръкоположил за презвитер.В дните на свети патриарх Генадий в Константинопол станало следното чудо.Един иконописец се осмелил да изпише образа на Христа Спасителя по подобие на езическия бог Зевс (при древните гърци Зевс бил върховен бог и родоначалник на останалите богове и хората, бел.ред.). И тозчас бил застигнат от Божието наказание, защото ръката, изобразила Господа така, изсъхнала. Като усетил толкова скоро Божието отмъщение върху себе си, той побързал при свети патриарх Генадий и му принесъл покаяние, изповядвайки със сълзи греха си. Светият патриарх се помолил за него на Господ и изцелил ръката му, така че тя станала здрава, както и преди.Свети патриарх Генадий имал обичая да не ръкополага в презвитерски сан, докато желаещият не научи наизуст целия Псалтир, защото този Божи архиерей ревностно се грижел за строгото спазване на църковния чин. Той съзнавал, че този чин ще бъде щателно изпълнен само тогава, когато всички свещеници и клирици познават светите книги и могат да разбират разумно божественото Писание. Защото презвитер, ненаучен на книгите, не може да учи другите, не може да изправя и наставлява на пътя на спасението, без сам да познава спасителния път. За такъв се сбъдват Христовите слова: \"нима може слепец слепеца да води? Не ще ли паднат и двамата в яма?\" (Лук. 6:39).Свети Генадий свикал в Константинопол поместен събор за изкореняването на Евтихиевата ерес и заради църковното благоустрояване. На него била забранена разпространяваща се сред архиереите симония - раздаването на духовни звания и места срещу заплащане. (Виж също: Вселенските събори).Всички тези съчинения днес са неизвестни. До нас е достигнало само окръжното му послание против симонията, утвърдено на събора от 459 година.Патриархът водел повереното му словесно стадо тринадесет години. Той се представил на Господа при царуването на същия император Лъв Велики*.Малко преди кончината си свети Генадий се молел през нощта в храма и му се явило някакво демонско страшилище. Той го прогонил със знамението на честния кръст, а дяволът побягнал с думите:- Тръгвам си и няма да причинявам тук никому зло дотогава, докато си жив. Но след смъртта ти пак ще дойда и всячески ще смущавам Църквата и ще повлека към гибел мнозина.До деня на смъртта си свети Генадий непрестанно със сълзи се молел на Господа да опази Църквата Си и портите адови да не й надделеят. И както приживе бил усърден ходатай пред Бога за светата Църква, така и след преставянето си той праща непрестанните си молитви за нея, предстоейки заедно с другите свети йерарси пред Главата на Църквата - Христос, нашия Владика, на Когото заедно с Отца и Светия Дух вечно въздаваме слава.", "date": "2018.07.03", "title": "Св. мчк Иакинт. Св. Анатолий"}
{"url": "http://www.cross.bg/zhivo-sofiya-zashto-1578231.html", "text": "/КРОСС/ Как се създават шампиони по футбол - на живо от Пловдив.Слънце или дъжд - какво ще е времето през юли? Прогнозата на синоптиците от БАН.Бум на ипотечните кредити и високи цени на имотите - надува ли се нов балон?Нова идея за смяна на регистрационните табели на автомобилите. Какво се променя?Болнични и майчинство - в дни или часове да се изчисляват? Тезите на синдикати и работодатели.Битките на вицепремиера - Валери Симеонов в минутите след 8.По-висок акциз на бездимните цигари. Защо? Председателят на бюджетната комисия Менда Стоянова.Денят започва с футбол - прогнозите на актьора Теодор Елмазов.Задръствания след старта на летните ремонти в София. На живо - колко време се пътува по алтернативните линии?Социалният министър Бисер Петков за протеста на майките на деца с увреждания, поскъпването на помощните средства за инвалиди и новите пенсии;Защо ГЕРБ готвят поскъпване на бездимните цигари и има ли лобистки интереси? Отговорът, от председателя на бюджетната комисия в парламента Менда Стоянова;След потопите и разрушенията, как ще бъдат възстановени пострадалите райони? Коментар на главен комисар Николай Николов;От историята до политиката - спомени за Божидар Димитров от близките му приятели Коцето Калки и проф. Михаил Константинов;Променя ли Белград отношението си към българите от западните покрайнини - Иван Николов, председател на културно-информационния център „Босилеград\";\"Кой и защо накара 11-годишно дете да шофира на паркинг пред хипермаркет?\".Как група български туристи бяха измамени с десетки хиляди долари за екскурзия в Канада?Източват ли се пари за образование чрез съмнителни ремонти и обществени поръчки? Гостува министърът на образованието Красимир Вълчев.Деца в спешното след като пушили дизайнерска дрога. Гледайте на живо.На живо - след началото на ремонтите в центъра на София - къде са тапите и откъде да се придвижим, за да не закъснеем за работа?Защо все повече жилища в България остават празни, а младите нямат пари, за да си позволят собствен дом?Ще заприлича ли София на европейска столица, когато забранят рекламите по витрините на магазините и заведенията в центъра на града? Говори главният архитект Здравко Здравков.Артистите от Destructive Creation с инициатива да поправят безвъзмездно счупени квартални пейки. ", "date": "2018.07.03", "title": "Теми и гости в ефира днес"}
{"url": "http://www.cross.bg/chast-zemyata-naychat-1578236.html", "text": "/КРОСС/ 12-те момчета от тайландска футболна школа и техният треньор, които се оказаха блокирани в пещера, може да прекарат следващите няколко месеца в капан, ако не се научат под земята на базови умения по гмуркане, съобщава Би Би Си, като цитира представители на въоръжените сили на страната.Специалните части намериха изчезналите след 9 дни издирване в пещерния комплекс Тхам Луанг в северната част на страната. Той редовно се наводнява в периода до септември-октомври. За да могат децата да излязат преди есента, ще им се наложи да се научат да преминават през коридори, пълни с кална вода – нещо, което според експертите е твърде опасно.Сложно е и оставането под земята, защото то ще изисква непрекъснато снабдяване с храни и провизии.Към момента опитите да се изпомпа част от водата също нямат успех. Спасители обхождат района в търсене на друг вход към пещерата.Въпреки предстоящите трудности, близките на децата очаквано си отдъхнаха при новината, че всички са намерени живи и здрави.", "date": "2018.07.03", "title": "Блокираните в пещера млади тайландски футболисти ще трябва да станат гмуркачи"}
{"url": "http://www.cross.bg/chasa-sofiyaot-zala-1578232.html", "text": "/КРОСС/ София.От 10.00 часа в зала „Средец\" на хотел „Балкан\" президентът Румен Радев ще участва в конференция на тема „Българското председателство на Съвета на ЕС - време за равносметка\". В нея ще участва и Вицепремиерът и министър на външните работи Екатерина Захариева.***София.От 12.30 часа в Гербовата зала на „Дондуков\" 2 държавният глава ще удостои посланика на Грузия Зураб Беридзе с орден „Мадарски конник\" - първа степен.***София.От 15.00 часа на „Дондуков\" 2 Румен Радев ще разговаря със заместник министър-председателя и министър на външните работи на Социалистическа република Виетнам Фам Бин Мин.***София/Банкя.От 9.00 часа в хотел „Жеравна\" ще бъде открито XVI-ото издание на образователната програма за ученици „Небанковият финансов сектор в България\", организирано от Комисията за финансов надзор.***София.От 10.30 часа в РУО София-град /ул. \"Антим Първи\" 17/ Ваня Кастрева ще даде брифинг за класирането след 7 клас.***София.От 11.00 часа в Националния пресклуб на БТА ще се състои пресконференция във връзка с промяна в Гражданския процесуален кодекс, организирана от: Българска асоциация на пострадали при катастрофи; Федерация на потребителите в България; Българска асоциация за закрила на пациентите; Асоциация Активни потребители.***София.От 11.15 часа на моста пред Националния стадион „Васил Левски\" в присъствието на кмета на София Йорданка Фандъкова ще бъде представен първия тестови хибриден автобус, който ще се движи в градския транспорт на София по маршрута на линия 10-ТМ тестово.***София.От 12.00 часа в зала „Изток\" на Народното събрание ще се проведе среща на тема „Проблеми и перспективи пред висшето образование у нас\". В срещата ще участват народни представители, министъра на образованието и науката Красимир Вълчев, ректори на висшите училища, представители на работодателски, синдикални и студентски организации.***Враца.От 17.00 часа в Конферентната зала на Общински съвет - Враца ще се проведе обществено обсъждане във връзка с изготвен Доклад за проучване и анализ на ефективността на действащите социални услуги на територията на общината от Институт по социални дейности и практики /ИСДП/.***Горна Оряховица.От 11.00 часа в кв. „Пролет\" зам.-министърът на регионалното развитие и благоустройството Деница Николова ще открие изграден със средства от ОПРР приют за бездомни лица.***Казанлък.От 18.00 часа в залите на Художествената галерия в Казанлък ще бъде показана юбилейна изложба по повод 150 години от гибелта на Хаджи Димитър и Стефан Караджа.***Кюстендил.От 15.00 часа в залата на Областна администрация ще се проведе Областен съвет на хора с увреждания.***Плевен.От 12.00 часа в пресклуба на БТА в Плевен ПП АБВ ще даде пресконференция. В нея ще вземе участие националният лидер на ПП АБВ Румен Петков и областният лидер на ПП АБВ Цветан Антов.***Пловдив.От 16.00 часа в офиса на ГЕРБ в район „Тракия\" в блок 91 Общинският съветник от ГЕРБ в Общински съвет - Пловдив, Иван Вичков ще приема граждани.***Смолян.От 10.00 часа на Стрелбището на ОДМВР-Смолян по случай Професионалния празник на служителите на МВР - 5-ти юли, Областна дирекция на МВР - Смолян организира открит турнир по стрелба с пистолет. ", "date": "2018.07.03", "title": "Предстоящи събития в страната за 3 юли"}
{"url": "http://www.cross.bg/voiina-bulgariya-dyshi-1578227.html", "text": "/КРОСС/ 1608 г. - Град Квебек е основан при устието на река Свети Лаврентий от френския изследовател Самюел Шамплен.1908 г. - С бунт в гарнизона в Ресен избухва Младотурската революция; дадена е амнистия на 1 500 българи - политически затворници.1915 г. - В Турция са пуснати в обращение първите банкноти.1944 г. - Втората световна война: Англо-американската авиация бомбардира Русе и село Чупрене.1956 г. - България установява дипломатически отношения с Етиопия.1957 г. - Създаден е Български автомобилен турингклуб, преименуван по-късно на Съюз на българските автомобилисти.1962 г. - След продължителна колониална война френският президент Шарл дьо Гол провъзгласява независимостта на Алжир от Франция.1971 г. - Джим Морисън, водещият певец на групата „Доорс\" е намерен мъртъв в апартамента си в Париж.1985 г. - Състои се премиерата на филма Завръщане в бъдещето в Съединените щати.1988 г. - Самолет Еърбъс на иранските авиолинии катастрофира над Персийския залив, загиват 290 души.2000 г. - Правителството на Иван Костов постига споразумение с МВФ, което дава възможност за повишаване на доходите, намаляване на данъците и замразяване цените на отоплението.2006 г. - При катастрофа в метрото на Валенсия (Испания) загиват 41 души.", "date": "2018.07.03", "title": "3 юли в историята"}
{"url": "http://www.cross.bg/shkola-dareniya-bolno-1578237.html", "text": "/КРОСС/ Нагла кражба на дарения за болно дете от детска футболна школа разяри родители и треньори в Бургас. Те призоваха крадецът да бъде разпознат по кадрите от охранителната камера и да бъде заловен и наказан.Кражбата е по време на републиканския футболен турнир за малки деца, когато спортният комплекс е пълен с участници и родители. Възрастен мъж влиза в детската школа \"Звездичка\" и спокойно изнася кутията с дарения за лечението на болно дете.„Тръгнах, кутията беше там, след десетина минути ми звънят колегите и викат „Кутията я няма, да не си я взел да я занесеш?” и аз казвам „Не, не съм взимал, звънете на момчето, което преглежда камерите”. Звъннаха и той ни прати кадрите.\", разказва президентът на футболния клуб Петър Алексиев.             На записа се вижда добре облечен мъж на около 50 години. Подаден е сигнал в полицията.Парите са за 5-годишния Цвети, който е опериран от тумор на надбъбречната жлеза. В момента детето е на химиотерапия в клиника. Момченцето тренирало футбол преди да се разболее. Кутии като тази, която е открадната от детската футболна школа за дарения има поставени на 250 места в Бургас.И треньорите, и родителите са потресени от наглото престъпление. За терапията на Цвети са нужни 50 хиляди евро. От футболната школа се надяват да съберат парите, а крадецът да бъде заловен и наказан.", "date": "2018.07.03", "title": "Нагъл крадец избяга с даренията за болно дете в Бургас"}
{"url": "http://www.cross.bg/pisatel-depytat-iiordan-1578233.html", "text": "/КРОСС/ Александър Томов, писател Елин Рахнев, писател, драматургЕмилия Масларова, министър на труда и социалната политика в правителствата на Попов и СтанишевЕтиен Леви, поппевец, музикален педагог Йордан Апостолов, депутат от ОП в 44-ото НС Йордан Костурков, писател, преводачСт. комисар Константин Димитров, зам.-директор на ГД „Национална полиция\"Проф. Лидия Ошавкова, флейтистка Мартин Захариев, продуцент, издател, бивш депутат Стоян Делчев, олимпийски шампион по спортна гимнастика Чл.-кор. проф. Чавдар Славов, уролог", "date": "2018.07.03", "title": "Родени на 3 юли"}
{"url": "http://www.cross.bg/hasan-hyuseini-vzriva-1578279.html", "text": "/КРОСС/ На поредното заседание по делото за атентата на бургаското летище показания дадоха свидетели, които са имали пряк допир със сочения за извършител на взрива от преди шест години, при който загинаха петима израелски туристи и българинът Мустафа Кьосов. Сред разпитаните бяха хотелиери и служители на фирми за коли под наем, които за кратко са разговаряли с Мохамад Хасан Ел Хюсеини. Ел Хюсеини се опитал да наеме автомобил от бургаска фирма, но без документ за самоличност. По разкази на служители в нея – обяснил, че документът е в жена му, а тя била на плаж. Интересувал се от евтина кола, която може да се капарира за 20-ина евро. До договор за наем така и не се стигнало заради липсващия документ, уточниха свидетелите.Соченият за извършител на атентата бил засечен и в хотел във Варна. Регистрирал се с американска лична карта под името Жак Фелипе Мартен. Останал една нощ, а служителите в хотела го описаха като мълчалив, интелигентен, добре изглеждащ. Казал на английски с акцент, че пътува за София.Поредните свидетели по делото за атентата от 12 юли 2012 година отново бяха основно от Бургас, Варна и близки курорти, където за кратко, според разследващите, преминал загиналият от взрива Мохамад Хасан Ел Хюсеини.На съд – но задочно, като негови помагачи, прокуратурата прати Мелиад Фарах и Хасан Ел Хадж Хасан. Те все още се издирват от Интерпол. ", "date": "2018.07.03", "title": "Показания по делото \"Сарафово\" дадоха свидетели, имали пряк допир със сочения за извършител на взрива"}
{"url": "http://www.cross.bg/leva-evrofytbol-sblusuk-1578281.html", "text": "/КРОСС/Англия ще удържи победа на 1/8-финала на Световното първенство по футбол срещу Колумбия след оспорван сблъсък довечера. Това показват коефициентите на „Еврофутбол\" - 2.18 за „трите лъва\" срещу 2.60 за южноамериканците. Ако англичаните оправдаят очакванията, това ще е първото им класиране на четвъртфинал на Мондиал от 2006 г. насам. Вижте всички предложения на българския букмейкър за срещата .В другия двубой днес - между Швеция и Швейцария, „Еврофутбол\" оценява шансовете на двата отбора на 2.08 за шведите срещу 2.79 за съперниците им. Още възможности за залог на мача ще намерите .В един от „почивните дни\" за Мондиала - четвъртък, почитателите на футбола ще проследят двубой от Суперкупата на България между Лудогорец и Славия. Ставките на „Еврофутбол\" за краен изход категорично показват, че разградският тим ще има надмощие - 1.24 срещу 6.00 за „белите\". Другите варианти за развитие на срещата вижте .Въпреки че Григор Димитров отпадна от „Уимбълдън\" още след първия си сблъсък срещу Станислав Вавринка, програмата на турнира предлага още много интересни срещи. Сред тях е тази между Каролина Плишкова (с шанс за успех от 1.43) и Виктория Азаренка (1.97). Първата ракета на България - Виктория Томова ще излезе срещу Серина Уилямс във втория кръг от надпреварата при жените утре от 13.30 часа. Шансовете за американката са 1.01, докато Вики е с 4.60. Какви други залози можете да направите за съревнованието проверете . Букмейкърската къща обяви и предложенията си за победител на „Уимбълдън\"  и .Майстор на прогнозите от Благоевград позна крайния изход на Франция - Аржентина и Уругвай - Португалия и си тръгна с ! Двама русенци се обогатиха с  и   от същите мачове, попаднали в предвиждания от 4 мача в права колонка и система от 1, 2, 3, 4 от 4. В два различни пункта на Сливен участници, познали как ще завършат Франция - Аржентина и Уругвай - Португалия, си тръгнаха съответно със  и Заслужава да се спомене и постижението на проницателен играч от Червен бряг (Плевенско). Той е избрал само един мач между Белгия и Япония, но е познал точния резултат 3:2 и със 100 лева е спечелил (коефициент 22).  ", "date": "2018.07.03", "title": "„Еврофутбол“ : Англия ще острани Колумбия след оспорван сблъсък "}
{"url": "http://www.cross.bg/magazin-prizemi-pone-1578283.html", "text": "/КРОСС/ Пазарджиклия сътвори невъзможното! Успя да се приземи от пътното платно на бул. \"Шести септември\" в... магазин на тротоара до Чифте баня, където нивото е поне половин метър по-ниско, съобщи trafficnews.bg.Хубавата новина е, поне според потребителите на пловдивска група във Фейсбук, че при тази знаменита маневра не е успял да отнесе нито един пешеходец...Това поредният псевдо дрифтър ли е?, чудят се пловдивчани и мъдро заключават: Това е бързо пазаруване!... Други пък съветват Общината да постави мантинели, защото този Бог РА (визирайки буквите на регистрационния номер) не бил единствен - и друг път се било случвало това чудо. ", "date": "2018.07.03", "title": "Автомобил се приземи в магазин в Пловдив"}
