{"url": "http://www.cross.bg/izbori-sofiya-obshtinski-1613070.html", "text": "/КРОСС/ Ние сме пред местни избори, с което затваряме един цикъл от нашата политическа дейност, който се изразява  в президентски, парламентарни, европейски избори и сега - местни. За тези години ние имаме безапелационно спечелени президентски избори, удвоихме резултата на парламентарните избори, единствената партия сме, която увеличи резултата си на Европейски избори и като подкрепа, и като брой европейски депутати. Ако гледаме тези процеси в тенденция, БСП за тези години расте като доверие в българското общество. И обратно -нашият политически опонент за тези години, ако следите резултатите спрямо предходните избори, ще видите, че върви надолу. При това, в тези години работихме в изключително сложна и трудна ситуация. Още в първия момент, в който заявихме, че искаме да демонтираме паралелната държава, да се борим със статуквото и задкулисието, цялото това задкулисие с цялата си финансова и медийно мощ се изправи срещу нас и това не спря 3 години. Беше ни изключително трудно, не успяхме след президентските избори да наложим победа на БСП и алтернатива на парламентарните и европейските.Тоест - не успяхме през национални избори да го направим. Мисля, че е времето да го направим чрез местни. Очевидно голямата промяна ще дойде отдолу. Ние я започнахме през 2016 година, сега трябва да я продължим  и затвърдим на местните избори, което е абсолютно възможно. На Европейските избори ние сме първа политическа сила в 60 общини, при положение, че имаме 30 кмета. В 120 общини бихме били на балотаж, ако имаше такъв. Това показва възможности на местните избори, които са още по-значими за всички ни - имаме огромен шанс този резултат да го затвърдим и увеличим.На национално равнище си поставихме за цел удвояване  на кметовете и увеличение на  общинските съветни с 30 процента - абсолютно възможна цел.. Какво ни трябва за да го направим - идеи, силни личности, които да олицетворяват тези идеи, както и много работа в екип. Само ние имаме платформа и на национално равнище, и местни платформи - „Визии\" за всеки град и за всяка община. В това сме първенци, за съжаление сме единствени.Никой не говори за идеи за управление на общините.Силните личности ще ги изберете вие за София. Мисля, че партията в тази кампания проявява изключителна мъдрост и единство за издигане на такива кандидати, но ние всички - и кметове, общински съветници, НС и парламентарна група,  трябва да работим в екип. Кампанията съвпада с най-активния политически сезон в България- приемането на бюджета и съпътстващите го закони. От парламентарната група ще имате пълна подкрепа, за онези политики, коит , за да станат общински, е нужна държавна политика. Парламентарата група ще внесе закон за местно самоуправление и местна администрация с реална децентрализация, с оставяне на част от данъците, събрани от общините там, за да ги ползват техните граждани. С нов здравен модел, който поставя съвсем нова рамка към общинското здравеопазване, със закон за публичните предприятия - държавни, общински, което ще даде възможност да се развие на място политиката, за това комуналните услуги да се изпълняват от общински дружества, а не да се дават на концесия. Със закон за възрастните хора, който ще даде възможност да се говори за социалните услуги, за социалните домове за възрастни по общините и т.н. Това ще бъде наша държавна политика през цялата кампания. Започнаха вече да внушават на хората - „нека парламентът да не се използва за политиканстване по време на кампанията\". Парламентът е място за политика и за нищо друго. Ние ще го използваме във всичките му законови и политически форми, за да покажем една общност, екипност  и посредователна политика на Българската социалистическа партия по тези въпроси.Спечелването на избори не може и не трябва да бъде наша цел. Това е средство за постигане на истинската цел,  а тя е да променим модела на управление на страната и в частност - модела на управление в София. Победата в София по всички прогнози, проучвания, настроения, е  възможна и зависи от тези неща, които ви казах - идеите, личностите и екипната работа. Вие ще изберете кандидата за кмет, когото ще подкрепим, вие ще подредите листата. Личното ми мнение  - човек с голямо доверие, който е уважаван от БСП , но може да събере и допълнителна подкрепа извън нас, с ясни ангажименти към софиянци и с нашата сила като партия и екип, може да бъде успешен модел за спечелване на София и промяна на София. Личността е много важно нещо - но аз бих искала бъдещият кандидат да отговори на въпроси и да поеме ангажименти, защото над всеки един от нас стои политиката на БСП. И те са  - ще се работи ли за  това - почистването да се възлага на общинско дружество, ще се въведе ли безплатно ползване на транспорта със зелен билет, ще има ли видеонаблюдение по спирки, детски градини и подлези. Ще има ли специален фонд за строителство на общински жилища и облекченото им осигуряване на бедни семейства, ще има ли стипендии за студенти и за учащи, например лекари, които да имат ангажименти за общинското здравеопазване в София, ще се поеме ли ангажиментът да не се увеличават местните данъци и такси, и да се преразгледа договорът за концесия със Софийска вода? Единството на идеи, личности и екип може да се постигне само ако се обединим около платформата.Бих поставила така въпроса - в каква степен бъдещият кандидат ще припознае нашата платформа, ще поеме конкретни анжажименти и ще ги изпълняваме заедно. Спечелването на София може да бъде част от пътя за промяна на цяла България.Възможно е-  нека да се стегнем и да го направим.  ", "date": "2019.09.11", "title": "Корнелия Нинова : Спечелването на София е част от промяната на цяла България"}
{"url": "http://www.cross.bg/fyodor-dydorov-kosmicheskoto-1613058.html", "text": "/КРОСС/  Роботът Фьодор, който наскоро посети МКС, вече няма да лети в космоса, каза за РИА Новости Евгений Дудоров, изпълнителен директор на неправителствената организация „Андроидна техника\".Пенсионираният робот ще бъде заменен от друг робот за достъп до космическото пространство, като неговата разработка вече е започнала.Дудоров обясни защо настоящият Фьодор не е подходящ за тази задача: той има крака, но те не са необходими в космическото пространство.Новият андроид ще се казва „Алексей Леонов\" (първият човек, излязъл в открития космос).Ако програмата бъде завършена без забавяне, \"ние ще бъдем първите\", заключи Дудоров.Роботът Фьодор беше изстрелян в околоземна орбита на 22 август. Пет дни по-късно корабът се скачи от втори опит с МКС. Там с него проведоха експерименти астронавтите Алексей Овчинин и Александър Скворцов. В събота Фьодор се завърна на Земята. ", "date": "2019.09.11", "title": "Пенсионираха робота Фьодор само след един полет"}
{"url": "http://www.cross.bg/blagoevgrad-pyblikata-grad-1613065.html", "text": "/КРОСС/  Благоевград бе първият град, който лятното турне на Coca-Cola The Voice Happy Energy Tour 2019 завладя след кратката си почивка. Енергията на южния град бе несравнима и за броени минути площад „Македония\" се напълни с хиляди музикални фенове, които дойдоха, за да чуят хитовете на най-популярните звезди на България. Топлият септемврийски следобед премина в шумно парти в момента, в който DJ Doncho постави начало на концерта в Благоевград с емблематичния танц на балет Nova. Динамичните изпълнения на хитовете на младата звезда Ева Пармакова вдигнаха настроението на публиката, която остана шумна и ентусиазирана до самия край на концерта. С бурни овации бе посрещната и Yoana, а тя зарадва всички със своя летен хит \"Fiesta\".С огромна усмивка на сцената се появи и BallaN, за да накара всички да танцуват в ритъма на популярните му парчета, а ентусиазираните овации продължиха и след посрещането на TRF, който представи за първи път на сцена своето самостоятелно парче „За ден\". Очарователната Михаела Филева разгорещи още повече зрителите в един от най-слънчевите градове в България със своят секси хит „Латино Сеньорита\". Изпълнението й бе съпроводено от живия акомпанимент на китариста Васил Крумов, който отпразнува рождения си ден заедно с хиляди благоевградчани на сцената на турнето. Веднага след нея TITA развя русите си коси в ритмични танци, придружаващи емблематичните й хитове, съпроводена от бурни аплодисменти.Михаела Маринова зарадва публиката с изпълнението на най-големите си хитове, сред които и последното ѝ парче „Само теб\", а заедно с Pavell & Venci Venc' настроиха публиката на романтична вълна със съвместното си изпълнение „Листата падат\". Хип-хоп дуото предизвика истинска музикална експлозия на сцената и накара всички да пеят в ритъма на своите популярни парчета. Само няколко дни след двайсет и първия си рожден ден, DARA бе изненадана от своите верни фенове в Благоевград, които в един глас изпяха „Happy Birthday\" и изненадаха младата звезда с торта и цветни конфети. От своя страна тя подари на публиката широката си усмивка и изпълнението на своя хит \"Darbie\", карайки всички да припяват в един глас „Бягаш ли от мен, бягаш ли от мен или пак се връщаш...\"Финал на концерта постави изпълнението на Криско, който в типично свой стил развълнува публиката и превърна Благоевград в най-шумният град в България. ", "date": "2019.09.11", "title": "Благоевград бе най-горещия град по време на Coca-Cola The Voice Happy Energy Tour 2019"}
{"url": "http://www.cross.bg/sofiya-pargov-gerb-1613064.html", "text": "/КРОСС/  Нашата основна цел е БСП да бъде решаващ фактор в следващото управление на София и да реализираме политиките, които са залегнали в нашата предизборна платформа. Това може да се постигне само, ако се формира ново мнозинство около нов кмет. Това каза лидерът на БСП - София Калоян Паргов в политическия си доклад пред делегатите на XIII Конференция на Градската организация. На днешното заседание столичните социалисти ще обсъдят и приемат предизборната платформа на организцията за местните избори. Конференцията ще определи кандидата за кмет на София. Ще бъде избран водач и ще бъде подредена листата за общински съветници от \"БСП за България\".\"Без това ново мнозинство няма как да се случи промяната на модела на управление в столицата. Мнозинство, което е гарант за прозрачност. Мнозинство, което залага на експертност и компетентност. Мнозинство, което може да наложи нови стандарти на воденето на общинска политика и диалог с гражданите. БСП има силата и потенциала да бъде в основата на мнозинството, около което да се формира новото управление на София\", категоричен бе Паргов.\"Шансът да спечелим София, за първи път в демократичната история на страната, не бива да бъде пропилян. Подобен резултат ще има общонационално значение. Това е възможността БСП да излезе победител от предстоящите местни избори. Промяната в България започва от София\", заяви той.Калоян Паргов посочи, че през последните години в София нараства мнозинството от граждани, които са крайно недоволни от политиката на общината, дори са ядосани и гневни. \"Расте прогресивно броят на  жителите на столицата, които се убеждават, че причините за техните жилищни и битови проблеми нямат обективен характер, а са следствие от съзнателно провеждана политика\", констатира той и допълни: \"Софиянци вече желаят нещо повече от това да имат добра работа и висока заплата. Изискват и държат на качеството на живот. Искат да се чувстват добре и сигурно и в своите домове, и в пространствата около тях. Готови са задружно и със сила да се противопоставят, когато се окупират зелените площи, когато между домовете им израстват небостъргачи, когато не достигат местата в детските градини. Искат да дишат чист въздух, искат качествено водоснабдяване. Искат чисти улици и уреден транспорт. Искат техните представители в общината да действат прозрачно и честно\". \"Новото е, че вече не сме в изолация, не сме сами в битката за промяна на модела на управление на общината\", изтъкна лидерът на столичните социалисти.Паргов акцентира на това, че през изминалия мандат, особено през последната година, БСП съумя да намерим общи теми за единодействие с други общински фракции против политиката на ГЕРБ в общината. \"Въпреки, че ГЕРБ удържа мнозинство си в общинския съвет, в редица случаи успяхме да блокираме негативни решения, както и да прокараме други решения с позитивен характер. Имахме и самостоятелни успехи\", каза още той. \"Това е нов политически момент, различен от досега и успехът зависи много от начина, по който ще построим своята предизборна стратегия и тактика\", заяви Паргов.Според него има три условия за промяна на модела на управление на Столична община и в навечерието на кампанията. \"Първо, ликвидиране на абсолютната доминация на ГЕРБ в Столичния общински съвет. Второ, формирането на мнозинство в следващия общински съвет, алтернативно на ГЕРБ. Трето, избран кмет, подкрепящ и изпълняващ програмата на новото мнозинство\", каза Паргов.Председателят на БСП - София обърна внимание на това, че няма защо да се заблуждаваме, че кампанията ще бъде честна, че ще се води с почтени средства и по правилата на демократичните стандартни. \"Стана ясно, че ще бъде изключително мръсна, безскрупулна, дори брутална. Тя вече започна по този начин\", констатира той. \"Не трябва по никакъв повод да позволим да се отмести вниманието от общинската корупция и  злоупотребите с парите на данъкоплатците, от разхищенията на общинския бюджет и за приятелските кръгове, облагодетелствани от общинската управа. Трябва да стане безпределно ясно, че смисълът на нашата борба е именно промяната на тази политика, обърна се Паргов към делегатите - И, разбира се, да използваме всеки удобен случай да представяме нашите идеите и решенията, които предлагаме, нашата философия за управлението  на общината\".\"След днешното заседание на Градската конференция трябва поемем към предизборната кампания единни и сплотени. Това ще бъде много важен знак към обществото. Защото само тогава можем да претендираме да бъдем обединителен център на лявото пространство. Да дадем своя принос за консолидацията на всички, които искат промяната в столицата\", каза още той.\"Волята за успех трябва да бъде водеща. Всичко останало да остане на заден план. Целта е ясна. Нужна е мобилизация, която да доведе до постигането й. Сигурен съм, че сполуката ни очаква в края на тунела. Стига да имаме желание, кураж и вяра, че можем да стигнем до там\",  категоричен беше Калоян Паргов.\"Ето защо на БСП й трябва символна победа. А тя може да е в София. Столицата е мястото, където можем да нанесем решаващ удар върху модела на управление на ГЕРБ и да покажем, че парите на данъкоплатците, българските и европейските, може да се харчат справедливо и ефективно\", заяви той.\"Убеден съм, че никой в тази зала няма съмнение, че единствената възможност, чрез която можем да нанесем този решаващ удар на ГЕРБ в София, е Мая Манолова. 30 години не успяхме да направим пробив в столицата. Трябва да си направим изводите от досегашния си опит и да покажем, че сме си научили урока. Манолова има потенциала да мобилизира избиратели, които досега не са ни подкрепяли\", обърна се председателят на БСП - София  към делегатите. Той припомни, че през 2016 г. БСП беше изправена пред подобна дилема - партиен или непартиен кандидат за президентските избори. \"Преглътнахме партийното си его и постигнахме победа. Така беше тогава, така може да бъде и сега\", категоричен бе Калоян Паргов. ", "date": "2019.09.11", "title": "Калоян Паргов: Целта е БСП да бъде решаващ фактор в управлението на София"}
{"url": "http://www.cross.bg/sofiya-kmet-manolova-1613068.html", "text": "/КРОСС/ БСП - София подкрепи Мая Манолова за кмет на София, а лидера на Градския съвет Калоян Паргов - за водач на листата с общински съветници. Това решиха делегатите на петото заседание на XIII конференция на Софийската градска организация. Досегашният омбудсман на Република България остана единствен кандидат, след като останалите 16 номинирани от районните организации си направиха отвод. При явното гласуване с мнозинство от 175 гласа, нито един против и двама въздържали се делегатите на конференцията решиха да подкрепят Мая Манолова за кандидат на БСП за кмет на София. Калоян Паргов беше избран за водач на листата с общински съветници с мнозинство от 177 гласа, без против и въздържали се.Делегатите на конференцията гласуваха Изпълнителното бюро на Градския съвет на БСП - София да упълномощи представители на организацията, които да разговарят с подкрепения кандидат за кмет и да обсъдят общите политики, зад които да застанат.\"Конференцията прие и платформата за управление на София, което за нас е най-важното - политиките. Взехме решение и конференцията упълномощи Изпълнителното бюро на Градската организация и бъдещата листа да се срещнат с кандидата за кмет, да представят нашата платформа, да я обсъдят с нея, да намерят общите точки и политики, зад които ще застанем заедно, каза Корнелия Нинова. - Тази среща предстои вероятно другата седмица, за да се стиковат нашите идеи\". На въпрос, ако не се намерят общи точки, дали решението за подкрепа на Манолова ще се промени, Нинова отговори: \"Днес сме решили, няма начин това решение да бъде промянано, просто трябва да се разговаря за политиките, да се намерят общите. Вярвам, че това ще стане и слушайки Мая Манолова какво говори за управлението на София, виждайки нашата платформа - движим се в една посока\".Лидерът на БСП - София Калоян Паргов оцени шансовете на Мая Манолова като значителни. \"Решението, което днес взе градската партийна конференция, е информирано, базирано на подкрепата и по-точно предпочитанията, които са изразили основните партийни организации, както и на съответните проучвания, които сме си направили до този момент, за да можем да излезем с най-доброто в София. Оценявам шансовете й като значителни в битката за кмет на София\", коментира Калоян Паргов. ", "date": "2019.09.11", "title": "  БСП подкрепи Мая Манолова за кмет на София, Калоян Паргов води листата"}
{"url": "http://www.cross.bg/sofiya-manolova-kmet-1613069.html", "text": "/КРОСС/ Основните партийни организации в София бяха номинирани 18 кандидати за кмет на София. 16 от тях, до днес, са си направили самоотводи. Днес конференцията разгледа двете останали кандидатури - на арх. Борислав Борисов и на Мая Манолова. Арх. Борислав Борисов оттегли своята кандидатура. Конференцията с гласуване реши да подкрепи кандидатурата на Мая Манолова за кмет на София. При гласуването имаше само двама въздържали се. Взехме още едно решение.Конференцията прие и платформата за управление на София, което за нас е най-важното - политиките. Взехме решение и конференцията упълномощи ИБ на Градската организация и бъдещата листа да се срещнат с кандидата за кмет, да представят нашата платформа, да я обсъдят с нея, да намерят общите точки и политики, зад които ще застанем заедно. Тази среща предстои вероятно другата седмица, за да се стиковат нашите идеи\". Това заяви председателят на БСП Корнелия Нинова по време на пресконференция в централата на партията.На въпрос дали решението за подкрепа на Манолова ще се промени, ако не се намерят общи точки,  Нинова отговори: \"Днес сме решили, няма начин това решение да бъде променено, просто трябва да се разговаря за политиките, да се намерят общите. Вярвам, че това ще стане и съдейки по идеите на Манолова за управлението на София, виждайки нашата платформа - движим се в една посока\", допълни още Нинова. ", "date": "2019.09.11", "title": "Корнелия Нинова: Конференцията подкрепи кандидатурата на Мая Манолова за кмет на София"}
{"url": "http://www.cross.bg/proychvane-traseto-arheologichesko-1613054.html", "text": "/КРОСС/  Агенция „Пътна инфраструктура\" стартира обществена поръчка за пълно археологическо проучване на открития обект в района на село Градище, по трасето на АМ „Хемус\", в участъка от п. в. Белокопитово до п. в. Буховци.При първоначалното обследване на трасето е разкрит многослоен археологически обект.По време на предварителното му проучване се откриват селища от бронзовата, римската епоха и Средновековието. Най-многобройни са материалите от втората половина на IV в. и началото на V в. Сред находките присъстват керамика, монети, накити, инструменти, прешлени за вретено, тежести за стан и др. Разкрити са също ями вероятно от къснобронзовата епоха (II хил. пр. Хр.) и ранносредновековна землянка.Пълното спасителното археологическо проучване на обекта трябва да продължи не повече от 65 календарни дни. Прогнозната стойност на поръчката е 500 хил. лв. без ДДС.По трасето на АМ „Хемус\" в 16-километровата отсечка - от п. в. Белокопитово до п. в. Буховци, за проучване и наблюдение по време на строителството са регистрирани 5 археологически обекта. Общата стойност за предварителното и пълното им археологическо проучване е около 1,2 млн. лв. ", "date": "2019.09.11", "title": "Около 500 хил. лв. са предвидени за археологическо проучване на антично селище по трасето на АМ „Хемус“ "}
{"url": "http://www.cross.bg/fitnes-sofia-fest-1613055.html", "text": "/КРОСС/  Ултрамаратонецът Красимир Георгиев ще се включи в  с благотворителна кауза. На 5 и 6 октомври, в рамките на фитнес фестивала в зала „Арена Армеец, на специално инсталирана машина за гребане той ще гребе без прекъсване, в продължение на минимум 12 часа.Инициативата има за цел да събере средства за изграждане на възстановителен център за деца с онкохематологични заболявания в село Опицвет. Зад проекта стои сдружение , което работи за създаването на нормални условия за възстановяване на децата. Към момента е закупен теренът, на който трябва да се изгради комплекс. Основната цел на каузата е да се подобри социалната адаптация на децата с онкохематологични заболявания по време на лечението им и в последващия период, както и да се осигури помощ за децата и техните семейства за преодоляване на емоционалните последствия от болестта.Екипът на Sofia Fit Fest и Красимир Георгиев подкрепят благородната кауза в рамките на двудневния фестивал, а мотото, зад което застават с общи усилия, е „Който спаси един детски живот, спасява целия свят\".„Ще се радваме всички - спонсори, участници, изложители, презентъри и гости на фестивала, да ни подкрепят в начинанието, като се включат в благотворителното гребане. Раздвижете се, предизвикайте себе си и преодолейте едно физическо препятствие в името на благородна цел.\", казаха организаторите на Sofia Fit Fest.„Децата са изключителни герои. Духът, който те имат, и препятствията, през които минават, са нещо, което ги превръща в пример за това как никога не трябва да се отказваме да вървим напред, дори когато е тежко. И ако аз мога да помогна на някой от тях с това, което правя, то тогава моите усилия си заслужават 1000%.\", добави Красимир Георгиев.Всички участници в Sofia Fit Fest ще имат възможността да премерят издръжливостта си с Красимир Георгиев. За целта на разположение ще има три тренажора за гребане, а престрашилите се ще могат да се включат и в тандем с приятел.Средствата, събрани от кампанията, ще постъпят в специална дарителска сметка:Първа инвестиционна банка АДBIC: FINVBGSFIBAN: BG59 FINV 9150 1314 9187 45Бенефициент: Сдружение „Деца с онкохематологични заболявания\"Тази година фитнес фестивалът ще бъде два пъти по-мащабен, в сравнение с 2018 г. В него ще бъдат представени 35 вида фитнес дисциплини за групови тренировки и ще се включат над 40 от най-успешните и популярни фитнес презентъри от цял свят и България. Sofia Fit Fest 2019 ще бъде на площ от 2 000 кв.м. открита зона и 1 300 кв.м. закрита част, всяка от които с целодневна активна програма. Посланик на събитието е един от най-успешните и легендарни спортисти в България - Йордан Йовчев. Той ще се включи в лекторската програма, както и с демонстрация на станцията за стрийт фитнес. Към него ще се присъединят и спортисти от Клуб по гимнастика и стрийт фитнес „Street Workout Bulgaria\".  ", "date": "2019.09.11", "title": "Ултрамаратонецът Красимир Георгиев се включва в Sofia Fit Fest 2019 с благотворителна кауза"}
{"url": "http://www.cross.bg/vasilev-face-grypa-1613053.html", "text": "/КРООС/ Председателят на УС на НЛРС-СЛРБ инж. Васил Василев беше избран единодушно за вицепрезидент на Федерацията на европейските ловни асоциации (FACE) от членовете на Генералната асамблея, която заседава днес в Брюксел. В 12-членния управителен орган на FACE той ще представлява интересите на ловците от европейския Югоизточен регион, в който влизат ловните организации на България, Румъния, Сърбия, Хърватска, Босна и Херцеговина, Черна гора, Албания и Турция. Председател на федерацията е Торнбьорн Ларсон (на снимката в дясно).Създадена през 1977 г., FACE обединява организации от 37 европейски държави, представляващи 7 милиона членове. Мото на организацията е „Гласът на европейските ловци\". Генералната асамблея днес прие за нов член ловната организация на Исландия, а в европейското ловно семейство се завърна и Испания.Тясно свързана с FACE е интерпарламентарната група „Биоразнообразие, лов и селски райони\", чиято дейност ще бъде подновена и в мандата на новия Европейски парламент. Известна още като „Ловната група\", тя е създадена през 1985 г. и обединява евродепутати от различни политически семейства, които се интересуват от въпросите на лова и устойчивото управление на природните ресурси. На преучредителното събрание вчера заявления за членство в групата подадоха и българските евродепутати Асим Адемов (Европейска народна партия), Петър Витанов (Прогресивен алианс на социалистите и демократите), Атидже Алиева-Вели („Обнови Европа\"), Ангел Джамбазки и Андрей Слабаков („Европейски консерватори и реформисти\").  В търсене на подкрепа за каузите на ловната общност в България, преди събитието председателят на СЛРБ проведе срещи и с евродепутатите Андрей Ковачев (ЕНП), който е заместник-член на Комисията по земеделие и развитие на селските райони, и Иво Христов (\"Социалисти и демократи\") - заместник-член на същата комисия, а също и на комисията по рибно стопанство.Вечерта на 10 септември, по покана на председателя на Народното събрание Цвета Караянчева, инж. Василев посети изложба, посветена на 140-та годишнина от приемането на Търновската конституция и началото на българския парламентаризъм, която бе открита в сградата на Европейския парламент в присъствието на председателя му Давид Сасоли. ", "date": "2019.09.11", "title": " Инж. Васил Василев бе избран за вицепрезидент на Европейската ловна федерация"}
{"url": "http://www.cross.bg/zaplata-sestri-sestra-1613057.html", "text": "/КРОСС/  Стартова заплата в размер на две минимални заплати поискаха медицински сестри от цялата страна, които в този момент протестират пред Народното събрание, предаде репортер на БГНЕС.Повечето от присъстващите носят лента с призив „Не на страха\" и развяват лозунги „Здравеопазването не е търговия\" и „Пациентите не са банкомати\".Сред протестиращите е Даниела Христова, която работи в отделението по гастроентерология на бургаската университетска многопрофилна болница. Медицинската сестра има 30 годишен стаж зад гърба си, за който взима заплата от 650 лв.„Искаме достойни условия на труд и адекватно възнаграждение за труда ни. Искаме стартовата заплата на всички практикуващи сестри да бъде в размер на две минимални заплати\", заяви тя и добави, че настоява да бъдат премахнати търговските дружества в здравеопазването.Протестиращите настояват да бъдат върнати медицинските стандарти, да се промени категорията на труд на практикуващите тази професия, да бъде подписан Колективен трудов договор на Национално ниво с всички структури в здравеопазването, както и да се регламентира самостоятелната сестринска практика.Организаторът на протеста, уволнената медицинска сестра Мая Илиева каза за БГНЕС, че утре ще опънат палатка и ще посрещнат депутатите като им задават различни въпроси, на които ако те не могат да отговорят, сестрите ще им кажат отговорите.„Ще посрещаме депутатите винаги когато имат заседание - от сряда до петък. В дните, когато не заседават ще информираме гражданите, които преминават през пл. „Св. Неделя\" и „Славейков\". Ще разясняваме проблемите в здравеопазването. Ще питаме гражданите дали са платили раждането на детето им, знаят ли какво работят сестрите в реанимация, колко частни болници има у нас\", разкри Илиева и добави, че протестът им става безсрочен. Безработната медицинска сестра обяви, че утре имат среща с комисията за неправителствените организации и такива предстоят със здравната и социална комисии. ", "date": "2019.09.11", "title": "Медицинските сестри: Искаме стартова заплата 1120 лв."}
{"url": "http://www.cross.bg/putya-primorsko-kolata-1613056.html", "text": "/КРОСС/  43-годишен бургазлия е загинал при катастрофа на пътя Равадиново - Приморско, съобщи \"Флагман\".Инцидентът е станал на 9-и септември, но е установен около 00.11 часа тази нощ, тъй като колата е изхвърчала извън пътя в гориста местност на пътя между комплекс \"Свети Тома\" и Приморско.По информация на Флагман.бг загиналият е 43-годишният Мануил К. На 9-ти септември той се уговорил с приятели да се срещнат в Приморско. Обадил се, че е тръгнал, но така и не се е появил в морския град. Близките му го търсели, но неуспешно, телефонът му бил изключен, нито от него, нито от колата имало някаква следа.Едва вчера, минавайки през пътя, който свързва Шофьорския плаж с главния път Бургас-Приморско, са забелязани следи по крайпътните храсти. Служителите на полицията направили обход на местността и по-навътре в гората са забелязали колата на бургазлията.Със съдействието на пожарникари от Созопол с моторни триони е разчистена растителността и дърветата за достигане на местопроизшествието, като в купето на автомобила на задната седалка е открито тялото на водача, който не е ползвал предпазен колан.Тялото е откарано за аутопсия в отделение \"Съдебна медицина\" при УМБАЛ - Бургас.Работата по случая продължава от служители на Районно управление - Созопол. ", "date": "2019.09.11", "title": "Шофьор излятя от пътя край Приморско, намериха го мъртъв два дни по-късно"}
{"url": "http://www.cross.bg/minimalnata-zaplata-nashite-1613061.html", "text": "/КРОСС/  Пенсиите ще се увеличат най-малко с 6% от 1 юли 2020 г., каза социалният министър Бисер Петков, след като беше изслушан от ресорната комисия в Народното събрание.\"Ръстът на средния осигурителен доход отчитан от НОИ дава основание да се завиши прогнозата, която е заложена в три годишната бюджетна рамка и нашите очаквания и нашите очаквания, без да мога да кажа конкретно число е, че темпът на осъвременяване на пенсиите от 1 юли ще бъде по-висок от заложения и ще бъде над 6%\", каза министърът. Той обаче уточни, че точният процент ще стане ясен по-късно.\"При темпът на нарастване на минималната заплата в рамките на този управленски мандат има предвидимост и яснота\", обясни още социалният министър.\"През следващата година тя трябва да 610 лв. Синдикатите винаги искат по-висок ръст на минималните заплати, а работодателските организации смятат, че минималната заплата не трябва да нараства. Този дебат ще се води докато нямаме яснота върху факторите, от които зависи минималната заплата и начина, по които тя да се определя\", обясни още Петков. ", "date": "2019.09.11", "title": "Пенсиите ще се увеличат с най-малко 6% от догодина "}
{"url": "http://www.cross.bg/ykraiina-rysiya-donbas-1613062.html", "text": "/КРОСС/  Киев спря разтрогването на двустранните споразумения с Москва - процес, набрал обороти по време на предишния украински президент Петро Порошенко. Същото важи за документите, подписани от Украйна в рамките на ОНД, пише \"Комерсант\".Търсейки обяснение за паузата, вестникът припомня, че екипът на новия украински лидер Володимир Зеленски засега е твърде зает с кадрови рокади.Двустранната договорно-правна база включва близо 400 документа. Киев започна да ги денонсира едностранно през 2014 г., след като Москва анексира Крим и започна конфликтът с проруските сепаратисти в Източна Украйна. Сред почти 50-те вече скъсани спогодби \"Комерсант\" споменава договора за приятелство, сътрудничество и партньорство между Русия и Украйна, както и пакет споразумения за пребиваването на руския Черноморски флот на украинска територия. За разлика от другите последните \"са разтрогнати по инициатива на Москва във връзка с присъединяването на Крим\", посочва изданието.По времето на Порошенко Киев започна да разтрогва първо споразуменията с Русия за сигурността - сътрудничеството между военните и между тайните служби. Все още действат обаче споразуменията в сферите на дипломацията и културата, както и по ред юридически въпроси като екстрадицията на престъпници, изтъква събеседник на всекидневника в руското външно министерство.През целия период на руско-украинския конфликт никоя от страните не е поставяла под съмнение двустранните договорености за взаимодействиео в ядрената енергетика - \"едва ли не единствената сфера\", в която сътрудничеството тече без прекъсване и под строг контрол, подчертава дипломатическото ведомство на Русия.Според министерството Киев може да поднови разтрогването на двустранни споразумения или да се откаже от тази практика - това ще покаже дали руско-украинските отношения ще се променят след смяната на властта в Украйна и в каква посока, добавя \"Комерсант\".Лидерите на \"нормандската четворка\" (Русия, Украйна, Германия и Франция) най-вероятно ще имат среща до края на октомври, прогнозират източници на \"Известия\", запознати с хода на преговорите.Според тях всички страни признават, че обстрелите на разграничителната линия между войските в Донбас са намалели, а размяната на затворници между Русия и Украйна тези дни създава позитивен фон за градивен диалог. И въпреки че връщането им не е пряко свързано с Минските споразумения, успешната размяна показва, че Зеленски е способен да изпълнява обещаното, пише вестникът.Размяната като пример за сътрудничество между Русия и Украйна - две страни от \"нормандския формат\", прави предстоящата среща \"по-осезаема\" - \"за три години Украйна не направи нищо за (бъдещото) уреждане\", коментира Леонид Калашников, оглавяващ комисията по въпросите на ОНД в Държавната дума.Според него на евентуалната лидерска среща в Париж страните трябва не само да набележат някакви точки, а да определят конкретни срокове за задействане на т. нар. формула на Щайнмайер, определяща механизма за въвеждане на самоуправление в част от Донбас.Ако Зеленски склони да тръгне към осъществяване на тази формула, \"нормандският формат\" ще се събере доста бързо, предполага киевският аналитик Михайло Погребински.Но \"ако всичко се развие така, в Украйна ще избухне голям скандал. Партията на войната категорично не приема (идеята за) специален статут на Донбас\", предупреждава експертът.Кремъл смята да загърби Донбас - размяната на пленници бе само пролог към осъществяване на споразуменията от Минск, пише \"Свободная преса\".Решаването на хуманитарните проблеми между Русия и Украйна може да се проточи до безкрай - с десетилетия, щом не е решен политическият проблем, който ги е породил, заявява изданието. Според него отвличанията и обстрелите в Източна Украйна \"ще продължат, докато не се появи пълноценна държавна граница\" между самообявилите се републики в Донбас - вече в състава на Русия, и Украйна.Кремъл обаче все още е против и се стреми \"все пак да натика Донбас обратно в Украйна под формата на райони със специален статут\", пише всекидневникът. Той цитира политолога Алексей Чеснаков, според когото Кремъл изобщо не мисли за включване на Донецката и Луганската република в състава на Русия. Борбата в Москва е между онези, които искат по-скоро да обърнат гръб на региона с надеждата да се отърват от натиска на Запада, и онези, които разчитат, че ако е в състава на Украйна, Донбас ще пригоди страната към интересите на Русия. Путин избира между тези две позиции, твърди \"Свободная преса\".Нещата се движат към нов опит за осъществяване на \"Минск\". Като политическа схема, на хартия, минските споразумения може да са изглеждали обосновани. В смисъл, че Русия има нужда от цялата Украйна - ако не приятелска, поне като неутрална страна. От пет години насам обаче в Донбас се е проляла толкова кръв, че мирното съвместно съществуване вече просто е невъзможно, пише вестникът.Къде е гаранцията, че щом бъде изпълнен \"Минск\", щом републиките в Донбас пак станат Украйна, а по границата с Русия се появят украински войски, Зеленски ще може да задържи ситуацията под контрол? Ами ако го свалят на другия ден чрез нов майдан като предател на интересите на украинската нация? Как ще може тогава Русия да защити руснаците? - пита \"Свободная преса\".Източник: БТА ", "date": "2019.09.11", "title": "Бъдещето на руско-украинските отношения "}
{"url": "http://www.cross.bg/sreshtata-meditzi-ivan-1613063.html", "text": "/КРОСС/  Заместниците на главния прокурор Иван Гешев и Мария Шишкова се срещнаха с ръководството на Българския лекарски съюз (БЛС). На срещата присъстваха д-р Иван Маджаров - председател на БЛС, д-р Николай Брънзалов - заместник-председател на БЛС, д-р Стоян Борисов - главен секретар на БЛС, и д-р Нели Нешева - член на УС на БЛС.Сред основните теми на срещата бе агресията срещу медици, като при последния случай от края на миналата седмица бяха нападнати лекари и медицински сестри от Специализираната белодробна болница \"Д-р Трейман\" във Велико Търново.Обсъдено бе създаването на съгласуван работещ механизъм и начините на прилагането на законовия инструментариум с цел защита на лекарите на работното им място.Участниците в срещата дискутираха и необходимостта от съвместни действия на институциите за промяна на обществените нагласи и възвръщане на доверието към работещите в системата на здравеопазването. Прокуратурата на Република България има подписано Споразумение за сътрудничество и взаимодействие с Министерството на здравеопазването от 2015 г. Съгласно него на 14.08.2017 г. главният прокурор Сотир Цацаров издаде заповед за осигуряване на приоритетно разследване при случаи на посегателства срещу медици, без забавяния, по възможност по реда на бързото производство. ", "date": "2019.09.11", "title": "Ръководството на прокуратурата се срещна с БЛС заради агресия срещу медици"}
{"url": "http://www.cross.bg/tyrtziya-erhov-broii-1613039.html", "text": "/КРОСС/   Около 90 руснаци са починали в Турция това лято, докато са били на почивка, пише Риа новости. Посланикът на Русия в Анкара Алексей Ерхов взе отношение след големия брой подобни новини.\"Явлението се обяснява с увеличения брой наши граждани, които посещават Турция\", казва Ерхов.Според посланика, през този туристически сезон, който още не е завършил, има 88 смъртни случая и поне още 40 спешни извозвания на туристи със сериозни здравословни проблеми.\"Миналата година 6 милиона руски граждани посетиха Турция, а тази година се очаква да са дори повече\", казва Ерхов.Дипломатът твърди, че както руските власти, така и турските институции, взимат необходимите мерки за безопасността на туристите.Според Ерхов, туристите най-често почиват по банални причини.\"Например здравословни проблеми. Това често са хора на преклонна възраст, страдащи от сърдечно-съдови заболявания. Пристигат в Турция, където през лятото атмосферните условия са много различни от типичните за Русия - горещо е, задушно, с висока влажност. От това следват инсулти, инфаркти и много други\", казва Ерхов. ", "date": "2019.09.11", "title": "Много смъртни случаи на руснаци в Турция по време на почивка "}
{"url": "http://www.cross.bg/mrezhi-lenta-spektur-1613040.html", "text": "/КРОСС/  Освобождава се радиочестотен спектър за стартиране на изграждането на 5G мрежи. Това предвижда приетото днес решение от правителството за изменение и допълнение на Националния план за разпределение на радиочестотния спектър.По този начин се създават условия за предприемане на действия от Комисията за регулиране на съобщенията за организиране на дейността по предоставяне на операторите радиочестотен спектър в обхват 700 MHz и радиочестотна лента 24.25-27.5 GHz, необходими за изграждане на 5G мрежи. Те следва да осигурят висока скорост на обмен на данни при пълно покритие на страната по територия, а не само по население.Направените изменения са в съответствие с Националната пътна карта за изпълнение на задълженията на Република България по Решение (ЕС) 2017/899 на Европейския парламент и на Съвета от 17 май 2017 г. за използването на радиочестотна лента 470-790 MHz в Съюза.", "date": "2019.09.11", "title": "Освобождават се честоти за изграждането на 5G мрежи"}
{"url": "http://www.cross.bg/grazhdanite-stolichna-problemite-1613042.html", "text": "/КРОСС/  Вашите пари от данъци трябва да ги виждате инвестирани в квартала. С тези думи лидерът на БСП - София Калоян Паргов се обърна към граждани от столичния квартал \"Орландовци\". На срещата с хората присъстваха още народният представител от \"БСП за България\" Николай Цонков, общинският съветник от групата на социалистите Иван Таков и кандидатът на БСП за кмет на район \"Сердика\" Янко Янков.\"Хората предложиха част от улиците в квартала да ги направим еднопосочни. Това може да бъде реализирано. По-големият проблем обаче е инфраструктурата. С тези дупки и асфалт от времето на социализма няма как да продължаваме. Същото е положението във \"Връбница\", в \"Обеля\", в \"Овча купел\", в \"Хаджи Димитър\"... Крайните квартали са забравени от управляващите. А всички плащаме данъци. Парите от тях трябва да се връщат при нас, в квартала ни. Да ги виждаме инвестирани там, където живеем. А не да гледаме как ги влагат в ремонти и ремонти на ремонтите на \"Граф Игнатиев\", на \"Дондуков\" и около жълтите павета. Представете си само - с 24 милиона лева бюджет район \"Сердика\" ще светне\". А управляващите в Столична община ги инвестираха в ремонт на по-малко от километър на \"Графа\".Калоян Паргов представи пред гражданите и кандидата на БСП за кмет на район \"Сердика\" Янко Янков. \"Назад във времето той вече е бил кмет и има опит. Освен това е инженер, транспортен деятел, полковник. Той прие поканата ми да бъде кандидатът на БСП за кмет на този район. Вярвам, че вие, гражданите, заедно с Янко Янков и с нашата подкрепа, ще успеем да се справим с проблемите и да направим от район \"Сердика\" по-добро и по-уютно място за живеене\", каза лидерът на БСП - София. Той припомни, че заедно с гражданите от \"Орландовци\" вече имат постигнати успехи. Безспорно най-големият от тях е забраната за минаване на тежкотоварни камиони по улица \"Рояк\" и асфалтирането й заедно с ул. \"Жак Дюкло\".\"От около месец вече работя \"на терен\", както се казва, и познавам добре проблемите на хората от квартала, коментира Янко Янков. - Това, което чух на срещата, не ме изненадва. Въпросите, поставени от гражданите, и проблемите, които те посочиха, са реални. Имах време дори да помисля как да подредя проблемите, съставих вече един проектоплан и ги разделих по важност и по начин на решаване. Защото едните зависят от администрацията на район \"Сердика\", други са в компетенцията на Столична община, а трети - на други институции на държавно ниво. Срещите продължават. Когато приключат, ще направя анализ и ще подредя проблемите според приоритета. След това ще направя план-програма за решаването им. Всичко това ще представя на гражданите. Ще им покажа как аз виждам работата през следващите 4 години. И твърдо ще поема отговорността да разрешим всички проблеми, които зависят от районната администрация. За справянето с другите ще се боря, докато не постигна успех\".Според Иван Таков, проблемите на гражданите в крайните квартали са породени от пълната липса на политики и приоритети от страна на Столична община към тези части от София. \"Повече от 6 години ние говорим за това, че градът се развива на две скорости, коментира той. - Много бих искал да получа отговор на въпроса защо Столична община дава 15 милиона лева в момента, за да асфалтира бул. \"България\"? Това ли е най-големият проблем в града? Толкова ли е зле този булевард, че се налага с приоритет да бъде ремонтиран? Защо не погледнат вътрешнокварталните улици? Защо не ви питат вас, гражданите от кварталите, дали имате проблем с детските градини и ясли. Вече 20 години този въпрос стои нерешен. Бюджетът на Столична община за тази година е 1,7 милиарда лева. За чистотата на София са заделени 208 милиона. По-чист ли е градът? Въздухът по-чист ли е? Преди 10 години бюджетът за чистота е бил 140 милиона. За тази е двойно по-висок. А можем ли да кажем, че София е двойно по-чиста от тогава?! Въпросите са много, а отговорите от това управление на Столична община са незадоволителни. Затова е толкова нужна промяната\". ", "date": "2019.09.11", "title": "  Калоян Паргов пред граждани от \"Орландовци\": Вашите пари от данъци трябва да ги виждате инвестирани в квартала"}
{"url": "http://www.cross.bg/avramova-botevgrad-mezdra-1613041.html", "text": "/КРОСС/  Правителството даде „зелена светлина\" за реализацията на скоростния път между Мездра и Ботевград с прието днес постановление за извършване на промени на утвърдения със Закона за държавния бюджет на Република България за 2019 г. максимален размер на ангажиментите за разходи.Това съобщи министърът на регионалното развитие и благоустройството Петя Аврамова след редовното правителствено заседание. Тя обясни, че с постановлението се увеличава максималният размер на ангажиментите, които Министерството на регионалното развитие и благоустройството може да поеме за сключване на договори с изпълнителите с до 419 327 906 млн. лв., с които ще се финансира проектът.Общата стойност в размер на малко над 419 млн. лв. ще бъдат разплатени на изпълнителите от приходите, които ще бъдат реализирани в следващите години от винетни и тол такси, каза още министър Аврамова. Тя напомни, че двата лота ще бъдат разплащани по нова схема. Изпълнителите ще получат сумата след подписване на Акт образец 16, т.е. след цялостно завършване и приемане с приемателна комисия на изградените участъци. Министърът изрази увереност, че този пилотен начин на финансиране ще действа дисциплиниращо на изпълнителите, те ще работят максимално мобилизирано и ще изпълнят договорите в срок и с необходимото качество, така че обектът да може да бъде приет и разплатен. Индикативният срок за приключване на строително-монтажните работи е 2023 година.Регионалният министър изрази увереност, че с усилената работа на АПИ и съдействието на министерството строителните работи на терен ще могат да стартират до края на годината.Вчера е избран изпълнителят на Лот 1 с дължина 19,3 км на стойност 132 999 946 лв. без ДДС. Това е дружеството „ГЕОПЪТ ЛОТ 1\", което включва фирмите „Геострой\" и „Пътстрой-92\". Изпълнението на Лот 2 с дължина 13,4 км на стойност 222 479 922 лв. без ДДС ще бъде възложено на Консорциум „МБ Лот 2 - 2019\", с участници: „ЕВРОПЕЙСКИ ПЪТИЩА\" АД, „ВОДНО СТРОИТЕЛСТВО - БЛАГОЕВГРАД\" АД и „ВАХОСТАВ-СК\" а.с. Договорите с тях ще включват допроектиране, проектиране и извършване на строително-монтажни работи.Като представител на Северозападна България Петя Аврамова изрази задоволството си от старта на работата по този участък от направлението от Дунав мост 2 към ГКПП „Кулата\", по който минава голям тежкотоварен трафик, създаващ рискови моменти за всички пътуващи по отсечката. Тя подчерта, че тази пътна отсечка от години се чака от жителите на трите области в района - Враца, Монтана и Видин, и е приоритетна за правителството, премиера Бойко Борисов и за нея, като представител на тази част на страната.Участъкът от републиканската пътна мрежа между Ботевград и Мездра в момента е с много завои, където се правят рискови изпреварвания и има много катастрофи. За да се повиши безопасността на трасето, модернизацията на участъка включва освен удвояване на пътя и изнасяне на трафика извън населените места. Ще бъдат изградени обходи при селата Люти дол, Типченица, Новачене и Скравена. Ще бъдат построени също кръгови кръстовища при Мездра, Дерманци, Ребърково, Люти Дол, Скравена и Ботевград и две тунелни съоръжения при Люти дол. ", "date": "2019.09.11", "title": "Министър Аврамова: Правителството даде „зелена светлина“ за реализацията на скоростния път Мездра – Ботевград"}
{"url": "http://www.cross.bg/tzatzarov-slychaya-prokyror-1613043.html", "text": "/КРОСС/  Не мога да се съглася с твърдението, че това е политическа акция, заяви главният прокурор Сотир Цацаров във връзка със шпионския скандал, разразил се у нас.Пред депутатите в парламента Цацаров разкри подробности около случая с повдигнатото обвинение в шпионаж на председателя на Национално движение „Русофили\" Николай Малинов. Той бе задържан при акция вчера, но по-късно бе освободен под парична гаранция в размер на 50 хиляди лева.„Това не е преследване за идеи. Когато идеите се налагат с пари и с влияние, както и са насочени срещу националната сигурност на България, това е престъпление\", категоричен бе Цацаров от парламентарната трибуна.Във връзка със случая държавата ни е наложила 10-годишна забрана за влизане на нейна територия на двама руски граждани - Леонид Решетников и Константин Малофеев.Според главният прокурор във случаят не може да се говори за атака срещу движение „Русофили\", а за личните действия на ръководителя му. „Това не е опит за разделение на българското общество на „русофили\" и „русофоби\", подчерта Цацаров и отново припомни, че случаят е свързан със потока на финансови средства, предназначени за постигането на определени цели у нас.На този етап Николай Малинов е единственият обвиняем по случая. В хода на разследването са претърсени 11 адреса и 5 автомобила, от които са иззети като доказателства множество документи и компютри. Първоначално са задържани общо 8 души, а като свидетели са разпитани други 15. ", "date": "2019.09.11", "title": "Главният прокурор: Константин Малофеев също е със забрана да влиза у нас "}
{"url": "http://www.cross.bg/turnovo-veliko-ychenitzi-1613045.html", "text": "/КРОСС/  Трима ученици от Спортното училище във Велико Търново са бити с бухалки от други тийнейджъри след спор заради момиче. Това обявиха от полицията в старата столица, цитирани от \"24 часа\".Екшънът се разиграл в района на пазара в квартал \"Бузлуджа\" във вторник пред очите на десетки свидетели, които подали сигнал на телефон 112.Пострадали са двама деветокласници и един седмокласник. При пристигането на полицията и Спешна помощ те били целите в кръв, със синини, отоци и избити зъби. Единият от учениците е пострадал по-сериозно и е останал в болница, а другите двама са освободени за домашно лечение.\"Извършителите са задържани. Те са 16-17 годишни. Касае се за любовна драма, за момичета, изяснено е. Всички ученици са от Велико Търново. Има информация, че е използвана бухалка, но тепърва предстои събиране на доказателства\", каза директорът на Областната дирекция на МВР старши комисар Димитър Машов. ", "date": "2019.09.11", "title": "Пребиха с бухалки ученици от Велико Търново"}
{"url": "http://www.cross.bg/putyvane-vuzrast-lokomotiv-1613047.html", "text": "/КРОСС/  БДЖ организира още едно празнично атракционно пътуване за всички свои клиенти, поради големия интерес към ретро подвижния състав. По повод Деня на Независимостта на България /22-ри септември/ по маршрута София-Черепиш-София специалното пътуване ще се осъществи с парния локомотив 01.23, а композицията ще е в състав от шест вагона.Атракционният влак ще отпътува от Централна гара София в 09:10 ч. По време на престоя си туристите могат да посетят Черепишкия манастир „Успение Богородично\", както и да разгледат музейната част в комплекса. В обратното направление композицията с ретро локомотива ще потегли от гара Черепиш в 14:15 ч.Цената на билета за влака с парния локомотив № 01.23 между София и Черепиш ще бъде 29.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Националният железопътен превозвач напомня, че децата на възраст до 10 години задължително пътуват с придружител.Продажбата за пътуване с атракционните влакове стартира от днес (11-и септември). Билети могат да бъдат закупени от билетните каси и железопътните бюра във всички гари в страната. ", "date": "2019.09.11", "title": "БДЖ организира още едно празнично пътуване с парен локомотив "}
{"url": "http://www.cross.bg/elektricheska-global-maritza-1613046.html", "text": "/КРОСС/  НЕК вече няма да купува ток от \"Марица Изток 3\". Това реши Министерски съвет на редовното си заседание. Правителството прие протоколно решение, с което дава мандат на заместник министър-председателя, на министъра на финансите и на министъра на енергетиката да водят преговори с „Контур Глобал\" с цел прекратяване на договора за изкупуване на електрическа енергия. Договорът е сключен на 13-ти юни 2001 година между „Националната електрическа компания\" ЕАД и „Контур Глобал Марица Изток 3\" АД.Вицепремиерът и двамата министри имат мандат за провеждане на срещи с „Контур Глобал\", както и да направляват и осъществяват комуникацията с Главна дирекция „Конкуренция\" на Европейската комисия във връзка с прекратяването на договора.Европейската комисия е образувала производство в Главна дирекция „Конкуренция\" на основание на подадена жалба от Комисията за енергийно и водно регулиране, в която се посочва, че договорът за изкупуване на електрическа енергия представлява несъвместима държавна помощ. ", "date": "2019.09.11", "title": "НЕК вече няма да купува ток от \"Марица Изток 3\""}
{"url": "http://www.cross.bg/vasilev-korab-bili-1613050.html", "text": "/КРОСС/  Нови разкрития по мегаделото за фалита на КТБ направи основният свидетел Бисер Лазов, който вече втори ден отговаря на въпроси на прокуратурата в спецсъда. Според показанията, които даде днес пред съда фирма на подставено лице на Цветан Василев е източила 9 700 000 евро от КТБ за купуването на кораб фантом.През юни 2009 г. КТБ отпуснала 9 700 000 евро на фирмата \"Емстейд\" ЕОД за купуването на кораб. С парите обаче не бил набавен морският плавателен съд, а превъртени през офшорна фирма и върнати за погасяване на задължения на други дружества на Цветан Василев, пише \"24 часа\".Управител и собственик на \"Емстейд\" ЕОД била Мария Илиева, юрист във фирмата на Василев. Дружеството не се занимавало с никаква дейност, нямало и персонал и била поредната куха фирма, създадена с цел отпускане на кредити от банката. Като един такъв кредит бил и този за закупуването на кораб./КРОСС/  Схемата за фиктивната покупка била измислена от Александър Пантелеев и Георги Вятков, шефове в КТБ. Те дори били много горди от това, което измислили, обясни Лазов. В интернет видели документи за покупка на кораб и въз основа на тях били изработени такива. Пантелеев и Вятков говорили, че ще направят документи и за морска ипотека. Така на книга парите били дадени за кораб, но в действителност такъв нямало. Милионите били превъртени през офшорна фирма, за да се избегнат данъци.Преди година и половина с Бисер Лазов се свързал човек, който купил от синдиците на КТБ кредитните задължения на фирмата \"Емстейд\" ЕОД и бил много горд с това, че се сдобил с кораб. Неговото разочарование обаче било огромно, когато след като проверил в корабната администрация в Малта, където корабът трябвало да бъде записан, разбрал, че всъщност такъв не съществува.В съдебната зала Бисер Лазов обясни още, че служителите на Цветан Василев, на чиито имена се водели фирми, били притеснени и сред тях съществувало напрежение през периода 2008-2014 г. Той също се тревожел, че формалните собственици в един момент могат да се разпореждат с тези дружества и тяхното имущество. Ето защо били изготвени документи например на фирмата \"Дивелт 59\", с които формалният собственик прехвърля дружествените дялове на Цветан Василев и този документ стоял в банкера, за да го използва в случай на нужда.Извън залата Бисер Лазов разкри, че имало и счетоводителка във фирмите на Василев, която обаче му се опълчила и отказала на нейно име да бъде записано дружество. Тя лично обяснила на банкера, че не е съгласна и ако трябва ще напусне, а той приел решението и от това за жената не последвало нищо. ", "date": "2019.09.11", "title": "Цветан Василев източил от КТБ 9,7 млн евро през фирма на подставено лице за кораб фантом "}
{"url": "http://www.cross.bg/bulgariya-talanti-talantite-1613048.html", "text": "/КРОСС/  Глобалният индекс за конкурентоспособност на талантите за 2019 година, който се разработва от Adecco Group и един от най-престижните бизнес университети в света INSEAD, беше представен в България.Специален акцент в тазгодишния анализ е предприемачеството - как се насърчава, отглежда и развива в целия свят и как това се отразява на конкурентоспособността на различните икономики. Докладът откроява нови подходи за стимулиране на предприемачеството, включително и вътре в компаниите, като например развитие на иновациите отдолу нагоре за допълнително ангажиране и вдъхновяване на служителите. Тези процеси са много видими в градовете, където екосистемата на „Smart city\" действа като магнит за нови таланти.Докладът измерва нивата на глобалната конкурентоспособност на таланта, като разглежда 68 индикатора. Анализът за 2019 г. обхваща 125 национални икономики и 114 града, във всички групи по нива на доходите и етап на развитие.Лидери в класацията за 2019 г. са Швейцария, Сингапур и САЩ. При градовете най-високо се нарежда Вашингтон, следван от Копенхаген, Осло, Виена и Цюрих. България е класирана на 54-то място, а София - на 78-мо.Най-високо е класирана България по показателите „Задържане на таланти\" и „Глобално знание\". Най-голямото предизвикателство за страната ни остава възможността за привличане на таланти - родни и чуждестранни.България  е разглеждана в конкуренция с групата от държави в Източна и Южна Европа, които са с високи и средни към високи доходи.Резултатите за конкурентоспособност на талантите в България се отчитат като по-добри от средните, тъй като, въпреки че това е страната с най-ниския БВП на глава от населението, тя изпреварва Румъния и Хърватска и с малко отстъпва на Гърция, Унгария и Полша.В този регион с най-добри резултати в класацията се нарежда Чехия, която е с двойно по-висок БВП от България (сравнима е по-богатство с Италия). Тя изпреварва България само с 16 позиции.„Пазарът на труда се променя много бързо. Затова е важно отделните държави и градове да предлагат подходящи условия за привличане на таланти. В противен случай има риск да бъдат изпуснати дори вече привлечените хора и бизнеси, които да потърсят по-добри условия другаде. Резултатите от тазгодишния доклад са допълнително доказателство за това как предприемаческият талант все повече се разглежда като ключов фактор за ориентиране в постоянно променящия се свят. Създаването на правилните условия и отглеждането на предприемачески дух е от изключително значение за развитието на талантите и за полагане на основата за развитието на икономиките за в бъдеще.\", коментира Ален Дехейз, главен изпълнителен директор на Adecco Group. „Като световен лидер в областта на HR услугите, ежедневно сме свидетели на конкуренция за таланти. Отделните компании и държави се конкурират в световен мащаб за развитие и привличане на по-добри таланти и за задържане на служителите, които допринасят за конкурентоспособността, иновациите и растежа. В този контекст всички се нуждаят от количествени инструменти, които могат да подпомагат вземането на решения и разработването и прилагането на по-добри стратегии и политики в области като образованието и заетостта. Глобалният индекс за конкурентоспособност на талантите е точно такъв инструмент. Бизнесът и правителството трябва да работят ръка за ръка, за създаването на култура и начин на мислене, които ще отключат положителния потенциал, носен от технологиите и така да направим България магнит за таланти.\", каза Константинос Милонас, изпълнителен директор на Adecco Group за България и Гърция.", "date": "2019.09.11", "title": "България  се нарежда на 54-то място сред 125 държави по конкурентоспособност на талантите"}
{"url": "http://www.cross.bg/zadurzhani-kvartal-petrov-1613029.html", "text": "/КРОСС/ Двама души бяха задържани за жестокото убийство на 43- годишния Десислав Петров в София, предаде „24 часа\". Той бе открит мъртъв на 1 септември в градинка в  столичния квартал „Изгрев\". Намери го дете, което разхождало семейното куче. Бързо било изяснено, че строителят е пил предната вечер. Разбрало се кои са хората, които са били с него. Двама от тях бяха задържани за разпит миналата седмица. Оказало се, че са невинни.Те обаче издали побойниците, които пребили до смърт с дървени пръти Петров. Той починал от тежка черепно-мозъчна травма. Наложи се и един от мъжете да бъде обявен освен за общодържавно и за международно издирване. Двамата са задържани за 72 часа. Те са обвинени в убийство по особено жесток начин. Прокуратурата ще им иска постоянен арест. ", "date": "2019.09.11", "title": "Заловиха двама за убийството в столичния квартал „Изгрев”"}
{"url": "http://www.cross.bg/elektricheskite-severoiztochna-teritoriyata-1613030.html", "text": "/КРОСС/ Дни преди настъпването на новата учебна година, екипи на електроразпределителното дружество, обслужващо Североизточна България, извършват обстоен оглед на електрическите съоръжения в близост до учебните заведения. Проверката цели да потвърди изправността на електрическите касети и трафопостове, захранващи училищата и университетите на територията, и при необходимост да се предприемат превантивни мерки за осигуряване на непрекъснато и безопасно електрозахранване по време на учебния процес.Инспекции от такъв характер са част от ежегодната профилактика на съоръженията и подготовката им за есенно-зимния сезон. Специалистите на Електроразпределение Север са в готовност да реагират незабавно при непредвидени повреди по мрежата на дружеството и на сигнали за вандалски прояви по електрическите съоръжения, каквито често се случват. Телефон 0700 1 61 61 остава денонощно на разположение на клиентите по всички въпроси, касаещи електрозахранването на територията на Североизточна България. ", "date": "2019.09.11", "title": "Електроразпределение Север подготвя съоръженията преди първия учебен ден"}
{"url": "http://www.cross.bg/botevgrad-mezdra-leva-1613032.html", "text": "/КРОСС/ Министърът на регионалното развитие и благоустройство Петя Аврамова изрази увереност, че е възможно строителството на скоростния път Мездра - Ботевград да започне до края на тази година, предаде БТА. Повод за прогнозата й бе приетото днес от правителството постановление за извършване на промени на утвърдения със Закона за държавния бюджет за 2019 г. максимален размер на ангажиментите, които Агенция \"Пътна инфраструктура\" може да поеме за сключване на договори с изпълнителите на обекта - до малко над 419 млн. лева, каза министърът.В отговор на въпрос на журналисти в МС министърът информира, че разплащането в рамките на тази сума с изпълнителите на обекта, който е разделен на два лота, ще става от приходите от винетни и тол такси, а индикативният срок за приключване на строителството му е 2023 г. Стойността на лот 1 е близо 133 млн. лева, а на лот 2 - близо 223 млн. лева, като цените за без ДДС. (Така общата сума с ДДС възлиза на около 427 млн. лева.)Аврамова уточни, че вече са избрани изпълнителите на строителството на пътя и каза, че те ще получат парите след цялостно завършване и приемане на обекта. По думите на министъра това е пилотен начин на финансиране, който се очаква да има дисциплиниращ ефект върху изпълнителите.Министърът напомни, че този участък е част от пътя Видин - Ботевград, който е натоварен заради трафика при Дунав мост при Видин. По скоростния път Мездра - Ботевград ще бъдат изградени кръгови кръстовища, ще има площадки за отдих, ще се осигури изнасянето на трафика извън определени населени места чрез изграждане на обходи.В отговор на въпрос министърът съобщи, че на предстоящо заседание на консултативния съвет към министерството ще бъде обявена окончателната тарифата и обхвата на толуваните пътища. След това предстои нотифициране пред ЕК, доклад на Световната банка, като целта е спазване на срока за въвеждането на тол системата, определен с решение на МС, допълни Аврамова. Министърът посочи, че тарифите по тол системата не са политически въпрос, а по-скоро експертен и заяви, че тази реформа трябва да бъде доведена до успешен край.Какви съоръжения ще се строят по новия пътТова е една от най-сложните отсечки по направлението Видин - Ботевград предвид терена, през който преминава. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока, пояснява в свое съобщение от миналия ноември АПИ. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища \"Мездра\", \"Дърманци\", \"Ребърково\", \"Люти дол\", \"Скравена\" и \"Ботевград\". Предвидено е построяването на селскостопански надлези, площадки за отдих и т. н. ", "date": "2019.09.11", "title": "Кабинетът одобри над 420 млн. лева за скоростния път Мездра - Ботевград"}
{"url": "http://www.cross.bg/subranie-narodnoto-poseshtenie-1613031.html", "text": "/КРОСС/ Трябва да дойде министър-председателят, за да обясни как в правова държава се арестуват български граждани, журналисти, в 7 часа сутринта и се отвеждат с белезници в качеството им на свидетели. Затова призовавам, г-жо председател, отново да поканите министър-председателя да дойде и да информира народните представители за случващото се в държавата. За това призова от парламентарната трибуна зам.-председателят на ПГ на БСП за България Георги Свиленски. По думите му проблемът има не са вътрешнополитическо, но вече и международно значение.Георги Свиленски бе категоричен, че българският парламент се унижава, като не е позволил на министъра на вътрешните работи и шефа на ДАНС да изнесат пълната информация, с която разполагат, и не е позволил заседанието да бъде закрито.Валери Жаблянов: Да се разграничат процедурите изслушване и посещениеПредлагам във връзка с днешната практика куриозното посещение на двамата ръководители министърът на вътрешните работи и директорът на ДАНС, да се разграничат процедурите в Народното събрание да имаме изслушване и посещение, защото в случая процедурата беше посещение в залата на Народното събрание. Тогава нещата ще си дойдат на мястото. Процедурата изслушване предполага и съдържание в него. Това заяви от трибуната на парламента народният представител от ПГ на БСП за България Валери Жаблянов. По думите му тъй като в процедурата не е имало съдържание, тя не е била реализирана. След посещение, да бъдат поканени и за изслушване, предложи Жаблянов.Антон Кутев: С посещението си в парламента вътрешният министър и председателят на ДАНС се подиграхаПосетилите ни току-що лица вътрешният министър и председателят на ДАНС се подиграха. Единият каза, че са задържани 8 лица, а другият каза, че се водят следствени действия срещу едно лице. Вие нещо разбрахте ли? А вие сте председател на Народното събрание в република с парламентарно управление. С тези думи се обърна народният представител от ПГ на БСП за България Антон Кутев към председателя на Народното събрание Цвета Караянчева. По думите му, ако България е демократична държава, то именно тя е отговорна за случилото се и именно тя като председател трябва да наложи елементарните правила на демокрацията. В противен случай губите смисъла си и трябва да освободите мястото, на което се намирате, категоричен бе Кутев.Таско Ерменков към Караянчева: Бяхте ням свидетел и съучастник на поредната подигравка, която изпълнителната власт направи над законодателната Вие бяхте ням свидетел и съучастник на поредната подигравка, която изпълнителната власт направи над законодателната, на поредната подигравка, която си позволиха представители на органите, които имат задължение да спазват националната сигурност. Така народният представител Таско Ерменков се обърна към председателят на Народното събрание Цвета Караянчева. ", "date": "2019.09.11", "title": "Свиленски към Борисов: Обяснете как се арестуват български граждани в качеството им на свидетели "}
{"url": "http://www.cross.bg/rysiya-ykraiina-data-1613033.html", "text": "/КРОСС/ Тристранните консултации между Русия, Украйна и Европейския съюз за транзита на газ ще се състоят на 19 септември, съобщи пред журналистите руският министър на енергетиката Александър Новак, цитиран от ТАСС.\"Ние с господин Шефчович (вице-председателят на ЕК за енергийния съюз Марош Шефчович) обсъждахме тази дата. Доколкото разбрах, украинската страна също е съгласувала тази дата. Смятаме за съгласувана датата 19-и. Ние, от руска страна, сме готови да проведем такива преговори\", заяви той.Шефчович каза миналия петък, че е провел телефонен разговор с ръководителя на Министерството на енергетиката на РФ, по време на който е било \"постигнато споразумение за провеждане на тристранни министерски консултации преди края на този месец\". Тогава той отбеляза, че \"точната дата ще бъде обявена, когато консултациите с украинската страна приключат\".На срещата ще се обсъждат главно условията за доставка и транзит на руски газ за ЕС през територията на Украйна от 2020 г., тоест след приключване на действащия транзитен договор.Европейската комисия предлага на Русия и Украйна да сключат нов дългосрочен транзитен договор за период от 10 години с гарантиран годишен обем газ, изпомпван през украинската ГТМ. Това трябва да осигури на Киев приходи от Русия в размер до 3 милиарда долара годишно като плащане за транзит. Русия предлага просто да се удължи настоящият договор за една година, отбеляза ТАСС. ", "date": "2019.09.11", "title": "Тристранни консултации между Русия, Украйна и Европейския съюз за транзита на газ"}
{"url": "http://www.cross.bg/zemetresenie-v-atina-ot--po-rihter-1613034.html", "text": "/КРОСС/ Земетресение с магнитуд 3,8 разтърси гръцката столица в 11:13 часа. Трусовете са усетени в целия град, съобщава „Катимерини\", цитиран от БГНЕС.Епицентърът е на дълбочина 5 км на 8 км източно от Неа Макри.Не се съобщава за пострадали и разрушения. ", "date": "2019.09.11", "title": "Земетресение в Атина от 3,8 по Рихтер "}
{"url": "http://www.cross.bg/septemvri-mulchanie-tazi-1613035.html", "text": "/КРОСС/ Губернаторът на Ню Йорк Андрю Куомо подписа нов закон, по силата на който в държавните училища в целия щат ще има минута мълчание всяка година, за да се отбележи годишнината от терористичните атаки на 11 септември, предаде БГНЕС.Законът има за цел да \"насърчи диалога и образованието в класната стая\" и да гарантира, че бъдещите поколения разбират терористичната атака през 2001 г., отнела живота на над 3000 души и мястото на тази трагедия в историята, се казва в изявление на кабинета на губернатора.\"9 септември беше един от най-мрачните периоди в историята на този щат и на тази нация. Дължим го на онези, които сме изгубили и на безбройните герои, които хукнаха към опасността в този ден и дните, които последваха, за да направим всичко възможно, за да запазим паметта им жива\",каза Куомо.\"Като установим този ден на възпоменание и кратък момент на мълчание в публичните училища, ще помогнем да гарантираме, че никога няма да забравим - не само болката от този момент, но и смелостта, жертвата и любовта, което определи нашия отговор\", добавя тай.Инициаторите на закона се стремят случилото се да не бъде забравено от бъдните поколения. ", "date": "2019.09.11", "title": "Училищата в Ню Йорк с минута мълчание за 11 септември"}
{"url": "http://www.cross.bg/prokyror-parlamenta-tzatzarov-1613036.html", "text": "/КРОСС/ Главният прокурор Сотир Цацаров ще представи разширена информация по разследването за шпионаж пред народните представители. Това съобщи председателстващият заседанието на парламента Емил Христов.По-рано днес от \"Атака\" поискаха изслушване и на главния прокурор Сотир Цацаров на закрито заседание на парламента. Независимият депутат Павел Шопов /\"Атака\"/ коментира, че след изслушването на вътрешния министър Младен Маринов и на председателя на ДАНС Димитър Георгиев информацията не е повече отколкото преди. Затова той призова главният прокурор да бъде поканен в парламента. ", "date": "2019.09.11", "title": "Цацаров ще даде информация на депутатите за шпионския скандал"}
{"url": "http://www.cross.bg/shymaher-formyla-beshe-1613037.html", "text": "/КРОСС/ Седемкратният шампион във Формула 1 Михаел Шумахер е в съзнание, съобщава френския вестник Le Parisien. Германецът бе приет преди два дни в болница в Париж за „тайно лечение\".50-годишният Михаел Шумахер получи тежка контузия на главата, докато караше ски във френския курорт Мерибел през декември 2013 г.Шампионът от Формула 1 претърпя мозъчна операция в клиника в Гренобъл, Франция, и след това беше поставен в медицинска индуцирана кома. През юни пенсионираният немски състезател се събуди от комата и беше преместен от клиниката в рехабилитационно заведение в Лозана, Швейцария. През септември Шумахер беше преместен за по-нататъшното лечение у дома, тъй като състоянието му се подобри.Шумахер е широко определян като един от най-големите състезателни пилоти на всички времена.Той е спечелил 91 състезания и имаше 155 финала - повече от всеки друг пилот във Формула 1. Той се оттегли от кариерата си на пилот във Формула 1 в края на сезон 2012.Преди дни стана ясно, че Шумахер е транспортиран тайно от дома си в Женева в парижката болница \"Жорж Помпиду\".Той бе настанен в кардиологичното отделение и грижите за него са поети от светилото в кардиохирургията Филип Менаш. Според данните на легендата на \"Формула 1\" Михаел Шумахер е извършена операция по трансплантация на стволови клетки. Това е сравнително нова интервенция в тази област на медицината, а френският специалист е най-добър в нея, и по думите му тя \"може да прави чудеса\". ", "date": "2019.09.11", "title": " Шумахер е излязъл от комата "}
{"url": "http://www.cross.bg/dolara-veiidur-hilyadi-1613038.html", "text": "/КРОСС/  Частици от историята на Холивуд отиват на търг. Маската и шлемът на Дарт Вейдър, както и очилата на Хари Потър са сред предметите, използвани на снимачната площадка, които ще станат притежание на киномани.Уникална маска и шлем на Дарт Вейдър от първите епизоди на сагата \"Междузвездни войни\" отиват на търг в Лос Анджелис по-късно този месец. За продажба ще бъдат предложени още чифт очила на Хари Потър, както и костюмите на Кейт Уинслет и Леонардо ди Каприо от ролите им в \"Титаник\", също и дрехите на Дороти в \"Магьосникът от Оз\".Маската е шлемът на Вейдър се очаква да бъдат продадени най-скъпо на цена между 250 и 450 хиляди долара.Аукционната къща разкрива, че те са били използвани в епизода \"Империята отвръща на удара\". Били са носени от актьора Дейвид Праус, който физически изиграда Дарт Вейдър в първите три епизода, а Джеймс Ърл Джоунс го озвучава.Браян Чейнс, представител на аукционна къща: Всичко от оригиналната трилогия е рядкост да се намери.Очилата, които носи Даниел Ратклиф във филма \"Хари Потър и Философският камък\", се очаква да бъдат продадени за около 30 хиляди долара.Друг любопитен експонат е луноходът на Джеймс Бонд, оценяван на 600 хиляди долара. Роклята на Дороти също се очаква да достигне цена от поне половин милион долара.Интересното за нея е, че е носена от дубльорката на Джуди Гарланд в оригиналната лента от 1939 година. Друг тоалет също привлича погледите.Браян Чейнс, представител на аукционна къща: Роклята на Кейт Уинслет е много нежна. Тя е от първата сцена, в която тя се запознава с Джак - героя на Леонардо Ди Каприо. Така че тя носи много символика и смятаме, че ще бъде продадена до 150 хиляди долара.На аукциона, планиран за 25 и 26 септември, ще бъдат предложени вещи и от други емблематични филми, а общата стойност на продажбите може да достигне 10 милиона долара. ", "date": "2019.09.11", "title": "Маската и шлемът на Дарт Вейдър и очилата на Хари Потър - на търг в Лос Анджелис "}
{"url": "http://www.cross.bg/beshe-televiziya-roditelite-1613020.html", "text": "/КРОСС/ Детето беше в детския кош. Прозорецът беше отворен. Нямаше как да предположим, че може да излезе от кошарата и да стане нещо, разказва бащата на мимиченцето Дете на година и половина падна от втория етаж на кооперация в Пловдив. По време на инцидента родителите са спели в друга стая. Момиченцето е с тежка черепно-мозъчна травма. По данни на полицията двамата са употребили голямо количество алкохол. Пред Нова телевизия те заявиха, че става въпрос за инцидент.Гледахме телевизия. Хапвахме и пийвахме. После си легнахме. Детето беше в детския кош. Прозорецът беше отворен. Нямаше как да предположим, че може да излезе от кошарата и да стане нещо. Разбрахме за инцидента от съседите, разказа бащата на момиченцето.Майката отрече да е употребявала алкохол. Живеещите в района разказаха,че родителите на детето са нормални хора и не са пиели често.Кадър Нова телевизия  ", "date": "2019.09.11", "title": "Проговориха родителите на падналото от втория етаж дете"}
{"url": "http://www.cross.bg/rysiya-godini-borisov-1613019.html", "text": "/КРОСС/ Не виждам никакво основание да се свързват отношенията ни с Русия и шпионския скандал. Това каза в началото на днешното правителствено заседание премиерът Бойко Борисов, предаде Канал 3.\"Нямаме нищо против хората, които обичат Русия. Бил съм и в Кремъл, бил съм и в Белия дом, за разлика от някои, които за три години не са били нито на едното, нито на другото място. Това, че някой си е правил срещи, си е негова работа, ние не се бъркаме. Това че някой си прави събори и пее руски песни, по никакъв начин не сме пречили. Но със службите работим по различни хора и процеси - както беше преди години с Денис Ершов и Майкъл Чорни\", заяви премиерът.\"Когато руски олигарси, като Чорни, се опитват да правят проекти в България, то нашите служби работят по тази тема заедно с други партньорски служби, а после и прокуратурата. Аз нямам никаква роля в този процес. Той ще се движи от следствието, което тече\", каза премиерът.Той бе категоричен, че службите не работят срещу хората, които харесват Русия. \"Всеки има право да развива своята дейност. Едни обичат Русия, други САЩ и Европа, но много преди ГЕРБ да го има, само ВМРО май го е имало тогава, сме приели пътя Европейския съюз - НАТО. Ако знаех, че такава злоба ще предизвика купуването на най-добрия изтребител Ф-16, а не тия Грипени, то нямаше и да се занимавам с това\", отсече Борисов.„Идеята беше с военния министър да вземем най-добрия самолет за българската армия\", обясни Борисов, цитиран от \"Фокус\".Той добави, че няма нито едно перо или направление, по което работят министрите от този кабинет, да е по-слабо от предишни години: „Всяка година вдигаме доходите с минимум 10%, превъоръжаваме армията, МВР разкрива всички убийства, направи се много за образователната инфраструктура, видяхте как е станала НСА, борбата с контрабандата, корупцията. И във всяка една сфера. Никога тази държава не е имала по-голям БВП. Най-голямата компания в Европа ни остави да спорим с Турция и съревнованието още не е приключило. Отесняха магистралите. Откакто сме ние, София е по-чиста от Берлин\", коментира още министър-председателят.\"Политическите ни опоненти направиха коментари, които, ако имаха малко опит, нямаше да направят\", каза министър-председателят във връзка с получения от България ресор „Иновации и младеж\" в състава на новата Европейска комисия.Премиерът добави, че опитът изисква да бъдеш търпелив и мълчалив и да говориш тогава, когато всичко е договорено.„България беше оценена като държава, която в традициите си има добро образование, култура спорт и мозъци от типа на Джон Атанасов. Ресорът, който получихме, е първа точка не само в България, а и в Европа. Това е, за да можем да станем конкурентоспособни на САЩ, където се отделят огромни средства за иновации\", обясни Борисов.„Вследствие на това, което няколко години правителството прави, председателят на новоизбраната ЕК Урсула фон дер Лайен, която беше в София, получихме ресора\", добави още той. ", "date": "2019.09.11", "title": "Борисов: Не виждам основание да се свързват отношенията ни с Русия и шпионския скандал "}
{"url": "http://www.cross.bg/kremul-eltun-faberzhe-1613060.html", "text": "/КРОСС/  Британската поп звезда Елтън Джон има повече яйца на Фаберже, отколкото в колекцията на Кремъл, пише Риа новости.Британските писатели и сценаристи Дик Клемент и Иън Ла Френ публикуваха мемоарите си More Than Likely, в които се разкрива интересния факт.В книгата пише, че на Елтън Джон била предложена ВИП обиколка в Кремъл, която включвала разглеждане на съкровищата на руските царе, сред които яйцата на Фаберже.Когато обиколката свършила и групата излязла на Червения площад, Елтън Джон казал на съпругата на Дик Клемент Нанси, че е бил удивен да разбере, че неговата колекция от яйца на Фаберже е по-голяма от тази в Оръжейната палата в Кремъл.Елтън Джон наистина е обикалял московския Кремъл още през 1979 г., когато изнася концерт в руската столица.Смята се, че Карл Фаберже е създал най-малко 71 от своите ювелирни яйца. 54 от тях са от така наречените \"императорски\", изготвени като подаръци между членовете на царската фамилия.В Оръжейната палата в Кремъл има десетки от тези яйца. Не е ясно кои произведения на Фаберже притежава Елтън Джон, но дори най-евтиното яйце на бижутера се продава за минимум 1 милион британски лири. ", "date": "2019.09.11", "title": "Елтън Джон има повече яйца на Фаберже от Кремъл"}
{"url": "http://www.cross.bg/krustoput-stzena-teatur-1613023.html", "text": "/КРОСС/ Довечера в Пловдив се открива 23-ят Международен фестивал „Сцена на кръстопът\". Театралният форум ще продължи до 21 септември. Началото ще сложи премиерата на представлението „По-полека\" - продукция на Пловдивския драматичен театър и Младежкия театър „Николай Бинев\".Постановката е по песни на Стефан Вълдобрев, а сценарият е на Ваня Щерева и Стайко Мурджев. Режисьор е Владимир Люцканов. Участват актьорите Филип Аврамов, Радина Думанян, Алексей Кожухаров, Маргита Гошева и др.Второто премиерно представление на Пловдивския театър - „Слава\", е на 12 септември. В 23-ия фестивал „Сцена на кръстопът\" ще видим 22 представления на 12 трупи от цяла България, както и на гости от Украйна и Унгария. Финалът също ще бъде впечатляващ - на 21 септември, пред пловдивската публика, на сцената на Драматичния театър ще гледаме основателя и арт директор на „Сцената\" Стефан Данаилов в тандем с Аня Пенчева в спектакъла „Актрисата\".Фестивалът тази година е под мотото „Театъра: невъзможното\" и се осъществява с финансовата подкрепа на община Пловдив и Министерство на културата. Неизменен съмишленик и партньор на фестивала е Драматичен театър-Пловдив.Концерт по повод 80-годишнината от рождението на Тодор Колев ще зарадва почитателите на големия актьор на 21 септември от 19 часа в Драматичния театър в рамките на фестивала „Сцена на кръстопът\" . „За Тодор Колев\" е проект на Камен Донев, в който той заедно със свои съученици и приятели ще представи спомени и разкази от първо лице, както и избрани песни на големия български артист и вдъхновител.В рамките на театралния форум ще бъдат представени книгите „Театрална география, история, личности\" на Стефан Янков, „Комедиите на Шекспир между Ерос и Танатос\" от д-р Петър Кауков, „Театралният път на режисьора Слави Шкаров\" от Йордан Георгиев и книгата „Аз| Остава\" за група Остава. Ще видим и селекция от най-добрите сценични плакати на Радослава Боор със заглавие „Плакатът: Радост&Слава\".„Отново е септември и пак на касата на театъра има опашки! Ще видим наистина великолепни спектакли, изключителни режисьори, талантливи актьори, младите колеги от НАТФИЗ, 4 значителни книги за историята и същността на театралното дело! Със сигурност на публиката предстои едно добро забавление с най-значимото в театралния живот. Всичко, което е любопитно е тук, в Пловдив!\", каза директорът на Драматичен театър Пловдив Кръстю Кръстев.Заместник-кметът инж. Александър Държиков поздрави организаторите по повод началото на 23-тото издание и отбеляза, че фестивалът, който е традиционна част от Културния календар на Община Пловдив, става все по-интересен, с все по-висок рейтинг и все по-очакван от пловдивската публика. Доказателство е и фактът, че билетите за голяма част от представленията свършват за ден. Той пожела успех на 23-ия фестивал „Сцена на кръстопът\" и на добър час на двата премиерни спектакъла, които бяха представени от част от творческите екипи.Билетите за Международния театрален фестивал „Сцена на кръстопът\" се продават на касата на театъра и онлайн в платформата на Драматичен театър-Пловдив www.tickets.dtp.bg.В сайта на фестивала http://scenatepe.com/ може да прочетете анонси за всички представления от основната програма, там са поместени новини, както и датите и часовете на съпътстващите събития от тазгодишното издание на „Сцена на кръстопът\".Снимке Катрин Гутман.  ", "date": "2019.09.11", "title": "Започва театралният фестивал \"Сцена на кръстопът\" със спектакъла \"По-полека\" (СНИМКИ)"}
{"url": "http://www.cross.bg/vuzdyha-ycheni-psihichni-1613059.html", "text": "/КРОСС/  Учени от САЩ и Дания доказаха, че рискът от психични заболявания зависи от качеството на въздуха, а китайски учени - че към това се прибавят и температурните колебания. Това подкрепя хипотезата, че все повече хора по света страдат от психични разстройства и неврологични заболявания, в това число и заради околната среда. За най-новите резултати от проучванията в тази област разказва РИА Новости.През последните две десетилетия се наблюдава рязко увеличение на броя на психичните разстройства и по-специално на аутизма. Това е много притеснително и в същото време изисква обяснение.Отчасти епидемията от психични заболявания се приписва на по-добрата диагностика и на по-големия достъп на населението до лекарства. Но основно усилията са фокусирани върху търсенето на наследствени причини. Открити са много генетични групи, мутациите в които значително увеличават риска от психични заболявания. Дългосрочните наблюдения на близнаците обаче не позволяват напълно да се отпише възникването и развитието на тези състояния по вина на генетиката. Учените са склонни да заключат, че тук играе роля сложна комбинация от наследствени, социални и екологични фактори.Учените отдавна отбелязват, че в големите градове делът на хората с психични разстройства е по-висок, отколкото в селските райони. Това обръща вниманието към качеството на въздуха.Например, през 2013 г. американски учени анализираха данни за повече от 7 000 деца, родени с разстройство в аутистичния спектър при жени, които по време на бременност са живеели в Лос Анджелис. Специалистите картографираха данните от наблюдението на въздуха и адресите на живеене. Оказа се, че замърсяването с озон и токсични частици под 2,5 микрометра увеличава риска от аутизъм с 12-15%. С 9% се увеличава риска при замърсяване с оксиди и диоксиди на азота.До 2014 г. бяха публикувани шест резултата от контролирани проучвания, които разкриха връзка между аутизма и качеството на градския въздух. Но какъв е механизмът й? Възможно обяснение дава работата на учени от Медицинското училище към Университета „Рочестър\" (САЩ). Те поставяли гризачи всеки ден през първите две седмици и месеци от живота им в стая, изпълнена със същия замърсен въздух, както и в пиковете часове на средни по големина градски улици. Тогава те изследвали мозъка им и установили, че всички участници в експеримента показват признаци на възпаление, а страничните вентрикули са увеличени три пъти в сравнение с нормата; белите кръвни телца не са се развили достатъчно при тях. В нервната тъкан нивото на глутаматния невротрансмитер е било повишено. Такива промени са характерни за хората с аутизъм и шизофрения.Авторите на работата смятат, че колкото по-малки са частиците замърсители във въздуха, особено въглеродните емисии от изгаряне на гориво и износване на гумите, толкова повече са шансовете да проникнат в мозъка през дихателните пътища. И тогава имунната система действа срещу тях, причинявайки възпаление. С течение на времето то става хронично и уврежда централната нервна система.Замърсяване на въздуха от азотен диоксид и микрочастици в Лондон през 2007 г., регистрирано на карта, съставена от учени от Института по психиатрия и от клиники във Великобритания и САЩ, е увеличило риска от психични проблеми при 18-годишните, прекарали първите години от живота си в най-замърсените райони на града.В Китай проблемът с качеството на въздуха е особено остър. Едно от най-новите проучвания е публикувано от учени от Пекинския университет и университета Цинхуа. Те наблюдавали около 20 000 жители на 25 провинции в цялата страна. Хората били помолени да оценят душевното си благосъстояние от 2010 до 2014 г .: учените се интересували от честотата на депресиите, нервността, разочарованието.Оказало се, че повече от всичко психичното здраве зависи от смога, където има много ултрафини частици-токсини (с размер под 2,5 микрометра) и колебанията в дневната температура.И накрая, мащабно проучване за установяване на връзката между екологията и психичните заболявания е представено в края на август от учени от Чикагския университет (САЩ) и Орхуския университет (Дания). Те се позовават на данни за 151 милиона застрахователни претенции в САЩ от 2003 до 2013 г. и 1,4 милиона пациенти, родени в Дания от 1979 до 2022 г. и живеещи там през първите десет години от живота си.За да завършат картината в Съединените щати, учените са взели предвид и приноса на социални фактори, като достъп до здравно осигуряване, доходи, гъстота на населението и произход (наследственост) - били ли са предците от Европа или Африка или са коренни американци.Най-високият риск от развитие на голяма депресия се наблюдава сред имигрантите от Европа. Шизофренията и епилепсията са по-често срещани при афроамериканците. Рискът от биполярно разстройство нараства с 27% в райони с лошо качество на въздуха в сравнение със средното за страната. Лошото качество на живот в страната увеличава риска от разстройство на личността с 19,2%.Резултатите за Дания са следните: хората, израснали в райони на страната с най-замърсен въздух, имат с 162% по-висок риск от разстройство на личността, 148% от шизофрения и 29,4% от биполярно разстройство. И въпреки че е невъзможно тези резултати директно да се сравнят с американските, тенденцията е забележима.Проблемът е също, че все още не е възможно да се докаже причинно-следствената връзка между замърсяването на въздуха и психичните разстройства: твърде много други вредни фактори и стрес обкръжават градските жители. Що се отнася до механизма на такава връзка, авторите на изследването дават три хипотези, които в крайна сметка се свеждат до - окислителен стрес в мозъчните клетки и в резултат на това тяхното увреждане, смърт и оттам увреждане на генетичния материал. / ", "date": "2019.09.11", "title": "Проучване: Скок на психичните разстройства заради мръсния въздух и температурните колебания"}
{"url": "http://www.cross.bg/organizatzii-meditzinskite-podkrepyame-1613024.html", "text": "/КРОСС/ Изявление на лидера на БСПДнес справедливо протестират медицинските сестри за възнагражденията си. Подкрепяме исканията им. Бившият омбудсман заедно с  тях изработиха промени в закона и внесоха Закона за съсловните организации на медицинските, акушерките, асоциираните медицински специалисти, зъботехниците и помощник фармацевтите. По процедурата на Народното събрание този закон не може да бъде факт, ако някой от депутатите не го припознае.Днес, ние в ПГ на „БСП за България\" го разгледахме, приемаме го и го внасяме като група. Смятаме че с този закон се слага равнопоставеност между различните съсловни организации, дава се възможност чрез свои представители те да участват в изготвянето на нормативни документи, в професионалната им квалификация, в развитието им, да отстояват правата на работещите в тези неправителствени и съсловни организации. Заедно с това ще подготвим и в ще внесем в бюджетната процедура аргументирано и обосновано увеличение на заплатите да бъде записано в закона за бюджета и на НЗОК и на големия бюджет тяхното искане за 2 минимални работни заплати.  ", "date": "2019.09.11", "title": "Корнелия Нинова: Подкрепяме исканията на медицинските работници"}
{"url": "http://www.cross.bg/kitaii-mita-stoki-1613025.html", "text": "/КРОСС/ Китай обяви, че ще освободи 16 типа американски продукти, сред които лекарства за лечение на рак, суроватка, рибни храни и смазочни материали, от допълнителните ответни мита. Това съобщи министерството на финансите в Пекин, цитирано от Ройтерс.Изключенията ще влязат в сила от 17 септември и ще са в действие до 16 септември догодина.Министерството заяви, че артикулите в двата списъка за освобождаване от тарифи, публикувани на неговия уебсайт, няма да подлежат на допълнителните мита, наложени от Китай върху американските стоки, \"като противодействие на мерките в раздел 301 на САЩ\", се казва в съобщението.Китайското министерство на финансите също така каза, че ще продължи да преглежда заявленията за освобождаване от митнически тарифи и че на по-късен етап може да обяви и други стоки, които да не подлежат на допълнително обмитяване.Новината изглежда в подкрепа на предстоящия през октомври нов кръг от търговски преговори между САЩ и Китай, но анализатори отбелязват, че по-забележителното е, че този списък не включва значими артикули като соя, свинско месо и царевица, които са по-важни на фона на търговския спор между двете най-големи икономики в света. Соята и царевицата са сред най-ценните култури, отглеждани в САЩ, а Китай е най-големият купувач на американска соя.Този нов списък представлява \"жест на добра воля\" преди следващия кръг от търговски преговори, насрочен за октомври, заяви говорителят на китайското външно министерство Ген Шуан пред репортери по време на редовен брифинг. ", "date": "2019.09.11", "title": "Китай освобождава от допълнителни мита 16 вида американски стоки"}
{"url": "http://www.cross.bg/zhelyazkov-rosen-dvizhenieto-1613067.html", "text": "/КРОСС/До няколко седмици ще бъде представена концепцията за законодателните предложения, свързани със Закона за движението по пътищата. Това заяви министърът на транспорта, информационните технологии и съобщенията Росен Желязков по време на изслушване пред ресорната комисията в Народното събрание.„Правителството ясно и категорично е заявило, че движението по пътищата трябва да се подчинява на политиката за безопасност. Затова заедно с колегите от МВР, МРРБ и ДА „Безопасност на движението по пътищата\" работим по законовата уредба, уреждаща обществените отношения, свързани с движението по пътищата. Концепцията, която изграждаме най-общо обхваща диапазона от подготовката на водачите и техническата изправност на превозните средства до контролната дейност. Когато бъде готов финалният вариант ще бъде представен в транспортната комисия в НС\", каза пред народните представители Росен Желязков. Той увери депутатите, че всички предложения, свързани с обсъжданите към момента законодателни инициативи, внимателно се анализират и ще бъдат изчистени възникналите въпроси и противоречия.В рамките на заседанието беше повдигнат и въпросът, защо България не е включена в последното издание на годишния доклад на Парижкия меморандум за държавен пристанищен контрол, които класира знамето на съответната държава в бял, сив и черен списък в зависимост от представянето на техните кораби при проверки. Министър Росен Желязков разясни, че този списък се основава на общия брой проверки и задържания за тригодишен непрекъснат период за флагове, които имат поне 30 направени проверки. В рамките на Парижкия меморандум общо за периода 2016, 2017 и 2018 г. са извършени 26 проверки на български кораби. По действащата в момента методика България не се включва в последното издание на „Бял, сив и черен\" списък, който е публикуван и в сила от 1 юли 2019 г., тъй като има направени проверки, които са под минималния брой за последните 3 години. Министърът поясни, че дейността на корабите под български флаг се осъществява предимно в Черно море. В този район на действие освен България членове на Парижкия меморандум са Румъния и част от Азовския район на Русия. Поради малък брой инспекции на румънски кораби Румъния също не попада в този списък.„Важно е да се отбележи, че в резултат на влязлата в сила промяна от 1 юли 2019 г. на корабите, които плават под българско знаме вече не може да бъде наложена забрана за посещение в пристанище на страна членка на Парижкия меморандум, което е в интерес на българските корабособственици и корабопритежатели\", добави Росен Желязков.Министър Желязков информира народните представители за изпълнението на програмата за капиталови и подемни ремонти на локомотиви и вагони в БДЖ-Пътнически превози. Също така обяви и предстоящите поръчки за закупуване на нов подвижен състав. Министърът коментира и административната организация на дружеството като заяви, че се преразглежда холдинговата структура и съвсем скоро ще е готов анализ за подобряване на работните процеси.В рамките на изслушването си пред ресорната комисия Росен Желязков представи и назначения нов заместник-министър на транспорта, информационните технологии и съобщенията Андреана Атанасова. Той запозна членовете на Комисията по транспорт, информационни технологии и съобщенията с основните промени, заложени в Закона за изменение и допълнение на Закона за електронното на управление, които предстои да бъдат гледани в пленарна зала на първо четене. ", "date": "2019.09.11", "title": "Росен Желязков: До няколко седмици ще бъде представена концепцията, свързана със Закона за движението по пътищата   "}
{"url": "http://www.cross.bg/yzbekistan-sutrydnichestvo-mezhdypravitelstvena-1613066.html", "text": "/КРОСС/Министърът на регионалното развитие и благоустройството Петя Аврамова ще председателства петата Междуправителствена българо-узбекска комисия за икономическо и научно-техническо сътрудничество, която ще се проведе в София. Съпредседател на комисията от страна на Република Узбекистан е заместник министър-председателят Ельор Ганиев. Предвижда се представителите на двете държави да обсъдят широк кръг въпроси, свързани с разширяване на двустранното сътрудничество в различни сфери на икономиката.Паралелно ще се проведе и българо-узбекски бизнес форум, в който ще се включат представители на деловите среди, на браншови и бизнес организации и на административни структури от двете страни.След края на заседанието министър Петя Аврамова и заместник министър-председателят на Узбекистан Ельор Ганиев ще подпишат заключителен протокол от работата на петата Междуправителствена българо-узбекска комисия за икономическо и научно-техническо сътрудничество. Предвижда се да бъде подписано и Споразумение между търговско-промишлените палата на България и Узбекистан.  ", "date": "2019.09.11", "title": "Министър Аврамова ще председателства петата Междуправителствена българо-узбекска комисия "}
{"url": "http://www.cross.bg/deiistviya-marinov-razsledvaneto-1613026.html", "text": "/КРОСС/ В резултат на действията на спецпролкуратурата и МВР в София, Перник и Брезник са задържани 8 лица за 24 часа. Те са били разпитани. Това каза министърът на вътрешните работи Младен Маринов по време на заседанието на Народното събрание.Министърът посочи още, че са проведени различни по вид действия по разследването, огледи, претърсвания, изземвания, лични обиски и други действия по разследването на територията на град Перник, град София и Брезник. В резултат на тези действия със заповед за задържане съгласно Закона за МВР до 24 часа са задаръжани 8 лица, които са предадени на следствените органи в рамките на изпълнение на постановлението. В рамките на срока на задържането въпросните лица са конвоирани до сградата на следствения отдел на Специализираната прокуратура, където са предоставени на следовател за продължаване на процесуалните действия с тях\", каза Маринов.Председателят на ДАНС Димитър Георгиев обяви, че по разследването за пране на пари е установен трансфер на финансови средства от руски гражданин от общество „Двуглав орел\".\"Според данните чрез изградената схема се финансират мероприятия, които засягат националната сигурност на страната. Чуждите граждани, ръководители на двете засечени организации публично са декларирали, че водят хибридна война срещу Запада. Придобита е информация, че развиват съвместна дейност и действат координирано. Събрани са данни, че Малинов поддържа контакти с чуждите граждани, многократно пътува до Русия, където провежда срещи с тях, получава задачи от тях, а в някои случаи и финансови средства. Придобити са данни, че Малинов е изготвил докладна записка на руски език относно необходимостта от геополитическата преориентация на България. В същата се предлага да бъдат провеждани редица мероприятия, свързани с определени действия в сферата на вътрешнополитически живот, които да доведат до такава промяна в ориентацията на страната\", каза още Георгиев.Депутатът от БСП Георги Сливенски поиска да се прегласува решението за изслушването на Маринов, Георгиев и премиерът Бойко Борисов да бъде на закрито заседание.„Всички видяхме нивото на доверие в парламента, а то е под 15%. Лошото е, че ние самите правим това да е така. Молим да се положат усилия за повишаване на авторитета на институцията и когато има такъв важен проблем в държавтаа, ние да се скриваме тук и да говорят тук неща министърът на вътрешните работи и председателят на ДАНС да ни казват неща, които вече знаем\", каза той и подчерта, че е необходимо да има закрито заседание, на което да се обяснят детайли по случая със задържането на бившия главен редактор на в-к „Дума\" и председателят на Движение „Русофили\" Николай Малинов.„И двамата се оправдаха, че нямат разрешение от главния прокурор да изнесат повече информация. След изслушването на двамата, информацията не е повече, отколкото преди да влезем в залата. Човекът, от който можем да получим информация е Сотир Цацаров. Нека да го поканим и да го изслушаме\" , призова той. ", "date": "2019.09.11", "title": "Маринов: Осем души са задържани при разследването за шпионаж"}
{"url": "http://www.cross.bg/raiiona-remarketo-zapali-1613027.html", "text": "/КРОСС/ Тир се запали в движение на автомагистрала „Тракия\" в сряда сутрин край Пловдив. Шофьорът на камиона, който е на 63-години, се е спасил невредим. Инцидентът стана около 7.30 в района на 128-ия километър и затрудни движението в посока Бургас.Огънят е тръгнал от задната част на ремаркето. Вероятната причина е  технически проблем.  Два противопожарни екипа са загасили пламъците.  До часове ремаркето трябва да бъде изтеглено от аварийната лента и пътното платно да бъде измито. Движението по магистралата в района е затруднено, но не е спряно. ", "date": "2019.09.11", "title": "Ремарке на тир се запали в движение на АМ \"Тракия\""}
{"url": "http://www.cross.bg/stranata-osigyritelen-dohod-1613028.html", "text": "/КРОСС/ Средният осигурителен доход за страната за юли 2019 г. е 974,05 лева, обявиха от НОИ.Средномесечният осигурителен доход за страната за последната година е 945,00 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през август тази година. ", "date": "2019.09.11", "title": "НОИ: 974,05 лева е средният осигурителен доход за страната за юли 2019 г"}
{"url": "http://www.cross.bg/deteto-sotzialnite-zakona-1613011.html", "text": "/КРОСС/ \"Не приемам съмненията, че в промените на Закона за социалните услуги са прокарани положения от спряната Стратегия за детето. Това категорично е несъстоятелно\". Това заяви министърът на труда и социалната политика Бисер Петков в ефира на „Здравей, България\" по повод на протестите на родители срещу промените в два закона -  за социалните услуги и за закрила на детето.„Няма Национална стратегия за детето с хоризонт 2030 г. Имаше проект на такъв документ, който беше оттеглен още на етап обществени консултации през май тази година и по който работата не продължава. /.../ Подготовката на проекта за Национална стратегия 2019-2013 г. и на Закона за социалните услуги се извършваше по различно време от различни екипи и не приемам съмненията и хипотезата, че едва ли не тихомълком, със Закона за социалните услуги са прокарани положения от Стратегията\", каза министърът.Петков обясни, че Законът за социалните услуги, който беше приет през март тази година и влиза в сила от началото на 2020 г., е довел до изменението на десетки други закони чрез преки и заключителни разпоредби. Промени са направени в Закона за закрила на детето и в Семейния кодекс, но повечето от тях са терминологични. Новите текстове са свързани с превенция на случаи на изоставяне на деца, както в родилните домове, така и на деца с увреждания. „С тях се задължават съответно управителите на лечебните заведения, в които има родилни отделения, когато има риск от изоставяне на дете, да сигнализират социалните служби, за да не се допусне изоставянето на детето. Уредена е и хипотезата за превенция на изоставянето на деца с увреждания\", обясни министърът.Разписан е и координационен механизъм при насилие над деца, който вече се прилага от няколко години. „За да бъде стабилизиран обаче е разписан и в закона\", каза той.На въпрос защо протестите продължават, Петков отговори: „Вероятно тези страхове се подклаждат, за да продължават протестите срещу нещо, което не съществува. Министерството е отворено за диалог, но диалог с професионални аргументи, в името на една по-стабилна система за закрила на детето\".Социалният министър заяви още, че не е реалистично следващата година да се вдигне размерът на минималната работна заплата до 1000 лв., за което настояват синдикатите. \"Няма как да имаме 1000 лв. минимална заплата при средна заплата за страната от 1260 лв.\", добави той.По думите на министъра има сигнали за настъпваща рецесия, най-вече в машиностроенето. \"Пазарът на труда показва рекордно високи нива на заетост за последното тримесечие\", каза Петков и добави, че в министерството се работи по подготовката на нова Стратегия за заетостта. „Тя ще влезе в сила от 2021 г. Създадена е работна група. Това, към което ще насочим усилията си, е да активизираме колкото може повече хора от т. нар. неактивни. Ще работим и за повишаването качеството на работната сила\", добави той.Министърът подчерта, че вече има сериозни кризи в някои професии и посочи за пример липсата на медицински сестри и акушери.Бисер Петков коментира и случая с падналото от втория етаж дете на година и три месеца. По думите му вероятно родителите ще бъдат глобени за това, че са го оставили без надзор.„Задълженията на всички, които полагат грижи за деца, са записани в Закона за закрила на детето. От \"Социално подпомагане\" са се самосезирали от публикациите в медиите и екипи от социални работници са посетили дома на детето, което падна от втория етаж, докато родителите му спели. Експертите са били и в болницата, провели са срещи и са установили, че условията, в които се отглежда детето, са нормални. Посрещат се потребностите му, свързани с възрастта. Надявам се, че това дете ще се възстанови и случилото се ще бъде урок за родителите. В никакъв случай не става въпрос за отнемане на дете. Родителите са пожелали да получат психологическа подкрепа\", обясни министърът. ", "date": "2019.09.11", "title": "Петков: Промените в Закона за социалните услуги не са взаимствани от спряната Стратегия за детето"}
{"url": "http://www.cross.bg/doverieto-horata-komentira-1613009.html", "text": "/КРОСС/ Факт е, че според данните от проучването ни се наблюдава криза на доверие в трите основни власт. Най-ниско е доверието в Народното събрание, докато правителството и съдебната система се движат около 20-25 процента доверие. Това каза в сутрешния блок на БТВ „Тази сутрин\". Любопитен факт е, че непосредствено след изборите юли-август, доверието се повишава. Тогава хората са чувствали, че имат влияние върху това, което се случва в страната и тогава се е повишило доверието в институциите.Според обществените нагласи процедурата за избор на нов главен прокурор не се оценява като достатъчно адекватна, коментира още Добромир Живков. Според 47% от гражданите има нужда от промяна. Хората смятат, че важните решения се взимат някъде другаде в държавата. Фактът, че има само един кандидат, кара хората да мислят, че процедурата е опорочена, коментира още представителят на „Маркет линкс\". Гражданите очакват повече прозрачност. Това показва, че интересите им са защитени и ни показва, че институциите работят. Дали ще се стигне до спад на рейтинга на прокуратурата зависи от това как ще работи тя оттук нататък, допълни Добромир Живков. ", "date": "2019.09.11", "title": "Маркет линкс: Има криза на доверието в трите основни власти"}
{"url": "http://www.cross.bg/pernik-spreni-parogeneratora-1613051.html", "text": "/КРОСС/  Двата парогенератора на ТЕЦ „Република\" в Перник, които бяха спрени миналата седмица, трябва да заработят отново. Това реши състав на Административния съд в града, информираха от правораздавателната институция.Парогенераторите бяха спрени на 5 септември след заповед на директора на РИОСВ Пламен Ангелов. Причината -  използвано било гориво от неразрешен вид. Ръководството на „Топлофикация - Перник\" обаче обжалва принудителната мярка.Решението на съда е окончателно. ", "date": "2019.09.11", "title": "Съдът постанови пускане на двата спрени парогенератора на ТЕЦ-а в Перник"}
{"url": "http://www.cross.bg/informatziya-gerb-dans-1613010.html", "text": "/КРОСС/ ГЕРБ поиска изслушване на председателя на ДАНС Димитър Георгиев и на министъра на вътрешните работи Младен Маринов в Народното събрание, за да датат актуална информация във връзка с оповестените от прокуратурата обвинения. БСП допълни, че в зала трябва да бъде поканен и премиерът Бойко Борисов, съобщава БГНЕС.В началото на днешното заседание на парламента Даниела Дариткова, която е председател на ПГ на ГЕРБ, направи процедурно предложение „във връзка с вчерашния брифинг на прокуратурата да бъдат изслушани в НС председателят на ДАНС и министърът на вътрешните работи\", поради големия обществен интерес да изнесат актуална информация по темета пред народните представители.След нея думата взе Филип Попов от БСП за България, който каза, че в НС би следвало да дойде и министър-председателят, като отговарящ и за националната сигурност на България. „Моля той също да бъде поканен в НС да даде информация\", посочи той. ", "date": "2019.09.11", "title": "ГЕРБ иска изслушване на ДАНС и МВР, а БСП - на Борисов "}
{"url": "http://www.cross.bg/bulgariya-resor-nishto-1613014.html", "text": "/КРОСС/ \"Очевидно имаме деградиране на България в йерархията на ресорите. Трябва ли да припомням, че беше време, в което имахме заместник-председател на Европейската комисия с основен ресор - \"Бюджет и човешки ресурси\". Това време отмина. След това дойде времето, в което г-жа Габриел имаше дигиталния ресор. И това време отмина.\"Такова мнение изрази Иво Христов, член на Групата на Прогресивния алианс на социалистите и демократите в ЕП, относно получения от Мария Габриел ресор \"Иновации и младеж\" в новия състав на Европейската комисия. Според Христов ресорът няма нищо общо с това, което премиерът заяви. \"Ние живеем в информационен резерват около нас. Една гора микрофони преследва г-н Борисов, той хвърля различни тези, които след това се обсъждат съвсем сериозно. И накрая се оказва, че нямат нищо общо с истината\", смята евродепутатът.\"Що се отнася до ресора - както виждате, той събира няколко различни портфолиа, които са монтирани малко изкуствено, тъй като да се говори за младеж и иновации е малко условно - иновациите не са приоритет само на младежта. Разбира се, мнозинството се опитва да блъфира общественото мнение, като казва: \"Имаме много пари\", тъй като на Балканите е много важно колко голяма е баницата. Но тези пари се разпределят по определени правила. Както знаем, 95% от парите за наука и иновации отиват в Западна Европа. Как очакваме България да привлече инвестиции по тази линия, при положение че е необходимо съфинансиране, а знаете - българската наука не получава нищо. Учените от БАН през последните години протестираха няколко пъти и не бяха чути. Тъй че от този ресор нищо няма да стигне до България, но да пожелаем успех на г-жа Габриел.\"Евродепутатът коментира още, че парите за Хайделберг, Сорбоната, за големите институти, за големите университети няма да дойдат в БАН или Софийския университет, докато България не преосмисли своето отношение към науката и образованието и не отдели достатъчно средства, за да могат нашите институти да кандидатстват за съфинансиране. \"Що се отнася до младежта - иронично е, че ресорът отива в български ръце - знаете, че сме най-застаряващата нация не само в Европа, но и в световен мащаб. За да задържим младите хора в България, трябва да им създадем условия. Те не виждат бъдеще и емигрират.\"  ", "date": "2019.09.11", "title": "Иво Христов: България деградира в йерархията на ресорите в Европейската комисия"}
{"url": "http://www.cross.bg/malinov-bulgariya-nikolaii-1613013.html", "text": "/КРОСС/ Обвиненията, които са ми повдигнати, само искам да отбележа, че такива обвинения за последен път са повдигани през 1978 година. Това каза в сутрешния блок на БТВ „Тази сутрин\" Николай Малинов, председател на движение „Русофили\".  В 7 часа сутринта в понеделник започна обискът на апартамента ми, като над 30 човека влязоха и преобърнаха всичко. Имах възможност за остана в ареста, и ми направи впечатление, че полицията се държа много добре, допълни той. Аз съм един от най-спокойните хора в случая, защото съм убеден, че не греша никъде в нещата, с които се занимавам. С тези убеждения напуснах и БСП. Едно от обвиненията към мен е, че съм имал намерения да правя партия, но аз не знам да имаш намерения за нещо да е подсъдно, коментира Николай Малинов. Също така имах идея да правя политематическа телевизия с Russia Today и CNN, и детска телевизия, а цифрите показваха между 12-15 процента пазарен дял. Аз  от 15 години се занимавам с телевизия, с \"Первый канал\", и вече над 30 години защитавам определени каузи, които не са тайна, коментира още председателят на „Русофили\".Николай Малинов коментира също така, че той е следил сделките на Цветан Василев, докато е бил начело на КТБ. Той отбеляза, че според него тези, които  са купили предприятията, трябва да бъдат преследвани, а не хора като него, които просто са ги следили. Малинов също така отрече да се познава с Емилиян Гебрев.Това, което казва прокуратурата за моя бизнес и медиен проект, че целта му била промяна на геополитическата насоченост на България, това за мен са глупости. Геополитическата насоченост не е написана в Конституцията на Република България. И с всички законови средства, с които човек разполага - създаване на партии, създаване на НПО-та - нашата организация има 240 отделения и 35 хиляди човека членска маса и ние сме се организирали около кауза. В „Русофили\" ние не смятаме, че външната политика на България е правилна - ние какво правим, всички 80 процента русофили в България ли сме за затвора, запита Николай Малинов. ", "date": "2019.09.11", "title": "Николай Малинов, НД „Русофили”: За затвора ли са всички, които смятат външната политика на България за неправилна?"}
{"url": "http://www.cross.bg/kolev-shpionazh-bulgariya-1613012.html", "text": "/КРОСС/ Безспорно обвиненията в шпионаж имат връзка с местните избори. Около това мнение се обединиха политологът Румяна Коларова и социологът Кольо Колев в ефира на „Здравей, България\".Моят въпрос е защо сега, а не когато е била активната намеса. Става дума за 2015 г. Може би тогава управляващите са били толкова сигурни, че ще победят, че не са си направили труда.  Сега обаче става дума за един момент, когато изборите са непредвидим за всички участници и вече ти е важно, каза Румяна Коларова. Мисля, че част от моите колеги използваха много точно понятие, което се нарича „рубладжий\". Влиянието на Русия в България, особено в такива критични моменти, е минавало през хора, които имат етикета „рубладжий\". Ако въобще се тръгва към удар към „рубладжийте\" е направена само първата стъпка. Истината е, че има такива хора в България. Може да се каже, че по този начин се управлява България. Инструментът на руснаците в България винаги са били \"рубладжийте\", каза Коларова.Социологът Кольо Колев смята, че обвиненията в шпионаж към Николай Малинов са част от предизборната надпревара. Това не е нищо друго освен продължение на изборната порнография, която вече придобива и външнополитически привкус. Човек, арестуван за шпионаж, е арестуван под гаранция. Човекът, който, според прокуратурата, е свидетел е закопчан с белезници, в дома му е извършено претърсване, иззети са му компютър, телефон и т.н.  Това е вън от всякакви правни норми, коментира той. Колев допусна, че може да има шпионаж. Напълно е възможно e да има и шпионаж. И Турция, и САЩ, и Русия и Китай без съмнение си имат своите хора, които извършват своята дейност. Всички го правят. Без съмнение се извършват и пранета на пари. В случая обаче шумът, който се вдига, е един показен шум. Това е опит на властта да направи реверанс към традиционното дясно във връзка с местните избори. Те прерастват не в нормални избори, а вече залогът е доста по-голям - става въпрос за властта като цяло, подчерта Колев. След един месец от тази пушилка няма да остане нищо. Това е медийна бухалка, която се използва изключително за вътрешнополитически цели и частично за външни с оглед взаимоотношенията с Русия и надъхването на част от политическите избиратели, които имат негативно отношение към Русия, каза още Кольо Колев. Той обаче подчерта, че е възможно да има пране на пари и облагодетелстване. ", "date": "2019.09.11", "title": "Експертите: Шпионският скандал има връзка с местните избори"}
{"url": "http://www.cross.bg/svilenski-georgi-nyama-1613015.html", "text": "/КРОСС/ „Стана ясно, за съжаление, че от два дни България е друга и няма правораздавателни и правоохранителни органи,  които да спазват закона. Случаят с т.нар. шпиони нямаше да се политизира, ако действията на правоохранителните органи отговаряха поне малко на демократичните ценности и устои, които защитаваме\". Това заяви зам.-председателят на ПГ на „БСП за България\" Георги Свиленски пред БНТ. Той бе категоричен, че няма как БСП  да приеме български журналист да бъде извеждан в 7.00 ч. сутринта от дома си с белезници като свидетел. Свиленски обясни, че Юри Борисов е държан 4 часа на разпит в лошо здравословно състояние, заедно с проф. Ваня Добрева, без да им бъде обяснено защо са арестувани. „Това са достойни български граждани и такова държание е неприемливо. Нека органите да си вършат работата, но да е както повелява законът. Разбирам, че на 9 септември искаха да покажат неща забравени от преди 75 години\", каза още Георги Свиленски.На въпрос за приоритетите на БСП през новия политически сезон Георги Свиленски коментира, че социалистите нееднократно са заявявали своите приоритети в политиката, а през изминалата година са ги разписали  и във „Визия за България\". „За трета поредна година ще предложим и нашия алтернативен бюджет. Както и досега, нашите основни приоритети за бюджета за следващата година ще бъдат свързани с повишаване на доходите на българските граждани, решаване на проблемите в здравеопазването и образованието, повишаването на пенсиите. Всичко това ще бъде разписано, изчислено и предложено на управляващите\", уточни зам.-председателят на ПГ на левицата. Свиленски каза още, че през новия политически сезон в парламента би трябвало да има сериозен дебат по избора на нов председател на КПКОНПИ, а не за избирането на новия главен прокурор, тъй като народните представители нямат отношение към този избор. „В момента антикорупционният орган няма председател и когато говорим за борба с корупцията в България, трябва да започнем първо с избора на нов председател КПКОНПИ\", коментира още Георги Свиленски. Той добави, че е нужен и съдебен контрол върху актовете на прокуратурата, защото какъвто и главен прокурор да бъде избран, ако няма такъв контрол върху работата му, винаги ще има протести и недовършени дела.„Моделът, който се установи преди повече от 10 години във всяка община трябва да бъде премахнат и ГЕРБ да бъдат оставени настрани от местната власт. Ние искаме да покажем, че България може да бъде управлявана по различен начин\", коментира Георги Свиленски във връзка с предстоящите избори за местна власт. Той добави, че освен увеличаването на броя на кметовете и общинските съветници, за БСП е важно да се промени моделът на управление на българските общини. На въпрос за кандидата за кмет на левицата в София Свиленски обясни, че решението кой е кандидатът за кмет на БСП в  столицата ще бъде взето на конференцията на БСП-София утре.  „ГЕРБ започна своя поход към властта от София, затова искаме да започнат слизането си от властта отново от тук. Мая Манолова е доказала, че може да решава проблемите на българските граждани и събира достатъчна обществена подкрепа, но БСП -София ще реши сама, дали тя да е нашият кандидат или някой друг\", каза социалистът.  Той отбеляза още, че в БСП местните структури сами определят кои са подходящите кандидати за кметове и общински съветници за съответната община. „Когато хората са оставени да избират своите кметове сами и демократично, тогава идват добрите резултати. Нашите кандидати са хората, които знаят как да решават проблемите на местните общности\", заяви Свиленски.Георги Свиленски коментира и определянето на ресора , който получи Мария Габриел в ЕК. „Ресорът, който получи българският еврокомисар - Иновации и младеж е отстъпление от това, което се предлагаше по-рано. Имаше предложения нашият еврокомисар да поеме ресора външна политика и сигурност, но Борисов отказа, защото там няма средства за разпределяне\", припомни зам.-председателят на ПГ на БСП. Той добави, че други източни държави- като Полша и Румъния са взели земеделие и транспорт - ресори, които дават повече възможности. „Нашият премиер, обаче се интересува единствено от средствата, които си мисли, че ще разпределя през прозореца на джипа си\", заключи Георги Свиленски.  ", "date": "2019.09.11", "title": " Георги Свиленски: Важни са доходите, здравеопазването и образованието"}
{"url": "http://www.cross.bg/genov-manol-komentira-1613017.html", "text": "/КРОСС/ \"За да извършиш престъпление като шпионаж, е необходимо да разполагаш с голям набор от класифицирана информация и е странно, ако Юри Борисов и Ваня Добрева са топ шпионите на руското разузнаване\". Това каза народният представител от ПГ на \"БСП за България\" и член на ИБ на БСП Манол Генов пред БСТВ. Той коментира, че предстои реализиране на проекти като АЕЦ \"Белене\", правителствените напъни за газов хъб в България, а те зависят от отношенията между България и Русия. По думите му тези въпроси може би карат определени среди да търсят скандал между двете страни. \"Такъв скандал неминуемо ще има при подобно поведение на институциите. Нека първо да видим доказателствата, които службите ще представят, съдът да реши казуса и след това да коментираме дали обвиненията са сериозни\", каза още Генов. Народният представител коментира още, че противопоставянето в българското общество не е най-добият вариант за политиците.  \"Преди местните избори БСП се отваря към млади кандидати и други леви политически сили, които искат в общините да се работи. Част от кандидатите ни не са членове на БСП, а наши симпатизанти и хора с активна гражданска позиция и ГЕРБ се дразнят откровено, че привличаме кандидати извън БСП\", коментира Манол Генов във връзка с предстоящите избори за местна власт. Той добави, че резултатът на БСП на тези избори ще бъде доста по-добър отколкото през 2015 г., благодарение на това разчупване на партията. \"БСП има и много утвърдени кметове, които издигаме за нов мандат, защото имат доверието на местната общност и работят за хората\", коментира още Манол Генов.   \"Опазването на чистотата на въздуха се прехвърли на общините и това е поредният пример на прехвърляне на функции, които не се обезпечават  с нито един лев от страна на държавата\", каза Манол Генов. Той припомни, че по ОП \"Околна среда\", предизборно бяха раздадени 110 млн. лв. на 7 общини, докато първоначално над 20 е трябвало да имат достъп до тези средства. \"На този фон България бива заливана с отпадъци от Италия. Италианските сметосъбиращи организации няма къде да ги депонират в страната си и затова ги прехвърлят в България. Правят го, защото у  нас  намират един разграден двор, в който могат да правят каквото поискат\", коментира още Манол Генов. Социалистът заяви, че отговорните институции трябва да кажат какви са тези отпадъци, каква е вредата от тяхното изгаряне, имат ли местата, където ще се горят съответните инсталации, за да го правят безопасно. \"Отговор на тези въпроси няма, въпреки че народните представители от БСП имаме много въпроси към министъра на околната среда и водите. Със своето бездействие МОСВ обслужва интересите на определени икономически групировки\", категоричен бе Манол Генов.", "date": "2019.09.11", "title": "Манол Генов: Предстои реализирането на важни икономически проекти, затова се търси скандал с Русия"}
{"url": "http://www.cross.bg/tyrtziya-siriya-grypata-1613052.html", "text": "/КРОСС/  Специализираната прокуратура внесе в Специализирания наказателен съд обвинителен акт срещу шест лица - петима сирийци и българка за участие в организирана престъпна група за финансиране на терористични организации, действащи на територията на Сирия, съобщи NOVA.Участниците бяха задържани на 18 януари 2019 г., а събраните доказателства показаха, че те са действали като престъпна организация от началото на 2016 г., съобщават от спецпрокуратурата.Групата извършвала небанкови парични преводи по арабската система хавала, и по-конкретно - трансферирала финансови активи на терористичната групировка „Ислямска държава\" от контролирани от нея сирийски територии към Турция, България и други държави от Европейския съюз (Германия, Великобритания, Швеция).Част от трансферираните от арабски държави пари били предоставяни на членове на терористични групи, пребиваващи на територията на Европа. Както получаването, така и предаването на средства, ставало срещу представяне на изписан на лист цифров код.Един от основните участници в групата - сирийският гражданин М.А., е бил касиерът на хавала на територията на България. За прикритие на незаконното трансфериране на големи парични суми той използвал две фирми, регистрирани у нас на негово име. Родственици на М.А, в т.ч. негови братя и братовчеди, по това време били главните „хавалдари\" в Турция, Великобритания и други европейски държави.За паричните трансфери групата удържала като комисиона значителен процент от средствата и за кратко придобила ресурс, който инвестирала в друг вид дейност. Участниците купували високопроходими джипове и пикапи в Германия, България и Румъния, прекарвали ги през българо-турската и турско-сирийската граница и ги предоставяли на територията на Турция и Сирия на членове на терористичните организации „Фронт Нусра\", известна като „Хаят Тахрир Ал Шам\", на сирийския клон на кюрдската ПКК, както и на други въоръжени опозиционни групи.Доказателствата по делото сочат, че участниците купили, прекарали през територията на България и Турция и предали на терористични организации в Сирия автомобили на стойност 9 423 518.51 щатски долара, или 16 459 023, 19 лв.След придобиването на колите те били регистрирани в КАТ-София на името на български граждани, които веднага след регистрацията издавали пълномощни на предварително подбрани от групата шофьори за откарването им в Турция - най-често в градове до турско-сирийската граница. Там автомобилите били предавани на чужденци, предимно сирийци, които ги прекарвали във вътрешността на Сирия и ги доставяли на крайните купувачи, членове на терористични организации. Те от своя страна плащали колите на групата, отново по системата хавала. Част от въпросните автомобили  били използвани за бомбени атентати.Участникът в групата - касиер на хавала в България поддържал преки контакти със свои контрагенти-хавалдари, които развивали аналогична престъпна дейност в Сирия, Турция, Швеция, Германия, Франция, Великобритания и Унгария, и имали изградени собствени престъпни групи на национално ниво.Всеки от участниците в „българската\" група е изпълнявал конкретни функции, свързани с организирането на нелегалните парични трансфери от и за чужбина, получаването и плащането на пари по системата хавала, документното оформяне на сделките с автомобили, регистрацията им, доставката им в Турция и Сирия.Петима от обвиняемите по делото са в ареста с определени от съда мерки за неотклонение „Задържане под стража\", един е с парична гаранция от 20 000 лева.Предстои Специализирания наказателен съд да определи дата за разпоредително заседание по делото. ", "date": "2019.09.11", "title": "Българка и петима сирийци отиват на съд за финансиране на тероризъм"}
{"url": "http://www.cross.bg/vitanov-petur-dobavi-1613016.html", "text": "/КРОСС/ \"Бяха създадени свръхочаквания за ресора, който България ще получи в ЕК. Това е така заради премиера Борисов, който отказа позицията на Върховен комисар по външна политика и сигурност и останахме с впечатление, че нещо голямо се готви за България\". Това каза евродепутатът от БСП/ПЕС Петър Витанов пред БНТ. Той добави, че  ресорът е значим, защото в него са програми като \"Еразъм+\", \"Хоризонт 2020\" и неговото продължение \"Хоризонт Европа\" и добави, че се надява Мария Габриел да го изпълни със съдържание. \"В сравнение с други, нашият ресор изглежда ясен, но не трябва да мерим всичко в пари както прави Борисов\", коментира Витанов. Евродепутатът каза още, че е фактът, че в новата ЕК има повече леви представители е нещо положително. \"Чрез социалистите и социалдемократите в комисията ЕС ще се приближи до реалните проблеми на хората и ще се работи за тяхното решаване\", добави той. Петър Витанов уточни, че е гласувал срещу избора на Урсула фон дер Лайен за председател на ЕК и добави, че отчита като положително, че тя се стреми да намери баланс в комисията, включително и географски. \"В новата ЕК има и откровено неясни ресори като \"Равенство\" или \"Демография и демокрация\", други пък се дублират. Надявам се във времето те да се изчистят и уточнят\", каза още Витанов.  Петър Витанов коментира и т.нар. шпионски скандал и добави, че ако не се представят неоспорими доказателства за вина, този случай може да се разглежда и като посегателство срещу словото. \"Трима бивши депутати от БСП, сред тях авторитетен журналист като Юри Борисов бяха арестувани и разпитвани няколко часа. Според мен тезата за такъв вид шпионаж е нелепа. Това от една страна е насочено срещу БСП, а от друга- някой има интерес да провокира неразбирателство между България и Русия, защото  \"Русофили\" иска да задълбочи сътрудничеството между двете страни\", заяви Петър Витанов.", "date": "2019.09.11", "title": "Петър Витанов: Заради Борисов бяха създадени  свръхочаквания за ресора, който България ще получи в ЕК"}
{"url": "http://www.cross.bg/aktziya-bulgariya-rysofili-1613018.html", "text": "/КРОСС/ - Радвам се, не могат да ми звънят, лишиха ме от телефон, от компютър, нямам достъп до фейсбук.- Да, мисля, че в тази посока трябва да се търси обяснението.- Имам заповед за задържане, разбира се. Имам заповед и за обиск. Това е стандартна процедура. Но заповедта е във връзка с производство по чл. 105 от НК, директно към мене. А след това ме издигнаха в ранг свидетел. Аз не мога да бъда едновременно с белезници и свидетел, едно от двете трябва да си изберат. В началото бяха избрали вероятно да съм обвиняем. Ако ДУМА не беше разгласила какво се случва, нямаше да ме пуснат. Минах през три сериозни разпита на различни места - СДВР, Националната следствена служба и на \"Черковна\", Специализираната прокуратура май е там.- Да, последния път ме разпитаха пред съдия, явно има такава процедура.- Не знам коя е точната дума, но вероятно са решили да действат не през просото. Според мен те бяха тръгнали през просото. Ако те имаха някакви факти или данни срещу мен, както законът изисква - \"достатъчни данни\" за повдигане на обвинение срещу мен, защото това е арест, при разпитите те щяха да ме накарат да коментирам някакви факти. Примерно: \"Бихте ли коментирали, г-н Борисов, когато се срещахте еди-кога си с еди-кого си по таен начин, какво му казахте?\" Нямаше такова нещо.- Питаха \"получавали ли сте пари от Леонид Решетников и от Малофеев и давали ли сте им информация?\". Фактически 4 часа се задаваха тези два въпроса по различен начин, с различни думички, как се финансира сдружението \"Русофили\", откъде получава пари. Това са три въпроса всъщност, които бяха задавани 4 часа.- Не, не, не. А сега се оказва, че трябва да ходя на \"Черковна\" да подавам молба, и ме предупредиха вчера, че няма да стане толкова бързо. Това - при положение че снемането на информация от един телефон или от един компютър става за 10 минути. Не знам за какво са им тези неща. И, да речем, веществените доказателства, които намериха в камината изгорели - поздравление на патриарх Неофит до Националното движение \"Русофили\" миналата година за нашия събор на \"Копринка\" и поздравление от Главчев, тогава председател на Народното събрание. Те ги сложиха в специална найлонова торбичка като веществено доказателство.- Според мен датите на тази акция са по-скоро вързани с нашето предстоящо събитие на \"Копринка\". Защото е възможно то да се провали. Ние продължаваме да не знаем къде е Николай Малинов, никой не дава отговор къде е. И съпругата му също, не знам дали беше арестувана, или са й взели телефона само. И тези хора от ръководството на \"Русофили\", които са на свобода, също нямат такава информация. И за Милен Чакъров също, но него го видях в Националната следствена служба и даже го попитах къде е бил, докато аз обирах \"Кауфланд\".- Това не знам, видях проф. Ваня Добрева, чух за Енчо Москов, за Антон и Криси, за другите не знам. Това си е сериозна акция за сплашване на \"Русофили\", за инакомислие, както каза ти, защото това е точно така. Според мен е вързано с изложбата в РКИЦ дотолкова, доколкото това са елементи от едно и също нагнетяване на отрицателни взаимоотношения с Москва.- За пръв път я чувам. Борисов не е прокурор, това си е действие на \"независимата съдебна власт\".- Това е в областта на хипотезите, но според мен е възможно една от целите или главната цел на тези удари между България и Русия, които се натрупват в кратък период от време, да бъде блокиране на икономическите проекти. Аз го допускам това, без да мога да съм сигурен, разбира се, то е хипотеза.- Нюансът беше дали Решетников е влияел върху политиката вътре и във външната политика на България, интересувал ли се е от вътрешната политика на България. Той беше обвинен старецът в някакво митично въздействие върху българската политика. За кого да говорят, той им е на разположение. Освен това аз имам усещането, че въпросникът, по който бяхме разпитвани, е изготвен по в. \"Телеграф\". Защото всички неверни неща, които сме чели там за Малинов, фигурираха в техните въпроси.- Същата работа.- О, разбира се. Аз продължавам да твърдя, че такава акция, която аз не разглеждам като акция на целия Министерски съвет, не е без съобразяване със САЩ. Много забавно беше, като ме попитаха дали съм ходил в Крим. Отговорих: \"Аз в Украйна не съм ходил.\" И те се чудеха какво отговарям всъщност.- Не са ми задавали такъв въпрос. Казах им също, че съм готов да съдействам за борба с народните предатели във всякакви измерения и че имам смекчаващи вината обстоятелства като почетен гражданин на два американски щата. Това беше краят на разговора.- Не познавам такава публикация. Това, което ние искаме, ти го знаеш много добре - нормални взаимоотношения с Русия, защото ние като българи винаги сме губели, когато сме заставали на враждебни позиции спрямо Русия, нашата история го показва. Така ще бъде и в бъдеще, не го пожелавам на българския народ и на България, но ако продължава тази ястребинска политика по отношение на Москва, нищо друго освен беди не ни чака. Защото добрите, ползотворните взаимоотношения са една от предпоставките за българското развитие. Това е наше убеждение, което явно се смята за криминално едва ли не.- Има някаква аналогия. Може да се правят някакви паралели - да ти дойдат вкъщи сутринта, да те арестуват, без да ти обяснят дори някакви факти и за какво го правят. Така или иначе това е безобразие според мен. Това е политическа акция, тя не е изпипана по Наказателния кодекс с някакви доказателства за обвинение, че Юрий Борисов, който владее тайните на България, ги е дал на Решетников и оня е отърчал веднага да ги даде на Путин.- Добре съм за човек, който не е спал повече от 24 часа. Обичам си вестника, обичам си колегите, обичам си читателите на вестника, обичам си българите. И това е.", "date": "2019.09.11", "title": "Юрий Борисов: Арестите са част от обща политическа акция"}
{"url": "http://www.cross.bg/sindikata-meditzinskite-protest-1613007.html", "text": "/КРОСС/ Пореден национален протест на медицинските сестри за реформи в системата на здравеопазването ще се проведе от 15 часа пред Народното събрание , съобщи пред „Хоризонт\" Мая Илиева, организатор на протестите на сестрите от средата на годината.„Очакваме да дойдат наши колеги от цялата страна. Очакваме да ни подкрепят и представители на различни по-малки синдикати, както и синдиката на полицаите. Към нас ще се присъединят и някои от пациентските организации, граждани, помощник фармацевти, които също искат да изразят подкрепа към нашата кауза\", каза тя.Основните искания остават - стартово възнаграждение от две минимални работни заплати, по-добри условия на труд, законодателни промени и цялостна реформа в здравеопазването.„Болниците да не бъдат търговски дружества, да няма търговия със здраве. Да се намери начин, по който частните болници да не бъдат финансирани от държавата. Всички знаем, че в здравеопазването има много пари, но те не се разпределят както трябва. Няма контрол. Ние се изправяме срещу това. Искаме реформи в самото здравеопазване, обясни Мая Илиева.Синдикалната федерация на служителите в МВР (СФСМВР) застана зад исканията на медицинските специалисти, като членове на синдиката ще се присъединят към днешния протест, става ясно от писмо на организацията, изпратено до медиитеОт синдиката смятат, че ниското допълнително заплащане за нощен труд на хора, които спасяват човешки животи е не само недостойно, но и граничещо с унижението. И напомнят, че идентично е възнаграждението и на българските полицаи и пожарникариОт Синдикалната федерация заявяват, че е крайно време минималното допълнително възнаграждение за нощен труд да бъде актуализирано и да бъде променено националното законодателство. ", "date": "2019.09.11", "title": "Национален протест на медицинските сестри пред парламента "}
{"url": "http://www.cross.bg/zurnenite-zakyska-pitza-1612999.html", "text": "/КРОСС/  Парче пица за закуска е по-полезно и здравословно от зърнените храни, твърди диетоложка от САЩ, цитирана от БТА.Експертката по хранене Челси Еймър от Ню Йорк очарова сънародниците си с твърдението, че любимото на мнозина тестено изкушение е по-добро за старт на деня от зърнените закуски.Пицата е по-балансирана закуска от зърнените храни, които изобилстват от захар. Парче обикновена пица със сирене съдържа нормално количество въглехидрати, протеини и мазнини. За сравнение - купичка зърнена закуска с обезмаслено мляко съдържа изобилие от захар и въглехидрати\", казва Челси Еймър в интервю за Ей Би Си.\"Това не означава, че трябва всекидневно да закусваме пица. Най-добре е да се фокусираме върху баланса между богати на фибри въглехидрати, крехки протеини и полезни мазнини. Така ще се чувстваме сити през цялата сутрин\", допълва диетоложката. ", "date": "2019.09.11", "title": "Пицата за закуска е по-полезна от зърнените храни"}
{"url": "http://www.cross.bg/filma-dayntun-imenieto-1612998.html", "text": "/КРОСС/ Английски аристократи се завърнаха на големия екран в Лондон във връзка със световната премиера на филма \"Имението Даунтън\", предаде Франс прес.Девет години след излъчването на първия епизод от едноименния сериал, чийто 6-и сезон приключи през 2015 г., филмът \"Имението Даунтън\" отново фокусира вниманието върху семейство Кроли. То очаква визитата на крал Джордж Пети и кралица Мери. \"Не обмислях възможността за филм, когато приключи сериалът. Но имаше много искания за заснемане на филм и в края на краищата той стана реалност\", заяви създателят и сценарист на сериала Джулиан Фелоус, който е и сценарист на филма.Редица участници в актьорския състав на сериала, включително Маги Смит в образа на вдовицата графиня, участват във филма. Към актьорския състав на филма са се присъединили Имелда Стонтън, която е в образа лейди Багшоу, и съпругът й в реалния живот Джим Картър, който изпълнява ролята на иконома Чарлз Карсън. Имелда и Джим участват заедно в сцени от филма, но икономът не сервира на лейди Багшоу. \"Той беше в другия на трапезарията и не ми поднесе нищо\", отбеляза шеговито актрисата.Отличеният с награди \"Златен глобус\", \"Еми\" и БАФТА сериал \"Имението Даунтън\" е гледан от около 120 милиона зрители в над 200 страни. Той проследява историята на семейство аристократи и прислужниците им от 1912 г. до 1925 г. Едноименният филм на режисьора Майкъл Енглър, който е заснел епизоди от сериала \"Сексът и градът\", ще се появи по екраните във Великобритания на 25 септември. ", "date": "2019.09.11", "title": "Световната премиера на филма „Имението Даунтън” "}
{"url": "http://www.cross.bg/sofiya-kyltyrata-fandukova-1613001.html", "text": "/КРОСС/ Министърът на културата Боил Банов пожела успех на \"Алея на книгата\" и поздрави организаторите на събитието - Асоциация \"Българска книга\", съобщи пресцентърът на министерството на културата. Той благодари и на кмета на столицата Йорданка Фандъкова, и на Столична община за усилията да популяризират българската култура и духовност не само в София, но и в цялата страна.\"Витошка\" е най-одухотворена и красива в този си вид - покрита с книги и пълна с четящи хора\", каза министър Банов. Той беше и един от първите, които купиха книги от изложението.\"Щастлива съм, че София се превърна в четящ град\", каза от своя страна кметът на София. Йорданка Фандъкова отбеляза, че читателите на Столичната библиотека са се увеличили с над 1500 души само за една година и обърна внимание на многобройните програми на общината, които насърчават четенето и любовта към книгите.Министърът на културата участва в официалното откриване на седмото издание на изложението, заедно с кмета на София Йорданка Фандъкова, заместник-кмета по култура на Столичната община Тодор Чобанов и заместник-министъра на образованието и науката Деница Сачева, което се състоя на тази вечер в началото на пешеходната зона на бул. \"Витоша\", до паметника на Алеко Константинов.\"Алея на книгата\" продължава до 15 септември включително и отново ще предложи на жителите и гостите на града богата културна програма, включваща премиери на книги, срещи с автори, издатели и преводачи, игри и работилници за деца. Тази година в събитието участие са заявили рекорден брой издателства и книгоразпространители. Над 70 от тях ще представят новите си заглавия в общо 23 шатри от пресечката на бул. \"Витоша\" с бул. \"Патриарх Евтимий\" до ул. \"Узунджовска\". ", "date": "2019.09.11", "title": "Министър Банов пожела успех на \"Алея на книгата\" "}
{"url": "http://www.cross.bg/chasa-sega-tryd-1612997.html", "text": "/КРОСС/ в. 24 часа - ДАНС забрани на ген. Решетников да влиза у насв. 24 часа - Получихме третия ресор по бюджет в Еврокомисията - иновации и младежв. Монитор - Мария Габриел получи европортфейл със 124 млрд.в. Монитор - Четири грипни щама ни разболяват тази зимав. Сега - Мигрантите в България се увеличиха с 81.7%в. Телеграф - Решетников и Малофеев готвели преврат у нас с милиард от Цветан Василевв. Телеграф - Гонят тротинетките от тротоарав. Труд - Николай Малинов обвинен в шпионажв. Труд - Парното няма да поскъпва до края на годинатав. 24 часа - БСП решава днес иска ли Манолова за кмет, Паргов води листатав. 24 часа - Два протеста в центъра на Софияв. 24 часа -  Във Варна ще търсят най-много кадри в следващите 3 месецав. 24 часа -  Убиецът на Дамла няма да излежи цялата присъда от 25 г., ще е на свобода 9 г. по-ранов. Монитор -Борисов пред Андрюкайтис: Чумата по свинете е вече глобален проблемв. Сега - С 30% са нараснали хакерските атаки у нас през последната годинав. Сега - На терени за детски градини в София ще изникнат блоковев. Сега - Чисто ново училище втора година е в ремонтв. Телеграф - Глоба за бизнесмена, разорал дюнав. Телеграф - Прасетата на село само зад оградав. Труд - 2% от данъка върху доходите да отива в общините  в. 24 часа - Димитър Луджев, историк, общественик:Чудо е, че извършихме толкова радикални реформи при тази съпротива от страна на старата системав. 24 часа - Борислав Сарафов,заместник главен прокурор и директор на НСлС:Страхът от Гешев всъщност е страх от институцията прокуратурав. Монитор - Соня Спасова, директор на Европейския потребителски център:Има ръст на жалбите след наемането на коли под наем при почивка в чужбинав. Сега -  Мирослава Тодорова, съдия:Почтените прокурори се превръщат във вътрешни изгнаницив. Телеграф - Режисьорът Искрен Красимиров: Националните ни герои са моята небесна четав. Труд -  Станислав Стоянов, депутат от ГЕРБ от Великотърновски избирателен район, пред \"Труд\": С газовия хъб „Балкан\" България се включва към европейските пазарив. 24 часа -  Портфолио със „златния триъгълник\"в. Монитор - Получихме модерен ресор, ключов за бъдещето на Европав. Сега -  Властта си рисува срамен автопортрет в медийните подобияв. Сега - Пошлият театър в София. И двете главни героинив. Телеграф - Тротинетките като дъвкав. Труд - Джендъристката Манолова назад-напред                   ", "date": "2019.09.11", "title": "Преглед на вестниците "}
{"url": "http://www.cross.bg/manolova-sofiya-kmet-1613003.html", "text": "/КРОСС/ БСП решава дали ще подкрепи Мая Манолова за кмет на София. Очаква се градската организация на партията да обсъди и приеме предизборната платформа на организацията за местните избори.До момента е ясно, че повечето структури на партията дават подкрепата си за Манолова. Самата тя беше издигната от Инициативен комитет след като подаде оставка като Омбудсман. Ще бъде подредена и листата за общински съветници на „БСП за България\". ", "date": "2019.09.11", "title": "БСП решава дали ще подкрепи Мая Манолова за кмет на София"}
{"url": "http://www.cross.bg/gradysa-vyatur-slunchevo-1613004.html", "text": "/КРОСС/ Времето в сряда ще бъде слънчево с разкъсана и предимно висока облачност. Почти без валежи. Ще продължи да духа слаб до умерен вятър от изток-североизток. Максималните температури ще са между 25 и 30 градуса, съобщават от НИМХ.Над Черноморието ще е предимно слънчево, с временни увеличения на облачността. Валежи са малко вероятни. Ще духа до умерен североизточен вятър. Максималните температури на въздуха ще са 25-28 градуса, температурата на морската вода е 24-25 градуса. Вълнението на морето ще е 3 бала.Над планините облачността ще е променлива, често намаляваща до слънчево. Ще е почти без валежи. Ще духа слаб до умерен изток-североизточен вятър. Максимална температура на височина 1200 метра - около 20 градуса, на 2000 метра - около 13 градуса.В четвъртък и петък ще преобладава слънчево време, с временни увеличения на облачността, почти без валежи. Ще духа слаб, в източната половина от страната до умерен североизточен вятър. Ще остане топло за периода. ", "date": "2019.09.11", "title": "Слънчево и топло остава времето"}
{"url": "http://www.cross.bg/bulgarski-bulgariya-samo-1613006.html", "text": "/КРОСС/ Обвиненият в шпионска дейност бивш генерал от КГБ Леонид Решетников вчера написа сърдечен коментар в , след като се разбра, че прокуратурата му налага забрана да влиза в страната в продължение на 10 години. Ето какво написа Леонид Решетников в социалната мрежа.\"Сбогом, България!10 години забрана за влизане - това е много, едва ли ще доживея!  За нищо не съжалявам. Годините, свързани с България, са най-щастливите в живота ми. Прекрасен, в основата си, народ, внушителна история, великолепна природа, свещен български език. Който не го знае, е загубил много. В моят дом често е звучала българска реч, , български песни, на масата ми често е имало баница и гювеч. Българофили станаха всички членове на моето голямо семейство: и дъщерите ми, и зетьовете и внуците ми - всичките 11 човека, не 10.Малкият Миша още не е българофил. Може и да стане, макар че сега започвам да се съмнявам. Да направиш 10 обичащи България човека невлизащи - никой без мен няма да тръгне - могат само враговете на България. Хората с български имена, които правят официални изявления по повод русофилите и мен, това са само марионетките на истинските собственици на сегашната българска държава.БЛАГОДАРЯ, скъпи български приятели, за подкрепата, помагайте на Николай Малинов. Той е истински български патриот, ние всички много го обичаме. На всички вас само добро и сила за възраждането на тази България, която сте загубили.И аз също.\"  ", "date": "2019.09.11", "title": "Леонид Решетников: Сбогом, България!"}
{"url": "http://www.cross.bg/krasimir-bulgariya-balukov-1613005.html", "text": "/КРОСС/ Четвърта поредна загуба за българския национален отбор по футбол. Възпитаниците на Красимир Балъков отстъпиха с 1:3 при гостуването си на Ирландия в приятелски мач.Единственото попадение за България от дузпа вкара Ивелин Попов. Красимир Балъков направи много промени в състава и на терена излязоха само двама от футболистите, играли при загубата с 0:4 от Англия преди 3 дни. ", "date": "2019.09.11", "title": "България загуби мача с Ирландия с 1:3"}
{"url": "http://www.cross.bg/suvetnitzi-izborite-ychastie-1613008.html", "text": "/КРОСС/ Днес изтича крайният срок за подаване на заявления от партиите и коалициите в Централната избирателна комисия за регистрация за участие в изборите за общински съветници и кметове.Регистрацията започна на 2 септември. Говорителят на ЦИК направи сравнение с предишните избори за общински съветници и кметове през 2015 г.: „Тогава заявления са подали 81 партии и 3 коалиции, като са регистрирани, след изтичане на срока за регистрация от ЦИК, 71, които са продължили по-нататък участието си в изборите, като 10 от тези 81 са заличени или е отказана регистрацията, и 3 коалиции, които са регистрирани за участие в изборите\".До днес кметовете на общините определят местата за обявяване на избирателните списъци. Също днес е срокът, до който общинските избирателни комисии със свое решение определят броя на мандатите на общинските съветници за съответната община. ", "date": "2019.09.11", "title": "Изтича срокът за регистрация в ЦИК за участие в местните избори"}
{"url": "http://www.cross.bg/avtor-zaglavie-myasto-1613022.html", "text": "/КРОСС/ Конкурсът за мобилна фотография и видеография Huawei InFocus Awards 2019 приключи и най-добрите снимки и видеа в шестте категории бяха обявени. Общо подадените заявки за участие от всички държави в региона са 123 478, което включва и 10 824 снимки и видеа от България.Големият победител е творба от Чехия, която истински впечатли професионалното жури. Тя се казва \"Den kdy se mi narodila dcera\" (Денят, в който моята дъщеря се роди) и е в категория Storyboard. Това е една от най-трудните категории, дори и за опитните фотографи, като в нея авторите трябва да пресъздадат цяла смислена и пленяваща история в колаж от 9 кадъра. Победителят ще получи награда от 10 хиляди евро, мощния лаптоп Huawei Matebook 13, модерния смарт часовник Watch GT и ваучер от 250 долара ваучер от Trip Advisor.От всички над 123 хиляди изпратени предложение на глобално ниво най-много снимки и видеа идват от Турция, Литва, Полша и България. Освен огромното количество участници в надпреварата, има голямо количество регистриране гласове за „наградата на публиката\" - общо 718 068.В България Huawei организира специална едноседмична изложба (2-7 септември), която събра снимки на български участници в надпреварата и посланиците на марката в България Димитър Карниколов и Крис Захариев. Събитието в nOva art space беше посетено от стотици фенове на фотографията.„В България традиционно има развито фотографско общество и много любители на фотографията. Високите технологии в устройствата на Huawei дават възможност на все повече хора да изразят уникалния си поглед към света във впечатляващи, достойни за изложба кадри. Наша чест и удоволствие е да покажем тези кадри на широката публика у нас.\" , сподели Емилия Кирилова, PR мениджър на Huawei за България и Северна Македония.Конкурсът на Huawei има 5 категории, посветени на мобилната фотогорафия - #Emotion Tag, Hello, Life!, Faces, Going the Distance, Storyboard и една на мобилната видеография - Life Now.Големият победител идва от Чехия и се представя като \"Czech_photo\". Освен страхотните награди, снимката победител ще бъде публикувана за седмица и в заглавната страница на TripAdvisor в Швеция, Полша, Дания, Австрия, Норвегия, Финландия, Чехия, Гърция, Унгария, Израел, Сърбия, Словакия и Турция. Същият автор е победител с други две снимки и в категория #Emotion Tag и в категория Storyboard.Категория: StoryboardЗаглавие: Денят, в който дъщеря ми се родиАвтор: Czech_photoСтрана: ЧехияПопулярният фотограф Йенер Торун, който беше част от журито, споделя за снимката: „Основният фокус на фотографията са емоциите и големият победител разкрива много от тях. От това да чакаш притеснено в болничния коридор, до любовта при първа среща с новороденото в ръцете на майката. Тази композиция от снимки наистина докосна сърцата ни\".Снимката победител в гласуването на потребителите запечатва едно от най-красивите места в Румъния. Снимката е дело на Дан Михай Баланеску и представя красив залез над Източните Карпати. Авторът ще получи Huawei P30 Pro и Watch GT. Снимката се класира на трето място в категория Going the distance.Награда на публикатаКатегория: Going the distanceЗаглавие: Fairy tail morning in Bucovina (Приказна сутрин в Буковина)Автор: Дан Михай БаланескуСтрана: РумънияЖурито определи и победителите във всички 6 категории. Те ще получат 2000 евро, Huawei Matebook 13, Watch GT, Huawei P30 Pro и ваучер от Trip Advisor. Завършилите на второ място във всяка категория получават Huawei P30 Pro, а тези на трето място - Huawei P30.В категорията #Emotion Tag авторите трябваше да уловят спонтанните емоции на своите фотографски обекти. По-долу можете да видите всички победители от категорията:Заглавие: Cesta za snem... (Път към мечтата)Автор: Czech_photoСтрана: ЧехияЗаглавие: Togetherness (Сплотеност)Автор:  irimia.andraСтрана: РумънияЗаглавие: Sister Love (Сестринска любов)Автор:  GevatelemСтрана: ИзраелКатегория Faces събира най-добрите портрети. Ето ги и победителите: Заглавие: \"Myśli... duma... może marzy?\" (Мисли...чест...тя може би мечтае?)Автор: SlodkisoschiliСтрана: ПолшаЗаглавие: Usta (Майстор)Автор: Adem AğuşСтрана: ТурцияЗаглавие: Sousedky (Съседи)Автор: Milan ŠkopСтрана: ЧехияHello, Life! предизвиква творците да намерят красотата в ежедневни ситуации. Ето и снимките победители:Заглавие: Rainbow estateАвтор: ibreakphotosСтрана: ХърватскаЗаглавие: Surfer (Сърфист)Автор: SAGITTAСтрана: ХърватскаPlace: 3rd  Заглавие: Going commandoАвтор: alexandru.popaСтрана: РумънияКатегорията, в която авторите трябва да пресъздадат цяла смислена и пленяваща история в колаж от 9 кадъра. Ето ги и кадрите, които взеха наградите в тази категория:Заглавие: Výlov Jaroslavického rybníka (Улов на езерото)Автор: Czech_photoСтрана:ЧехияЗаглавие: Live music being born (Музиката на живо се ражда)Автор: DanyhellaСтрана:Чехия Заглавие: Game Of Drone (Игра на бръмчене)Автор: storyinmyeyesGoing the Distance е категория отредена за любителите на пътувания и на красивите места. Ето кои са снимките, които впечатлиха журито:Заглавие: Empty stadium 1 (Празен стадион)Автор: Mara CiubotaruСтрана: РумънияЗаглавие: Spring of Life / Tree of Hope (Пролетта на живота / Дърво на надеждата)Автор: AcinomСтрана: РумънияЗаглавие: Fairy tale morning in Bucovina (Приказна сутрин в Буковина)Автор: Дан Михай БаланескуСтрана: РумънияКатегорията за видеография Life Now дава възможност на любителите на видеото да се включат в надпреварата с 30 секундно видео, което трябва да впечатли професионалното жури. Ето ги и победителите: Заглавие: The best moments of life (Най-добрите моменти от живота)Автор: Ivan SholudkoСтрана: УкрайнаВижте видеото на: https://campaign.consumer.huawei.com/infocusawards/eu/view/71966 Заглавие: In Clouds (В облаците)Автор: Bartosz ChmielewskiСтрана: ПолшаВижте видеото на: https://campaign.consumer.huawei.com/infocusawards/eu/view/54809Трето място Заглавие: Gün batımı ve gece ışıkları (Залез и нощни светлини)Автор: Aysun ŞahinСтрана: ТурцияВижте видеото на: В състава на експерното жури, което имаше тежката дума за избора на всички победители в различните категории, са включени Янмин Уанг, президент на Huawei Consumer Business Group Huawei CEE & Nordic, Марчин Тишка, полски моден фотограф, работещ с Marie Claire, Harper's Bazaar, Glamour, Elle и Vogue, Николай Танинг Ренцман, датски фотограф, популярен със своите звездни портрети и пейзажи в социалните мрежи, Ема Свенсън, шведски фотограф на свободна практика, който обикаля света в търсене на най-добрите кадри, Йенер Торун, архитект и фотограф, който трансформира градски среди със своите цветни абстрактни геометрични решения, и Вутеар Кам, френски фотограф от камбоджански произход, базиран в Париж.Конкурсът Huawei InFocus Awards доказва, че страхотна снимка може да се направи и без специализирана фотографска техника. Със своята P серия от смартфони и последния модел Huawei P30 Pro компанията застава в основата на развитието на мобилната фотография, която ни позволява да запечатваме страхотни кадри във всеки удобен момент.   ", "date": "2019.09.11", "title": "Обявиха победителите в конкурса за най-добра снимка и видео Huawei InFocus Awards 2019"}
{"url": "http://www.cross.bg/pomosht-nadezhda-lekarska-1613021.html", "text": "/КРОСС/ Доброкачествен тумор  /миома/ с размер, надхвърлящ средното тегло на новородено бебе, остраниха лекари от МБАЛ „Надежда\" при сложна операция. Пациентката не е потърсила лекарска помощ в продължение на две години, тъй като не е оценила единствения симптом - напълняване в областта на корема. Жената припада на работното си място и търси лекарска помощ след голяма кръвозагуба.Едва тогава се установява заболяването. Веднага след постъпването в болницата са направени две спешни кръвопреливания заради наличен анемичен синдром. След двучасова операция лекарите отстраняват близо 4-килограмово образувание. Още информация по случая ще бъде представена на 13 септември, когато в болница „Надежда\" започва специализиран форум с участието на световни имена в оперативната гинекология и хирургия на живо.  ", "date": "2019.09.11", "title": "Миома с размери на новородено бебе отстраниха лекари от МБАЛ „Надежда“ "}
{"url": "http://www.cross.bg/chasa-provede-sofiyaot-1612995.html", "text": "/КРОСС/ София.От 17.00 часа на „Дондуков\" 2 президентът Румен Радев ще се срещне с министъра на външните работи на Гърция Николаос Дендиас.***София.От 09:00 часа ще се проведе заседание на Народното събрание.***София.От 10:00 часа ще се проведе заседание на Министерски съвет.***София.От 11:50 часа в МВнР вицепремиерът и министър на външните работи Екатерина Захариева ще приеме министъра на външните работи на Република Гърция Николаос Дендиас.***София.От 9.00 часа ПП ВМРО ще се регистрира в ЦИК за участие в местните избори на 27 октомври.***София.От 14:00 часа на ул. „Ал. Екзарх\" 44 ще бъде официално открита реновираната сграда на Пета районна служба по пожарна безопасност и защита на населението.***София.От 15:00 часа пред Народното събрание ще се проведе протест на медицинските сестри.***София.От 16.00 часа в залата на „Позитано\" №20, етаж 1, ще се проведе заседание на Градската конференция на Софийската организация на БСП.***БургасОт 11.00 часа в Апелативен съд - Бургас председателят на Апелативен съд - Бургас - съдия Деница Вълкова ще проведе редовния брифинг с журналисти. Темата на срещата е процедурата за определяне на съдебни заседатели за мандат 2020 г. - 2024 г. за бургаски съдебен район.***Видин.От 14.00 ч. кметът на общината Огнян Ценков ще направи обиколка на асфалтирани през месец септември междублокови пространства в жилищни комплекси***Дупница.От 17.30 часа в залата на Община Дупница ще се проведе публично обсъждане на отчета за изпълнение на Общинския бюджет за 2018 година.***Плевен.От 11.00 часа пред Костницата в Скобелев парк музей ще се проведе отбелязване на 142 години от Третия кървав щурм за освобождението на Плевен.***Плевен.От 11:30 часа в залата на отдел „Държавен архив\" - Плевен, ул. „Стоян Заимов\" № 3 ще се проведе пресконференция, организирана от отдел „Държавен архив\" - Плевен, при дирекция „Регионален държавен архив\" - Монтана, с участието на доц. д-р Михаил Груев - председател на Държавна агенция „Архиви\" за стартиране и представяне на проект „Позитивни спомени от старите негативи\".***Пловдив.От 10.00 часа в сградата на Регионална дирекция „Пожарна безопасност и защита на населението\" на ул. „Преслав\" ще се състои официално отдаване на почит към паметта на загиналите при изпълнение на служебните си задължения пожарникари и поднасяне на венец пред паметната плоча.***Пловдив.От 10.30 часа в пресклуба на БТА адв. Георги Колев от Земеделски съюз \"Ал. Стамболийски\" ще представи кандидатът за кмет за предстоящите местни избори за район \"Източен\".***Перник.От 9.00 часа в зала \"Панорама\", ще се проведе извънредно заседание на Общинския съвет.***Шумен.От 10.00 часа в зала 203 на Общината ще се проведе редовен брифинг.  ", "date": "2019.09.11", "title": "Предстоящи събития на 11 септември"}
{"url": "http://www.cross.bg/turpelivo-glypostta-ponasyam-1612991.html", "text": "/КРОСС/ \"Търпеливо понасям глупостта, но не и тези,които се гордеят с нея.\"Едит Ситуел ", "date": "2019.09.11", "title": "Търпеливо понасям глупостта"}
{"url": "http://www.cross.bg/teodora-boga-zashtoto-1612990.html", "text": "/КРОСС/...Очите на Господа са десет хиляди пъти по-светли от слънцето и гледат всички пътища човешки и проникват в скритите места. Нему е било известно всичко, преди да е било сътворено\"...Не знаела тази истина знатната жена Теодора от Александрия. Тя повярвала на врага - дявола, който тайно внушавал и я убеждавал, че грехът, сторен в тъмното и не видян от слънцето, няма да стане известен на Бога. Но когато от собствен опит разбрала, че пред Бога нищо не остава скрито, о, какво велико покаяние проявила тя тогава!Теодора живеела честно в съпружество с мъжа си, но паднала в изкушение. Един богат човек, млад и лекомислен, подбуждан от дявола, бил обзет от въжделение към нея и по всякакъв начин се опитвал да я склони към прелюбодеяние, изпращал й скъпи подаръци, обещавал още по-драгоценни и я прелъстявал с думите си. Но тъй като сам не успял да постигне нищо, той се обърнал към една вълшебница изкусителка, за да прелъсти целомъдрената Теодора и да я склони към замисленото от него злодеяние. А изкусителката, която имала за помощник сатаната, намерила удобно време и започнала да й говори за юношата.Но Теодора казала:- О, ако можех да се избавя от този човек, който отдавна ме безпокои! Ако го послушам, слънцето, което свети над нас, ще стане свидетел на моя грях пред Бога!- Тогава - посъветвала съблазнителката, - когато залезе слънцето и падне тъмна нощ, на скришно място изпълни желанието на юношата и никой няма да научи какво сте сторили и няма да има свидетел пред Бога, защото нощта е дълбока и тъмнината ще покрие всичко.Теодора казала:- О, добре би било Бог да не узнае греха, извършен през нощта!- Така и ще стане - уверила изкусителката, - защото Бог вижда само греховете, осветени слънцето, а станалото в тъмнина как може да види?Теодора била млада, простодушна и неопитна и се поддала на нейните думи. Много спомогнало и бесовското изкушение, защото силата му е голяма, а нашата природа е склонна към страстите и силата ни е немощна. И така, тя послушала лукавия съвет и в нощния мрак извършила беззаконие. Но с утринната зора в сърцето й веднага засияла светлината на Божието милосърдие, защото като осъзнала греха си, започнала да се съкрушава, да се бие по лицето и да скубе косите си. Тя се срамувала сама от себе си и сама си станала противна. Така Божието милосърдие, което не търси смъртта на грешника, заради предишното й целомъдрие я подтикнало към бързо покаяние и изправяне, защото Бог допуска понякога падението на човека, та като се изправи, да прояви още по-голям подвиг и усърдие към Бога, Който прощава греховете.Теодора съжалявала и плакала за сторения грях и се стараела поне малко да се утеши, като си мислела:- Бог не знае за моя грях. Впрочем, дори и тогава за мене той е срам и мъка.Като се опитвала да успокои скръбта си, тя отишла в един женски манастир при игуменията, която познавала. Виждайки скръбното й лице, игуменията попитала:- Каква печал криеш, дъще моя? Да не те е обидил мъжът ти?Теодора отговорила:- Не, госпожо моя, аз и сама не зная, защо скърби сърцето ми.Желаейки да я утеши, игуменията по внушение на Божия Дух започнала душеполезна беседа и взела да чете божествените книги. Когато четяла едно поучение, стигнала до евангелското изречение: „Няма нищо скрито, което да се не открие, и тайно, което да се не узнае; затова, каквото сте казали в тъмно, то ще се чуе на видело; и каквото сте казали на ухо в скривалищата, то ще бъде разгласено от покривите\"'.Като чула тези евангелски слова, Теодора се ударила в гърдите и възкликнала:- Горко на мене, окаяната! Ето, загинах, излъгах се, като си мислех, че Бог не ще узнае за моя грях!И започнала да се удря, да плаче и да ридае.Тогава игуменията разбрала, че Теодора е паднала в грях и започнала да я разпитва какво е станало. А тя, макар че едва можела да говори от сълзите си, й разказала всичко подробно.С такива и други подобни слова игуменията я вразумила и поучила, наставила я по пътя на покаянието и я успокоила, като й разказала за Божието милосърдие и неизречената Му благост, с която е готов да приема каещите се и да прощава на съгрешаващите. Тя й напомнила и за евангелската грешница, която умила със сълзи и избърсала с косите си нозете на Христа и получила от Бога опрощение за греховете си.Получила утеха за сърцето си, тя се завърнала вкъщи. Но тъй като съвестта й я изобличавала, тя се срамувала да гледа мъжа си в лицето и размишлявала как да умилостиви Бога. Отначало възнамерявала да постъпи в женски манастир, но знаела, че съпругът й няма да позволи това. И ето, за да се скрие от него и всичките си познати, тя намислила следното.Когато веднъж съпругът й отсъствал от дома по някаква работа, тя остригала косите си и късно вечерта, преоблечена в мъжки дрехи, поверила се на Божията воля, тайно напуснала къщата си и тръгнала бързо като птица, излетяла от мрежите. Тя стигнала до един пустинен манастир, наречен „Октодекат\", който се намирал на осемнадесет версти от града, и почукала на портите му.Игуменът отстъпил пред молбите й, приел я и заповядал да преминава всички монашески послушания. Така сред мъжете заживяла жена в образ на мъж, с мъжко име и никой не знаел тази тайна, освен Единия Бог. Кой може да опише трудното й житие? Братята виждали труда й в послушанието, търпението във въздържанието, смирението в подчинението, но нейните съкровени и тайни подвизи, всенощните молитви, сърдечните въздишки, сълзите, преклонените колене и въздигнати ръцете виждал само Бог. И денем, и нощем припадала тя към милосърдието Му, както някога блудницата, умила със сълзи нозете на Господа. Покаянието й било по-голямо от сторения грях, защото със смирение умъртвила страстите и похотите си, унижила се пред всички, победила волята си със самоотрицание и станала като ангел в плът. Тялото й, някога осквернено, а сега очистено от подвизите на покаянието и сълзите, станало свят Божий храм, жилище на Светия Дух.След време блажената Теодора била пратена с камили в Александрия да купи пшеница за нуждите на манастира. Когато я изпращал, игуменът казал:- Чедо, ако се забавиш по пътя, отбий се в Енатския манастир и там пренощувай с камилите.Теодора наистина се забавила и изпълнявайки заповедта на игумена, се отбила в близкия до града манастир, наречен „Енат\". Тя се поклонила на игумена му и поискала благословия да даде отдих на камилите до другия ден. Игуменът й дал място в странноприемницата, където имало и обор за камилите. По това време там била отседнала една немлада девица - дъщерята на игумена, която дошла да се поклони на баща си и да го навести. Като видяла младия монах, тоест блажената Теодора, по дяволско внушение девицата усетила въжделение към него. През нощта тя дошла при Теодора, която спяла около камилите, и без да знае, че пред нея е жена, започнала безсрамно да я уговаря към грях.Но Теодора казала:- Иди си от мене, сестро, защото не съм привикнал с такива работи. Освен това нося в себе си зъл дух и се страхувам, да не те убие.Девицата си отишла посрамена, но намерила друг гост, с който извършила беззаконие и заченала в утробата си. На сутринта блажената се отправила в града и като изпълнила послушанието, се завърнала в манастира си и продължила подвизите за своето спасение. След шест месеца се разкрило, че девицата е бременна и домашните й започнали да я бият и да разпитват кой й сторил това. Научена от дявола, тя обвинила блажената Теодора.Като се посъветвали помежду си, монасите я прогонили от манастира с безчестие и побоища и й дали младенеца. Голямо било дивното търпение на блажената! С една дума тя можела да докаже невинността си, но като не желаела да открие тайната, че е жена, приела върху себе си чуждия грях, като възмездие за предишното си престъпление. Тя взела младенеца и седнала пред манастирските врати, ридаейки като изгонения от рая Адам. После си направила малка колиба срещу манастира, изпросвала от пастирите мляко и цели седем години хранела с него младенеца, а сама търпяла глад, жажда и голота, студ и зной, като употребявала за питие морска вода и се хранела с диви треви.След време братята намерили блажената в пустинята, довели я в манастира, а игуменът й казал:- Брате Теодоре, Бог прости греха, който беше сторил. Живей с нас и се подвизавай, но не излизай повече извън манастира, за да не те изкуси отново дяволът. Възпитавай и сина си, за да бъде ревнител на твоите подвизи.И й дал килия, като я освободил от всякакви манастирски работи, за да се моли спокойно на Бога и да почине след големите си трудове. Света Теодора живяла две години в килията заедно с мнимия си син Теодор, като го учела на четмо и писмо, на страх Божий и на смирение, послушание и други монашески добродетели.Една вечер пред всички тя извикала момчето, затворила се с него в килията и започнала да го поучава. А игуменът по Божие внушение пратил неколцина братя да чуят пред вратите за какво беседва с чедото си. Света Теодора притиснала детето към гърдите си, прегръщала го, целувала го и му говорела:- Възлюбени сине мой! Времето ми дойде, настъпи краят ми и аз си отивам от тебе. Недей да плачеш за мен и не казвай „аз съм сирак\", защото имаш за баща Бога, Който те покрива със Своята благодат. И аз ще се моля за теб, ако имам дръзновение пред Него. Чуй последните ми слова и ги скътай в сърцето си: обичай Бога повече от всякоя твар и повече от самия себе си, прилепи се към Него с цялото си сърце, не преставай да Го славословиш и да Го молиш с уста и сърце, език и ум. Не оставяй никога общото правило и заедно с другите братя ходи в църквата за първия, третия, шестия и деветия час, за вечерня, полунощна и утреня. Всичките ти молитви да бъдат съпроводени със сърдечно съкрушение, със сълзи и въздишки. Плачи пред Бога всеки ден, за да се сподобиш с вечно утешение. Слушай игумена и братята, откажи се от своята воля, бъди незлобив отсега и до края на живота си. Загради с мълчание устата си, старай се да не осъдиш някого и да не се присмееш на чуждия грях. Като видиш някой да съгрешава, помоли се за него на Единия безгрешен Бог, за да го изправи, а тебе да избави от грехопадения и вражески изкушения. Не казвай нито нещо празно, нито скверно, нито хулно, от устата ти да не излиза такава дума, за която да трябва да отговаряш в деня на съда. Бъди кротък и смирен по сърце, почитай всички за свои отци и благодетели, а себе си смятай за най-малък от всички. Ако чуеш, че някой от братята е болен, не се лени да го посетиш, с усърдие му послужи и без ропот изпълнявай всяко възложено послушание. Обикни като скъпоценно съкровище нищетата и нестяжанието. Спомняй си живота ми и как се скитах заедно с тебе: какво придобих в колибата си пред манастирската ограда? Ястия и одежди ли? Предмети ли или някакво съкровище? Нищо друго, освен Бога. Защото какво е по-важно за човека от Бога и Божествената Му любов? Той е нашето съкровище, Той е нашето богатство, Той е храна и питие, Той е дреха и покров, Той е нашето здраве и сила, Той е веселие и радост, надежда и упование. Него се потруди да придобиеш, сине мой. Ако придобиеш Него, то ще е достатъчно и ще се възвеселиш за Него повече, отколкото ако придобиеш и целия свят. Старай се да опазиш чистотата си: както сега си чист телом и духом, така пребивавай до края на живота си. Пази се, чедо мое, да не оскърбиш Божия Дух и да не го отдалечиш от себе си със сластолюбие и угаждане на плътта. Умъртви членовете си, не давай покой и угода на тялото си. Като непокорен осел го смирявай с глад, жажда, работа и рани, докато не преставиш пред Христа душата си чиста, като чиста невеста. Пази се внимателно и от бесовските мрежи, бъди трезвен и буден, защото дяволът не дреме и търси да погълне всеки, който служи на Бога. От този враг да те защити Божията помощ! Също поменувай и мен, чедо мое, за да се сподобя с милостта на праведния Съдия, Който ще съди не само явните, но и тайните грехове, и пред Когото ще се явя днес.Разумното момче казало:- Нима си отиваш и ме оставяш сирак, отче мой? Какво ще правя без тебе? Уви за мене, бедния! Горко на мен, сиротния, защото се лишавам от тебе, добри ми отче!А Теодора го утешавала:- Нима не ти казах, че не си сирак, защото имаш Бога за твой пазител и Той се грижи за тебе. Той ще ти бъде баща и майка, учител и наставник, покровител и ръководител в спасението.Тя дълго се молела така, но не се чували всичките й думи, а само плачът и удрянето в гърдите. Заедно с нея ридаело и момчето, оплаквайки осиротяването си. Теодора отново го утешавала и отново се молела. Накрая радостно казала:- Благодаря на Тебе, премилосърдни Творче мой, че ме чу, че ме помилва и избави душата ми от смърт и очите ми от сълзи.Като изричала и други думи на благодарност и се веселяла духом, тя замълчала. Изглеждало така, сякаш предала светата си душа в ръцете на Господа, защото повече не се чували думите й, а само плачът на момчето. В този час започнали да благовестят за утренята. Монасите отишли при игумена и му предали всичко, което казала света Теодора.После игуменът събрал братята и отишъл в килията на Теодора, отворил вратата и казал:- Отче Теодоре, благослови!Но отговор нямало, защото блажената вече се преставила в Господа. А момчето, плачейки, заспало и едва успели да го събудят. Като влезли в килията, братята видели света Теодора да лежи на земята. Ръцете й били скръстени на гърдите, очите затворени, а лицето сияело с красота, като лице на ангел. Когато започнали да приготвят за погребение честното й тяло, игуменът открил гърдите й, изсъхнали от продължителния пост, и всички узнали, че била жена.Много монаси, живеещи близо до Октодекатския манастир, научили за случилото се, събрали се със свещи и кадилници, приготвили светото тяло на преподобната Теодора и го погребали с почести в обителта. И светло празнували много дни, прославяйки Христа Бога и възвеличавайки възлюбената Му невеста. След погребението мъжът й си изпросил килията, в която живяла жена му, или по-добре да се каже - невестата Христова, и приел монашески постриг. Помнейки нейните подвизи, той се подвизавал в пост, молитва и сълзи и скоро се преставил в Господа. А момчето Теодор, когото тя имала като син, наследил нрава и добродетелното житие на мнимия си баща или по-добре на своята преподобна майка. Той достигнал такова съвършенство, че след смъртта на игумена всички монаси го избрали на негово място. Теодор бил добър отец, наставлявал чедата си по пътя на спасението и сам последвал преподобната по същия път и заедно се нея се заселили в небесните обители.С молитвите на Твоите светии, Господи, не лишавай и нас от небесното Си Царство. Амин.Църквата честа още светлата памет на преподобни Силуан Атонски. ", "date": "2019.09.11", "title": "Преподобна Теодора Александрийска"}
{"url": "http://www.cross.bg/temi-i-gosti-v-sytreshnite-blokove-na-televiziite-1612992.html", "text": "/КРОСС/Тема:  Новите еврокомисари след разпределянето на ресорите - първи коментари от Брюксел;Тема: Броени дни до старта на учебната година. Кой е първият урок на българското образование? Министър Красимир Вълчев;Тема: Медицински работници излизат на протест - какво искат от държавата?Тема: В сезонът на заразите - как да се предпазим?-Тема:Продължават ли фиктивните операции? Разказ от първо лице на пациент, опериран само на документ.Тема:За шпионския скандал и вътрешнополитическия рикошет. Как ще се отразят на местните избори и оста София-Москва?Тема:След инцидент с бебе, паднало поради родителска небрежност. До къде са промените за закрила на децата. Говори социалният министър Бисер Петков.Тема:Измамени чужденци - как собственици на имоти в Несебър олекнаха с над 100 хиляди лева?Тема:Зов за помощ. семейство остана без дом след пожар.Тема:Социалните мрежи въвеждат нова функция за борба с разпространението на анти ваксинална информация.  Ще си върнат ли здравните организации доверието на пациентите?Тема:Стартира кампания за възстановяване на книжния фонд на читалище в Катрище. Среща с първите дарители. ", "date": "2019.09.11", "title": "Теми и гости в сутрешните блокове на телевизиите"}
{"url": "http://www.cross.bg/vsetzaritza-bogoroditza-sveta-1612996.html", "text": "/КРОСС/  Копие на чудотворната икона на Света Богородица \"Всецарица\", посреща за храмовия си празник църквата  \"Въздвижение на светия кръст Господен\" в столичния  квартал Лозенец.Святият образ  ще бъде посрещнат на 13 септември, петък,  по време на Вечернята, която започва в 18 часа. Светинята  е с внушителните размери  метър и 30 сантиметра на 1 метър . Иконата \"Света Богородица - Всецарица\" ще остане за постоянно поклонение на вярващите в храм \"Въздвижение на светия кръст Господен.\"Чудотворната икона \"Света Богородица - Всецарица\" датира от 17 век, оригиналът е във Ватопедския манастир на Света гора. Множество са чудесата, измолени от Божията майка пред иконата \"Всецарица\" за страдащи от онкологични заболявания. Известни са уж нелечими случаи на раково болни, които са излекувани в наши дни след прочитане на Молебен канон на Пресвета Богородица пред Нейната икона \"Всецарица\". ", "date": "2019.09.11", "title": "Чудотворната икона Света Богородица \"Всецарица\" идва в София "}
{"url": "http://www.cross.bg/septemvri-dnes-atentatite-1613000.html", "text": "/КРОСС/ Американците си спомнят днес за жертвите на атентатите от 11 септември 2001 г. в САЩ, предаде Асошиейтед прес.Възпоменание ще има на мястото, на което се издигаха кулите близнаци на Световния търговски център в Ню Йорк, сринати от похитени от терористи самолети. Възпоменателна церемония ще има и в Пентагона, в който се вряза също похитен от терористите самолет. На тази церемония ще присъства президентът на САЩ Доналд Тръмп. Вицепрезидентът Майк Пенс пък ще е на възпоменанието в Шанксвил в щата Пенсилвания, където се разби четвърти похитен от терористите самолет, който не успя да стигне до набелязаната от тях мишена заради бунт на пътниците на борда.Възпоменателните церемонии са за близо 3000-те жертви на атентатите. Имената им ще бъдат прочетени на висок глас по време на церемонията в Ню Йорк. Церемониите включват и едноминутни мълчания и биене на камбани в момента на разбиването на похитените самолети и рухването на кулите близнаци на СТЦ.Нов документален филм на канала Ей Би О ще помогне на децата да разберат какво точно се е случило на 11 септември преди 18 години. Филмът е на Ейми Шатц и ще бъде излъчен днес в 18 ч. източно американско време. Продукцията е озаглавена \"Какво се случи на 11 септември\".", "date": "2019.09.11", "title": "Америка си спомня днес за жертвите на атентатите от 11 септември 2001 г. "}
{"url": "http://www.cross.bg/vasilev-deloto-miliona-1613002.html", "text": "/КРОСС/ Разпитите по делото КТБ продължават. Основният свидетел на обвинението Бисер Лазов ще се изправи отново да отговаря на въпроси на прокурори и адвокати.Във вторник станаха ясни и нови разкрития по делото за фалита на банката. Основният подсъдим Цветан Василев давал по 10 милиона месечно за ТВ7. Освен това Василев си купил и личен самолет за 10 милиона щатски долара директно от производителя, а парите били от отпуснати от КТБ като кредити на фирми на Василев. По делото освен Цветан Василев, който се укрива в Белград, са подсъдими и още 17 души. ", "date": "2019.09.11", "title": " Продължават разпитите по делото \"КТБ\""}
{"url": "http://www.cross.bg/voiina-purvata-sustoi-1612993.html", "text": "/КРОСС/ 1565 г. - Приключва Великата обсада на Малта от османските турци, започнала на 18 май, в която рицарите хоспиталиери удържат геройски острова.1697 г. - Голямата турска война: Състои се Битката при Зента.1709 г. - В една от най-кръвопролитните битки от Войната за испанското наследство - Битката при Малплаке - обединените сили на Великобритания, Нидерландия и Австрия побеждават Франция.1792 г. - Откраднат е диамантът Хоуп от къщата, в която се съхранява.1877 г. - Руско-турска война (1877-1878): Руснаците щурмуват Плевен.1915 г. - Участие на България в Първата световна война: В Царство България започва мобилизация на българската армия за Първата световна война.1941 г. - Започват изкопните работи по построяването на Пентагона.1961 г. - Формиран е Световният фонд за дивата природа.1972 г. - Състои се официалната церемония по закриване на Двадесетите летни олимпийски игри в Мюнхен, Германия.1973 г. - Извършен е военен преврат в Чили от генерал Аугусто Пиночет, който демонстративно сваля демократично избрания президент Салвадор Алиенде. Пиночет запазва властта си 17 години.1978 г. - Умира българският писател и дисидент Георги Марков, който е отровен в Лондон 4 дни по-рано от агент на Държавна сигурност.1989 г. - Във вестник Работническо дело са публикувани имената на около 500 деятели на БКП, репресирани в СССР при управлението на Сталин. С публикацията те са реабилитирани.1994 г. - Официално отваря врати Музеят на византийската култура в град Солун, Гърция.1997 г. - Непилотираният космически апарат на НАСА Марс Глобъл Сървейър достига орбитата на Марс.2001 г. - Атентатите от 11 септември 2001 г. в САЩ причиняват срутването на Световния търговски център в Ню Йорк, част от Пентагона в Арлингтън, Вирджиния и падането на пътнически самолет край Шанксвил, Пенсилвания.2003 г. - Шведската външна министърка Ана Линд умира, след като е нападната с нож и смъртоносно ранена от неизвестен мъж на 10 септември.2004 г. - При катастрофа на хеликоптер в Егейско море загиват всичките 17 пътници на борда му, в това число патриарха Петър VII, журналисти и епископи на Александрийската патриаршия.2005 г. - Израел официално обявява намерение да напусне Ивицата Газа след 38 години окупация.2007 г. - Русия изпитва най-голямото конвенционално оръжие създавано някога - Бащата на всички бомби.", "date": "2019.09.11", "title": "11 септември в историята"}
{"url": "http://www.cross.bg/rozhdenitzite-na-septemvri-1612994.html", "text": "/КРОСС/ Андриана Сукова-Тошева - икономистАлександър Каракачанов - председател на Зелената партия, депутат във ВНС, кмет на София в периода 17 октомври 1990 - 20 октомври 1991Валентин Микев - политикВалентина Радинска - поетесаВаню Хърков - лекар, политикДимитър Костадинов - поет, писателКеворк Кеворкян - журналистКрасимир Дунев - гимнастикМаша Илиева - примабалеринаМилен Николов - актьорМирослав Иванов - футболистНикола Калудов - дипломатПламен Марков - треньор по футболТаня Димитрова - актрисаВели Чаушев, актьорПроф. Леандър Литов, ръководител на българския екип в Европейския институт за ядрени изследвания (ЦЕРН)Тодор Чобанов, зам.-кмет на София", "date": "2019.09.11", "title": "Рождениците на 11 септември"}
