{"url": "http://www.cross.bg/kung-fury-maiikul-1606529.html", "text": "/КРОСС/ Световноизвестният актьор и продуцент Майкъл Фасбендър ще посети България през август тази година, съобщи на среща с медиите изпълнителният директор на \"Ню Бояна филм студиос\" Ярив Лернер.Майкъл Фасбендър ще е у нас, за да се снима в късометражната продукция на шведския режисьор Дейвид Ф. Сандберг - \"Kung Fury\".\"Kung Fury\" е екшън комедия, написана и режисирана от Сандберг, която събира аркадни роботи, динозаври, нацисти, викинги, норвежки богове, мутанти и супер кунг фу-полицай, наречен Kung Fury в екшън приключение от 80-те години. \"Kung Fury\" е финансиран основно чрез кампания Kickstarter, в която хора от цял свят подкрепят проекта, предаде БТА. ", "date": "2019.06.11", "title": " Майкъл Фасбендър идва в България "}
{"url": "http://www.cross.bg/tyrtziya-liniya-vazhen-1606526.html", "text": "/КРОСС/ Турският министър на транспорта и инфраструктурата Мехмед Джахит Турхан и ръководителят на делегацията на Европейската комисия в страната Кристиан Бергер подписаха днес в Анкара споразумение за изграждане на жп линията Черкезкьой-Капъкуле, част от линията от Истанбул до Капъкуле, предаде БНР.Модернизирането на този участък от линията, която ще свързва Азия с Европа, ще бъде финансирано с европейски средства.Документите бяха подписани от двете страни в хотела към гарата за високоскоростни влакове в турската столица.Участъкът от Черкезкьой в окръг Текирдаг до граничния пункт с България \"Капъкуле\" е с дължина 150 км. Общата дължина от истанбулската гара \"Халкалъ\" до българо-турската граница е 230 км. Намерението е високоскоростна линия да свързва българската и турската железопътна мрежа и чрез нея, включително по други високоскоростни линии на турска територия, да достига Кавказ, Централна Азия и Китай и да се превърне в част от т. нар. \"железен път на коприната\".Кристиан Бергер заяви на церемонията по подписването, че става дума за много важен транспортен проект между ЕС и Турция. Той изтъкна, че ЕС и Турция са важни търговски партньори. Нашата цел е още повече да развиваме това. Чрез тази железопътна линия ще можем да пренасяме много повече стоки между нашите страни и Турция, каза Бергер, цитиран от БТА.Той добави, че с този проект Турция ще има важен принос в транспорта между Азия и Европа. Проектът ще допринесе за процеса на присъединяване на Турция към ЕС, изтъкна още Бергер. Той каза, че Турция е много важен, ключов партньор за ЕС и важен съсед от стратегическа гледна точка.Железопътната линия Халкалъ-Капъкуле е четвъртият голям проект за жп инфраструктура в Турция, получил финансова помощ от Евросъюза.На церемония в Анкара в края на февруари т.г. в присъствието на вицепрезидента на ЕК Юрки Катайнен и еврокомисаря по транспорта Виолета Булк бяха подписани документите, с които Брюксел предоставя 275 млн. евро. Това го превръща в най-големият единичен проект, по който ЕС ще окаже финансова помощ на Турция.Отсечката от Халкалъ до Капъкуле ще бъде двойна електрифицирана жп линия, позволяваща на влаковете да развиват до 200 км/час, и ще бъде снабдена с най-модерна система за сигнализация.България също модернизира жп инфраструктурата си с европейски пари. Премиерът Бойко Борисов присъства във вторник, 11 юни, на полагането на нов железен път по отсечката София-Елин Пелин - част от жп линията София-Пловдив. С изграждането на този и другите участъци ще се намали времето за пътуване между София и Пловдив до 1 час и 10 минути.Проектът се финансира по Механизма за Свързана Европа и е на обща стойност 133 млн. лв., от които 113 млн. лв. безвъзмездна помощ от ЕС и 20 млн. лв. национално съфинансиране, ", "date": "2019.06.11", "title": "Турция и ЕС изграждат високоскоростна жп линия от границата с България до Истанбул "}
{"url": "http://www.cross.bg/huawei-sistema-ystroiistva-1606510.html", "text": "/КРОСС/ Опитите на администрацията на Доналд Тръмп да блокира дейността на китайския технологичен гигант Huawei доказаха едно - в Китай се мисли с няколко хода напред. Технологичния гигант от \"Поднебесната империя\" разкри, че отдавна е разработвал своя ОС, а сега започнаха и нейните тестове.В Китай операционната система ще се нарича Hongmeng (Хунмън), но в Европа и останалия свят ще бъде прието названието Ark OS.\"Основното при операционните системи за мобилни устройства е да накарате разработчиците на приложения да пишат за вас. Точно това обрече на неуспех опита на Microsoft да излязат на този пазар - магазинът им за приложения беше празен\", коментира софтуерният специалист Лорас Хънт.Huawei обаче няма да повтори грешките на Microsoft. Операционната система на китайската ще е напълно съвместима с приложенията за Android, като на разработчиците няма да се налага да създават специални версии за нея. Така се гарантира богатото съдържание от приложения, познато ни от всеки един смартфон.Инженерите на Huawei са доказали, че си разбират от работата, предлагайки технологии, които са сред най-добрите в света. Почти е сигурно, че операционната система на Huawei ще е безплатна, или поне една доста функционална базова версия.На Международния икономически форум в Санкт Петербург миналата седмица китайският президент Си Цзинпин заяви, че Пекин е готов да споделя опит, включително в 5G технологиите, показвайки ясно, че в китайското мислене стратегическите цели имат приоритет над счетоводните.Потребителите пък са жадни за нещо ново. След всяко съобщение по темата в социалните медии има хиляди коментари от цял свят, приветстващи възможността за широкосъвместима универсална система с отворен код.Браво, Huawei, че даваш на света алтернатива\", пише в Туитър филипинецът Джон Чуа.Очаква се, че заради въвеждането на своя операционна система, Huawei ще запази цените на своите устройства на по-добри равнища, спрямо конкурентите от Samsung и Apple.Амбициите на Ark OS изглеждат големи. Базирана на Linux, тя би трябвало да може да работи с множество платформи и да е съвместима с всички смартфони, таблети, телевизори и преносими устройства на Huawei. Оттам, съвместимостта с устройствата и на други производители, особено китайски, е на една крачка разстояние.С подобно широко поле на приложение Ark OS би могла да застраши не само Андроид и неговия над 80-процентов дял при мобилните устройства, но и хегемонията на Microsoft при настолните компютри и лаптопите - много вероятно е всички програми на Linux да вървят и под Ark OS. В крайна сметка масовият потребител иска от операционната система възможно най-много функции с възможно най-малко проблеми при най-ниска цена, най-добре безплатно.Предполага се, че вече са пуснати 1 милион смартфона с новата система, за да се установи в реален режим какви проблеми биха могли да възникнат, при това с обещание за \"засилени функции за сигурност, за да се защитят личните данни\".След края на тестовия период тя ще бъде предоставена за общо ползване, най-вероятно през последното тримесечие на годината. Според най-новата изтекла информация това може да стане още през септември с пускането на пазара на новата серия смартфони Huawei Mate 30.\"Подготви се за криза и я превърни във възможност\", гласи стара китайска поговорка, която явно се е превърнала в мото за Huawei. ", "date": "2019.06.11", "title": "Huawei тества новата си операционна система"}
{"url": "http://www.cross.bg/makedoniya-severna-bulgariya-1606525.html", "text": "/КРОСС/Българският вицепремиер и министър на външните работи Екатерина Захариева, заедно с министрите на други 12 държави членки на ЕС настоя за ускоряване на европейската интеграция на Западните Балкани, съобщиха от МВнР. Тринайсетте министри (на България, Чехия, Естония, Латвия, Литва, Унгария, Италия, Малта, Австрия, Хърватия, Словения, Полша, Словакия), призоваваха за започване на преговори за присъединяване с Република Северна Македония и Албания през юни 2019 г.Съвместното изявление отбелязва значението на процеса на разширяване на ЕС със страните от Западните Балкани като основен инструмент за постигане на устойчива стабилност, мир и просперитет. Призовават се всички членове на Съвета да проявят далновидност и да приемат смели решения този месец, чрез които да дадат положителен тласък на реформите в съответствие със стандартите и ценностите на ЕС. Необходимо е държавите от региона да работят за тясно регионално сътрудничество и да положат усилия за истински добросъседски отношения.България смята, че започването на преговорния процес с Албания и Република Северна Македония ще запази и укрепи положителния импулс на реформите в техните общества, се казва в съобщението. Държавите-членки на ЕС ще имат възможност на всеки етап от процеса да оценяват техния индивидуален напредък и да оказват подкрепа за изпълнение на критериите.Разширяването на ЕС със страните от Западните Балкани остава сред приоритетните за България външнополитически цели. Добросъседските отношения, регионалното сътрудничество и върховенството на правото са хоризонтални критерии за напредък на страните-кандидатки.Изпълнението на буквата и духа на Договора за приятелство, добросъседство и сътрудничество от страна на Република Северна Македония ще бъде ключово за взимане на съответните решения. Това е пътят за гарантиране на регионалната стабилност и за решаване на всички открити въпроси с цел създаване на сигурна среда на регионална и европейска сигурност. ", "date": "2019.06.11", "title": "България и още 12 страни от ЕС настояват за старт на преговорите с Албания и Северна Македония"}
{"url": "http://www.cross.bg/strelcha-zapochna-proverka-1606522.html", "text": "/КРОСС/ Комисията за енергийно и водно регулиране започна проверка на ВиК-Стрелча, предаде БГНЕС. Причината е спряното водоподаване в града.„Във връзка с публикувани информации в национални медии за преустановено водоснабдяване за потребители от гр. Стрелча, КЕВР започна проверка за изясняване на обстоятелствата по случая\", се казва в съобщението на регулатора.На дружеството е даден 3-дневен срок, за да представят становище по случая. ВиК операторът трябва да изготви писмен доклад за населените места и броя на жителите, засегнати от нарушеното водоснабдяване, за експлоатационното състояние на поддържаните ВиК активи, компрометираните водоизточници, както и за броя и резултатите от взетите проби за качество на питейната вода от момента на възникване на проблема, както и за причините, довели до рязко влошаване на качеството на предоставяната водоснабдителна услуга.Кметът на Стрелча Стойно Чачов също е информиран за проверката.Градът обяви бедствено положение. Частично са разрушени подпорните стени на единствения водопровод захранващ града и пречиствателната станция.„Една тръба ФИ 200 като размер, етернитова, канцерогенна и опасна за здравето на хората. Не е подменяна дори и метър от нея в рамките на 72 години\", заяви кметът на общината Стойно Чачов, цитиран от агенцията.На места тръбите са разрушени, а на други са запушени с тиня и кал. Това е причината за цялостното спиране на водата в Стрелча, допълва кметът. ", "date": "2019.06.11", "title": " КЕВР започна проверка на ВиК-Стрелча"}
{"url": "http://www.cross.bg/rymuniya-bulgariya-period-1606523.html", "text": "/КРОСС/ Напредъкът в изпълнението на програмата за трансгранично сътрудничество между Румъния и България за 2018 г. беше отчетен на единадесетото заседание на Комитета за нейното наблюдение, което бе ръководено от заместник-министъра на регионалното развитие и благоустройството Деница Николова. Тя приветства добрите темпове на изпълнение, високата разпознаваемост на програмата сред бенефициентите и реализираните успешни проекти в полза на гражданите в региона. Като ключов момент беше определена 2019 година, в която се анализира текущото изпълнение и се оформя визията за бъдещия програмен период 2021-2027.Програма ИНТЕРРЕГ V-А Румъния - България 2014-2020 е с общ ресурс 258,5 млн. евро. Средствата се инвестират в проекти, които целят да насърчат развитието на областите Видин, Враца, Монтана, Плевен, Велико Търново, Русе, Силистра, Добрич в България и на Констанца, Долж, Олт, Телеорман, Гюргево, Кълъраш в Румъния. До момента са сключени 164 договора за субсидия на обща стойност малко над 254 млн. eвро, като 58 проекта вече са изпълнени.След заседанието се проведе първа среща на Съвместната работна група за разработване на бъдещата Програма за трансгранично сътрудничество Румъния - България за периода 2021-2027 г. Работата й стартира с отчитане на развитието и ползите от установеното  сътрудничество в граничния регион. В хода на дискусиите заместник-министър Николова прикани членовете на работната група да използват научените уроци от настоящия период. Реализирането на интегрирани проекти  беше посочено като възможност за преодоляване на небалансираното  развитие на регионите, което продължава да се наблюдава независимо от направените до момента инвестиции. Прилагането на стратегически подход за програмен период 2021-2027 г., който отчита специфичните нужди и потенциал на регионите, ще осигури по-ясното фокусиране на инвестициите и видимост на постигнатите резултати, посочи заместник-министър Николова. Както през настоящия, така и през следващия програмен период се очаква програмата да подкрепи дейности, допринасящи пряко за постигане целите на Стратегията на Европейския съюз за Дунавския регион. Малки и средни предприятия биха могли да се финансират чрез фонд за малки проекти, с което ще се осигури по-целенасочена подкрепа за икономическото развитие с реален ефект върху бизнеса, сподели регионалният заместник-министър. Регионалната политика ще следва съобразяване с нуждите на регионите, като проектните идеи се съгласуват предварително в контекста на тяхната обвързаност и допълняемост с инвестициите по останалите програми и стратегическите планове на регионите.", "date": "2019.06.11", "title": "Стартира процесът по подготовка на програма България-Румъния 2021-2027"}
{"url": "http://www.cross.bg/politziya-putna-vodachi-1606528.html", "text": "/КРОСС/ За седем дни, от 3-9 юни, при операция срещу употребата на алкохол и наркотици на \"Пътна полиция\" са проверени повече от 20 хил. водачи. При малко над 200 от тях е установена употреба на алкохол и в около 50 е установена употреба на наркотици. Това стана ясно на брифинг във връзка с резултатите от операцията.Инспектор Илия Георгиев от \"Пътна полиция\" изнесе данни, че по време на акцията са били установени и 300 случая на водачи шофиращи без застраховка \"Гражданска отговорност\", на около 500 водача са отнети шофьорските книжки, поради незаплатени в срок глоби. Освен това са връчени около 3100 електронни фиша на водачи и близо 300 на пътници в превозните средства, предаде БТА.\"Пътна полиция\" е установила и девет души обявени за издирване по време на акцията.Предвижда се подобни проверки да се извършват през цялата година, като акцентът ще е в по-големите градове и курортни комплекси. ", "date": "2019.06.11", "title": "Акция на КАТ: 200 пияни и 50 дрогирани шофьори хванати за седмица у нас"}
{"url": "http://www.cross.bg/borisov-nato-samoletite-1606521.html", "text": "/КРОСС/ \"Пазарим се за максимално намаляване на цената на самолетите, за да имаме най-надеждната авиация\". Това каза пред журналисти в Пловдив министър-председателят Бойко Борисов, цитиран от агенция „Фокус\".Попитан как ще коментира развоя на сделката за нови изтребители със САЩ Борисов заяви: „Има изисквания - ако искаме да сме в НАТО, 2% от БВП трябва да влиза за въоръжение. Като искаш да членуваш в НАТО, трябва да имаш надеждна система за сигурност. Така че купуваме и се пазарим\".Каракачанов за самолетите F-16: До седмица ще пристигне официалното предложениеБорисов посочи, че нищо в преговорите не е приключило.„Пазарим се за максимално намаляване на цената на самолетите, за да имаме най-надеждната авиация. Защото, когато имаш голям клас изтребители, тогава влизаш в други планове на НАТО. Например нашата фрегата всички я знаят в НАТО и където има учения, тя е винаги там\", коментира премиерът. ", "date": "2019.06.11", "title": "Борисов: Пазарим се за максимално намаляване на цената на изтребителите"}
{"url": "http://www.cross.bg/transplantatzii-transplantatziya-pavliv-1606497.html", "text": "/КРОСС/„Кръстосана\" трансплантация на черен дроб върна към живота двама пациенти от Украйна и Турция. Сложната операция е извършена в болница Acıbadem Atakent в Турция, от хирурга проф. Ремзи Емироглу. Двамата пациенти са били в напреднала фаза на чернодробна недостатъчност, а трансплантацията на здрав орган е била единствената алтернатива за тях. „Кръстосването\" се е наложило поради липса на съвместимост между реципиентите и техните донори. И четирите операции са преминали успешно и органите функционират нормално както при дарителите, така и при получателите.Черният дроб е единственият орган в човешкото тяло, който може да регенерира и продължава да функционира без сериозни усложнения, дори ако 70% от обема му бъдат отстранени. Това прави възможно извършването на чернодробни трансплантации от жив донор, което е животоспасяваща възможност за пациенти с чернодробна недостатъчност, за които дългите листи на чакащи за трупен донор не са добра алтернатива. „Кръстосаните\" трансплантации, от своя страна, помагат на онези сред тях, които имат близък донор, но двамата нямат нужната съвместимост. Поради високата сложност такива операции се извършват само в няколко центъра по света.39-годишният Микола Павлив, който живее в Лвов, Украйна, се обръща към лекар, разтревожен от пожълтели склери на очите си. След извършените прегледи и изследвания, неочаквано е диаганостициран с цироза. В търсене на най-доброто лечение, той и съпругата му Лариса заминават за Италия, където ги информират, че се налага трансплантация на черен дроб. Италианските лекари обаче не могат да извършат операцията, поради кръвна несъвместимост между Микола и роднините му от първа степен. Така семейство Павлив се връщат обратно в родната си страна и правят проучване, което им показва, че трансплантацията може да бъде извършена в Турция. Те се обръщат към болница Acıbadem Atakent, където поради кръвната несъвместимост им е препоръчана „кръстосана\" трансплантация. Г-н Павлив приема предложението и е записан в листата на чакащи за подходящ донор.Отделението за бъбречни и чернодробни трансплантации започва процедура за откриване на съвместим донор и се свързва с 66-годишния Сюлейман Йонал, който също е в очакване на подходящ донор поради липса на съвместимост със сина си Иззет. Лекарите преценяват, че Микола Павлив и Сюлейман Йонал са подходящи за кръстосана трансплантация. Така част от черния дроб на Лариса Павлив е присаден на Сюлейман Йонал, а от Иззет Йонал - на Микола Павлив. Кръстосаната трансплантация на черен дроб не е лесна процедура, твърди проф. Ремзи Емироглу, директор на Отделението за бъбречни и чернодробни трансплантации. „Кръстосано донорство използваме често при бъбречните трансплантации, но чернодробната операция може да продължи 7-8 часа и времето се удвоява при кръстосана трансплантация. За щастие сме голям екип и извършваме трансплантации в три наши болници. За тази операция конкретно събрахме при нас всички екипи и подготвихме четири операционни маси. Операциите на двамата донори и двамата реципиенти започнаха по едно и също време и цялата процедура продължи около 9-10 часа. Не срещнахме сериозни затруднения или усложнения както по време на операцията, така и в следоперативния период. Пациентите бяха изписани след две седмици\", разказва проф. Ремзи Емироглу.Кръстосани чернодробни трансплантации не се правят много често в Турция, казва хирургът и допълва, че за семейства Павлив и Йонал всичко е преминало успешно. „Всъщност, всички хора по света искат едно и също. Животът е най-голямата ценност, и това е така независимо от възраст, религия, раси, държави и езици. Всеки  се опитва да съхрани живота и както виждате, тук няма общо дали си от Турция или Украйна\", коментира хирургът проф. Емироглу.С над 700 извършени чернодробни трансплантации до момента, Центровете за трансплантация на черен дроб към болници Acibadem постигат успеваемост на високо световно ниво и са референтен център за сложни случаи за пациенти от други центрове в цяла Турция, включително и за деца.", "date": "2019.06.11", "title": "Рядка „кръстосана“ чернодробна трансплантация спаси семейства от Украйна и Турция"}
{"url": "http://www.cross.bg/detza-probi-ponedelnik-1606513.html", "text": "/КРОСС/ 16 души са с хранително натравяне след консумация на месни продукти в село Склаве, община Сандански. Това съобщи д-р Веселка Мончева, директор на Дирекция „Надзор на заразните болести\" към Регионална здравна инспекция (РЗИ)-Благоевград пред „Фокус\". Част от пострадалите са деца. По думите й са взети всички необходими мерки и проби от страна на инспекторите.В понеделник е подаден сигнал на тел. 112 за оплаквания на жители на селото от ромски произход. Всички те са консумирали кюфтетата на годеж в селото в неделя. Някои от тях са яли от кюфтетата и в понеделник сутрин.11 са деца и са настанени във филиала на болница „Югозападна\" в Петрич, а възрастните в инфекциозното отделение на МБАЛ-Благоевград, информира БГНЕС. Сред натровените има и бременна жена.Всички хоспитализирани са с повръщане и стомашно неразположение, след като храната е съхранявана неправилно предвид топлото време.Вчера служители на РЗИ-Благоевград, бяха изпратени по спешност да проверят дома, в който е организиран годежът, на който са присъствали 50-ина гости, за които са приготвени 600 кюфтета, закупени от Сандански.Взети са секрети от натровените, както и проби от храната, която са консумирали. Резултатите ще станат ясни след няколко дни. ", "date": "2019.06.11", "title": "16 души с хранително натравяне в санданско село, яли кюфтета на годеж "}
{"url": "http://www.cross.bg/valezhi-byri-kolichestva-1606516.html", "text": "/КРОСС/ Жълт код е обявен за 8 области за днес заради очаквани интензивни валежи и гръмотевични бури.Кодът е в сила за областите Видин, Монтана, Враца, Плевен, Ловеч, Габрово, Велико Търново и Търговище. Очакваните количества в областите с жълт код е 20-25 л/кв.м, на места и повече. Около обяд валежите ще се преместват на запад и северозапад, значителни количества се очакват в районите на Ябланица, Угърчин и Тетевен. Следобед валежи ще има в районите на Западна и части от Северна и Южна България. Очакват се гръмотевични бури и по-интензивни валежи около Враца, Монтана, Берковица, Чипровци.В късните следобедни часове бури ще има отново в Централна и Източна България, по-обилни ще са валежите около Велико Търново, Разград, Шумен, Свищов. Вечерта бурите ще се изместят на юг и валежи се очакват в Сливенско, Карнобат и района на Елхово. ", "date": "2019.06.11", "title": "Жълт код за валежи и бури в осем области "}
{"url": "http://www.cross.bg/osigyritelen-stranata-dohod-1606514.html", "text": "/КРОСС/ Националният осигурителен институт обявява, че размерът на средния осигурителен доход за страната за април 2019 г. е 991,12 лв. Това съобщиха от пресцентъра на института.Средномесечният осигурителен доход за страната за периода от 01.05.2018 г. до 30.04.2019 г. е 920,83 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през май 2019 г., съгласно чл. 70, ал. 2 от Кодекса за социално осигуряване. ", "date": "2019.06.11", "title": "Средният осигурителен доход за страната за април е 991,12 лева "}
{"url": "http://www.cross.bg/avtomobil-pomosht-hemys-1606517.html", "text": "/КРОСС/ Тежка катастрофа между линейка и лек автомобил е станала на магистрала \"Хемус\", съобщиха за Dir.bg от Столичния център на спешна помощ.Сигналът за инцидента, който е станал в района на 13-ия километър в посока Варна, е подаден в 12.37 ч. В участъка поради ремонт движението се извършва в едното платно.\"Само за 7 минути екипът ни от филиала в Ботунец е пристигнал на мястото на катастрофата. Пострадала е шофьорката на лекия автомобил\", обясни говорителят на Спешна помощ Катя Сунгарска.По думите й, жената е с контузии на главата и гърба, и контузно-разкъсни рани по лицето. Транспортирана е в ИСУЛ, но опасност за живота й няма.Линейката е на плевенско лечебно заведение. Сигналът за инцидента е подаден именно от лекарката, която е пътувала в специализирания автомобил. Тя и шофьорът не са пострадали. Към момента няма информация дали линейката е транспортирала пациент. ", "date": "2019.06.11", "title": "Линейка и лек автомобил се удариха на АМ \"Хемус\""}
{"url": "http://www.cross.bg/kino-italianskoto-bulgariya-1606496.html", "text": "/КРОСС/ Кино „Люмиер Лидл\" ще бъде домакин на четвъртото издание на „Фестивал на италианското кино в България\". Девет кинотворби ще представят върхови постижения в различни сфери на една от най-живописните области в Италия -  област Пулия. Фестивалът се организира от Италианската търговска камара в България в партньорство с НДК.Закачливата комедия „Измамно богати\" („Ricchi di fantasia\"), с участието на Серджио Кастелито и Сабрина Ферили, ще даде старт на фестивала на 17 юни от 19:00 ч. в кино „Люмиер Лидл\". Сред филмите, които ще бъдат представени са още мюзикълът „Разходка под слънцето\" („WALKING ON SUNSHINE\"), „Двама дребни италианци\" (‘Due piccoli italiani'), „Неудобна комедия\" (‘Tonno spiaggiato'), „Агенция за лъжи\" (‘L'agenzia dei bugiardi'), „Сходна съдба\" (‘La vita in comune'), „Руди Валентино\" (‘Rudy Valentino'), „Лесен живот\"  (‘La vita facile').Председателят на Съвета на директорите на НДК - Борислав Велков, ще бъде част от официалната пресконференция, която ще се проведе на 17 юни от 11:30 ч. в хотел „InterContinental\", София. Заедно с президента на Италианската търговска камара в България - г-н Марко Монтеки, посланика на Италия в България, г-н Стефано Балди, зам.-министъра на културата, г-н Румен Димитров, кмета на Столична община, г-жа Йорданка Фандъкова, артистичния директор на фестивала, г-н Рoко Коланджело и директора на Български културен институт в Рим, г-жа Жана Яковлевa, ще представят повече подробности и любопитна информация за четвъртото издание на фестивала на италианското кино в България.Почетни гости на тазгодишното издание са едни от най-големите знаменитости на италианското кино и театър - режисьорът и актьор Джанкарло Джанини и очарователната актриса Орнела Мути. Живата легенда на италианското кино и театър Джанкарло Джанини е номиниран за Оскар за „Паскуалино Седемте красавици\" (1975 г.), награден за най-добър актьор на фестивала в Кан за „Филм за любовта и анархията\" (1973 г.), носител 5 пъти на „Давид на Донатело\". Орнела Мути е известна у нас с филмите „Бони и Клайд по италиански\", „Последната жена\" (1976г.), „Лудо влюбен\" (1981 г.) и други.На 18-ти юни от 18:30 ч. ще се състои официален гала коктейл в „Лятна сцена - НДК\", намираща се в парка зад НДК. В 19:15 ч., в присъствието на президента на Apulia Film Commission, г-жа Симонета Дело Монако, ще бъдат връчени почетните плакети „Фестивал на италианското кино в България\", след което ще бъде прожектиран филмът „Възстановяване на трулите\", който разказва историята за една открадната трула (типична за област Пулия каменна къща с конусовиден покрив) и трудностите, до които води това начинание.Фестивалът се реализира в рамките на второто издание на инициативата 'FareCinema' - „Седмица на италианското кино по света\", лансирана от италианското министерство на външните работи и международно сътрудничество, както и на ежегодния „Италиански фестивал в България\", организиран от ИЧЕ - Агенция София.„Фестивал на италианското кино в България\" ще продължи от 24 до 28 юни и в „Дом на киното\". ", "date": "2019.06.11", "title": "Орнела Мути ще бъде специален гост на \"Фестивала на италианското кино в България\""}
{"url": "http://www.cross.bg/narkotitzi-montana-nakazatelen-1606520.html", "text": "/КРОСС/ Деветимата, обвинени в рекет и разпространение на наркотици в Монтана остават в ареста. Решението на първоинстанционната съдебна институция бе потвърдено от Апелативния специализиран наказателен съд, съобщиха от прокуратурата.Сред задържаните е ръководителят на групата Мартин Антов. По искане на обвинението на десетия от групата бе определен „Домашен арест\" поради влошено здравословно състояние.Участниците в престъпното сдружение бяха задържани в Монтана и София на 30 май при операция на Специализираната прокуратура, ГДБОП и Националната полиция. Претърсени бяха десетки адреси и автомобили. При действията по разследването на три адреса бяха намерени и иззети различни по количество и вид наркотици и над 20 000 лева в брой.В къщата на ръководителя Мартин Антов бяха открити мачете и брадва, а в колата му - метална палка. Определението на Апелативния специализиран наказателен съд е окончателно и не подлежи на обжалване. ", "date": "2019.06.11", "title": "Деветима oт обвинените в рекет и наркотици в Монтана, остават в ареста"}
{"url": "http://www.cross.bg/kmet-sofiya-manolova-1606519.html", "text": "/КРОСС/ „Не е нито мястото, нито темата да коментирам дали ще се кандидатирам за кмет на София. Всеки има право да си подкрепя, да си издига, да си номинира\", така Манолова отговори на въпрос дали ще се кандидатира за кмет на София. По-рано в ефира на \"Здравей, България\" председателят на БСП -София и член на ИБ на БСП Калоян Паргов обяви: \"Търсим кандидатура за кмет на София извън рамките на БСП, защото София е трудна територия. Категорично бихме подкрепили Мая Манолова. Първоначален разговор Манолова да стане кандидат за кмет на БСП не е провеждан. Но ако тя бъде номинирана от червените структури, ще има и разговор.\"", "date": "2019.06.11", "title": "Мая Манолова: Няма да коментирам дали ще се кандидатирам за кмет на София"}
{"url": "http://www.cross.bg/eood-vuzel-puten-1606518.html", "text": "/КРОСС/ 5 са отворените оферти в обществената поръчка за избор на строителен надзор при изграждането на автомагистрала „Хемус\" в участъка от пътен възел „Боаза\" до пресичането с път I-5 Русе - Велико Търново. В обособена позиция 1 са първите три участъка, от общо шест, които ще се изграждат: Участък 1 от км 87+800 до км 94+980 км и от км 96+600 до км 103+060, включително пътен възел „Дерманци\"; Участък 2 от края на пътен възел „Дерманци\" (пресичане с път ІІІ-307) до пресичането с път ІІІ-3005, включително пътен възел „Каленик\", от км 103+060 до км 122+260\"; Участък 3 от края на пътен възел „Каленик\" (пресичане с път ІІІ-3005) до пресичането с път ІІ-35, включително пътен възел „Плевен\" от км 122+260 до км 126+780 и от км 127+100 до км 139+340\". Индикативната стойност на поръчката е 9 281 089 лв. без ДДС. Отворените оферти са на:•\tОбединение АМ Хемус Тиайси 2019, в което са: „Тест Консултинг\" ООД, „Ипсилон Консулт\" ЕООД и „Айси Консулентен Цивилтехникер\" ООД, Австрия;•\tХемусстройконсулт ДЗЗД, с участници: „Т7 Консулт\" ЕООД, „Пловдивинвест\" АД, „Ае Дозоринг s.r.o.\", „НТСС - Консултинженеринг\" ЕООД и „Тотема - проект\" ЕООД;•\tДЗЗД „Хемус консулт\", в което са: „Рутекс\" ООД, „Пътинвест - инженеринг\" АД, „Логистика - 21\" ЕООД, „Пътконсулт 2000\" ЕООД и „Инжконсултпроект\" ООД).В обособена позиция № 2 са: Участък 4 от края на пътен възел „Плевен\" (пресичане с път II-35) до път III-301 включително пътен възел „Летница\", от км 139+340 до км 166+144.09; Участък 5 от края на пътен възел „Летница\" (пресичане с път III-301) до път III-303 включително пътен възел, от км 166+144,09 до км 189+344; Участък 6 от края на пътен възел на път III-303 до път I-5 включително пътен възел, от км 189+344 до км 222+000\". Индикативната стойност на поръчката е 13 146 511 лв. без ДДС. Отворените оферти са на:•\tДЗЗД „Хемус Контрол\", с участници: „Три - Ес\" ЕООД, „Пи Ес Консулт\" ЕООД, „Трафик Холдинг\" ЕООД, „Ен Ар Консулт\" ЕООД, „План Инвест\" Пловдив ЕООД, „Контпас\" ЕООД, „Арнаудов Консулт\" ЕООД, „Бул Инвест Контрол\" ЕООД, „Строй Тех Надзор\" ЕООД и „Трансконсулт - БГ ООД\";•\tДЗЗД „ИДЕИ\", в което са: „Интконс\" ООД, „Инфрам а.с.\" и „Експерт Дисижънс\" ООД.На участъците, в които в момента се извършват строителни работи надзорът е възложен по реда на чл. 20, ал. 2 от ЗОП. ", "date": "2019.06.11", "title": "5 са офертите за надзор при изграждането на АМ „Хемус“ "}
{"url": "http://www.cross.bg/fandukova-suvetnik-obshtinski-1606505.html", "text": "/КРОСС/ От днес, с решение на Столична община, тролейбусната спирка в тунела на НДК е преместена от вътрешната страна на локалното платно.След пореден пътен инцидент, от 23 март, когато спортният журналист Георги Филипов и синът му бяха пометени от автомобил, докато чакат тролея на спирката в тунела, и по настояване на общинския съветник и съпредседател на \"Политическа група 5\" в Столичния общински съвет инж. Симеон Славчев, трасето на тролеите е преместено в локалното платно, което е максимално отдалечено от автомобилния поток.„Цялостен ремонт на тунела на НДК е все по-наложителен и отлагането му във времето чрез работа на парче, е прах в очите на софиянци и застрашава безопасността им\", коментира още инж. Славчев.Само преди ден председател на ПП „МИР\" и общински съветник поиска от Йорданка Фандъкова да поеме политическата отговорност за дефектите и грешките при ремонта на столичната улица „Граф Игнатиев\" като подаде оставка. От своя страна кмета Фандъкова контрира днес в сутрешния блок на БНТ, че носи своята отговорност всеки ден и „спекулации по тази тема от политически лица няма да приеме\".„Г-жа Фандъкова не дължи отговор на мен, а на столичани. Като общински съветник представлявам гражданите на София и отговорите и най-вече отговорността, която Фандъкова трябва да поеме я дължи не на мен, а на столичани. Аз не критикувам личността Фандъкова, а политика Фандъкова, която олицетворява модела на управление на ГЕРБ в София. „Бягането от отговорност и заклеймяването на всеки, който защитава интересите на София и нейните жители не е нито морално, нито нормално поведение в политиката\", заключи инж. Симеон Славчев.", "date": "2019.06.11", "title": "Симеон Славчев: Г-жа Фандъкова дължи отговори на столичани за \"Графа\""}
{"url": "http://www.cross.bg/protest-terena-ezeroto-1606507.html", "text": "/КРОСС/ Днес в 18.00 часа ще се проведе втори пореден протест на граждани от „Дружба - 1\". Вчера десетки жители на столичния квартал се събраха на спонтанен протест до бл. 121, при езерото, защото забелязали, че се подготвя поставянето на ограда в зелената площ. Те категорично се обявиха против готвения строеж на 5-етажен блок. Подобен опит имаше преди две години на същото място, но тогава бе осуетен от протестиращите. Теренът е частен и се намира в непосредствена близост до езерото в „Дружба\".Общинският съветник от БСП Борис Цветков, който също се включи в акцията, заяви, че досега собственикът на имота е извършил няколко нарушения. Първото е, че е поставил тежка ограда с циментови колове и мрежа с височина два метра. По закон всеки собственик може да огради терена си, без специално разрешение, само с ажурна ограда. Освен това инвеститорът е започнал да реже части от дърво, което се намира в близост до терена. За това нарушение му е съставен акт. Санкцията е между 1000 и 5000 лева.Цветков припомни, че вече е внасял в общината предложения за отчуждаване на терена, заедно с два подобни спорни имота около езерото в \"Дружба\", но те са останали без реакция.За днешния протест гражданите от „Дружба - 1\" са поканили институциите в лицето на районния кмет и националния омбудсман. ", "date": "2019.06.11", "title": " БСП – София подкрепя протестиращите граждани от „Дружба“"}
{"url": "http://www.cross.bg/kotzev-evgeni-zagora-1606509.html", "text": "/КРОСС/ По искане на Районна прокуратура - Стара Загора съдът взе постоянна мярка \"Задържане под стража\" спрямо Евгени Коцев на 48 години, който е заловен за втори път да упражнявал лекарската професия без правоспособност.Той е привлечен като обвиняем по досъдебно производство за това, че през периода от месец септември 2018 г. до 03.06.2019 г. в Стара Загора, в условията на продължавано престъпление упражнявал професията на лекар, без да притежава за това съответната правоспособност, като деянието е извършено в условията на повторност.В хода на образуваното срещу Евгени Коцев производство е установено, че живее в кв.\"Лозенец\" в града. Същият бил завършил висше образование за медицински специалист, но към момента бил безработен. За да си осигурява доходи Евгени Коцев започнал да практикува професията на общо практикуващ лекар, като обособил помещение като лекарски кабинет, в което приемал болни пациенти, предписвал и назначавал лечение, издавал съответни медицински документи.Коцев е многократно осъждан за престъпления от общ характер, като са му налагани различни по вид и размер наказания, в това число и ефективно \"лишаване от свобода\". Обвиняемият е бил осъждан за извършени от него престъпления през 2009 г. и през 2011 г.Районният съд е преценил, че от събраните по делото доказателства може да се направи обосновано предположение, че Коцев е извършил престъплението, за което е привлечен като обвиняем и съществува реална опасност да се укрие или да извърши друго престъпление.Взетата спрямо Коцев мярка за неотклонение може да се обжалва и протестира пред Окръжен съд - Стара Загора. ", "date": "2019.06.11", "title": "Заловиха за втори път мъж, практикувал като лекар без правоспособност"}
{"url": "http://www.cross.bg/detza-deteto-negativni-1606506.html", "text": "/КРОСС/ Агенцията за закрила на детето се самосезира по случая, при който една информационна агенция изнесе в публичното пространство личните данни на пловдивския ученик, заподозрян в радикализация.Експертите на Агенцията проверяват дали има извършено административно нарушение по чл. 45, ал. 12 от Закона за закрила на детето. Те са поискали и незабавни действия от социалното подпомагане и полицията в града за подкрепа на момчето и семейството му.В публикацията на медията са посочени имената на момчето, неговото местоживеене, учебно заведение, клас, в който се обучава, имена на родител и неговото занятие.От Агенция припомнят, че при оповестяването от медии на прояви деца не следва да се посочват лични данни за тях. Това включва и техните образи, за да не бъдат идентифицирани, поради риска от повторна виктимизация, стигматизация, трудно предвидими негативни последствия в дългосрочен ефект върху развитието на детето и създаване на негативни нагласи по отношение на него, включително при неизяснени обстоятелства, предмет на съдебно разследване.В писмо до специализираните служби за борба с тероризма и радикализацията от Агенцията искат да бъдат дадени насоки за реакция в подобна ситуация.Целта е гарантиране правата и интересите на детето и оказване на необходимата подкрепа на семейството, в т.ч. при наличие на други деца в семейството. Също така и за целенасочени превантивни действия по отношение на всички деца, с оглед избягване на други подобни случаи, посочват от ДАЗД.Случаите на деца, които се отразяват и обсъждат широко от медиите изискват предприемане на мерки за закрила на децата от въвличане в дейности, които биха имали негативни последици за тяхното физическо, умствено, нравствено и социално развитие. Това в пълна сила е валидно както за децата, които са жертви на насилие или злоупотреба, но също така и за децата, за които се предполага, че са извършили насилие, противообществена проява, престъпление. ", "date": "2019.06.11", "title": "ДАЗД се самосезира заради изнесените лични данни на ученика, заподозрян в радикализация"}
{"url": "http://www.cross.bg/varna-ekspeditziya-korab-1606511.html", "text": "/КРОСС/ Двама боливийски индианци от племето аймара започнаха да строят 14-метровия тръстиков кораб в Белослав, който в края на юли ще отплава на международна експедиция Абора IV.Името идва от дума в езика на гуанчите - коренното население на Канарските острови. С нея те наричат светлината, която покрива океана, в момента на изгрев и залез, когато слънчевия диск докосва хоризонта. Това сияние се е приемало за божествената енергия, стояща в основата на сътворението.  Най-интересното е, че произнесена на местното наречие, тази дума звучи като \"Аурора\" (зора на древногръцки), коментира Теодор Роков от Регионалния исторически музей във Варна, който ще бъде единственият българин в експедицията.Днес в света само племенната общност Аймара, обитаваща бреговете на езерото Титикака, са запазили умението да строят плавателни съдове от тръстика. За прототип на кораба ще се ползват скални рисунки от Египет и Месопотамия.Морското приключение ще стартира от пристанище Варна и ще премине през Дарданелите, Егейско море и остров Крит. В него ще се включат 9 представители от различни държави - Германия, Боливия, Холандия, Русия, САЩ, Турция, Гърция, Кипър и България. Разнородният екипаж има за цел да докаже, че независимо от различията в политиката на държавите, техните жители могат да работят заедно и без проблеми, казва Роков.Изследователите ще пропътуват около 3000 км в продължение на 3 месеца, за да докажат сведенията на Херодот, че са били осъществявани търговски контакти между древен Египет и народите по бреговете на Черно море и Източното средиземноморие още от времето на каменно-медната епоха, в района на днешна Варна.Тази година се навършват и 50 години от експедицията на Тур Хейердал с \"Ра\" - първото плаване с древен папирусов кораб, каквито са използвали египтяните в миналото. Проектът \"Абора IV\" е практическо продължение на тази идея и затова, за да стане кръстник на кораба, се очаква във Варна да пристигне най-големия син на великия норвежки изследовател. Очаква се плаването да започне през юли.Организатор на международната експедиция Абора IV е германецът д-р Доминик Гьорлитц, а партньор в реализацията на проекта е варненският археологически музей. ", "date": "2019.06.11", "title": "Индианци строят тръстиков кораб в Белослав за експедиция през три морета"}
{"url": "http://www.cross.bg/bulgariya-klyb-sunarodnitzi-1606500.html", "text": "/КРОСС/ Церемонията \"Сънародник на годината\" и XIX-та годишна среща на Клубовете на руските сънародници се проведе в град Плевен. Тя се организира по традиция от Координационният съвет на руските сънародници в България (КСРС), Федерацията на сънародниците, Националната асоциация „Заедно с Русия\" и Руският клуб \"Восход\" (Плевен). Срещата се състоя в навечерието на Деня на Русия , който е на 12 юни. Над шестстотин руски сънародници и български приятели от 35 града в страната отбелязаха заедно Деня на Русия. Срещата се проведе в залата на Драматичен театър „Иван Радоев\" и беше открита от руския дует „Альонушки\" с песента „Родина\".Членовете на младежката организация на Федерацията \"Съюз на сънародниците\" (ФСС) внесоха руското знаме, след което прозвучаха химните на Русия и България. Марина Дадикозян, председател на Координационния съвет на руските сънародници в България обяви за открита 12-та церемония „Сънародник на годината\". Участниците бяха приветствани от кмета на община Плевен Георг Спартански, заместник-директорът на отдела за работа със сънародници в чужбина на Русия Ирина Егорова,  ръководителя на Представителството на Россотрудничеството в България Ирина Живихина и други гости .Мащабните събития, които се проведоха тази година на 8-9 юни в Плевен, бяха организирани със съдействието на Правителствената комисия за сънародници в чужбина, Посолството на Руската федерация в България, Руската световна фондация, представителството на Россотрудничеството в България, община Плевен.Областният управител на Търговище Митко Стайков беше специален гост на срещата.Присъстващите направиха кратък обзор н отчетоха специалния принос на руската диаспора в България в различни области на социалния, културния и обществения живот на България. Сред отличените са председателят на руския клуб „Земляци\", град Разград, Александър Генчева, член на борда на Руския културно-информационен клуб Олга Ворошилова (Благоевград), заместник-декана на Педагогическия факултет на Тракийския университет  Елена Лавренцова (град Стара Загора), председателя на Народната читалня \"Аврора\" Елена Костадинова (Перник), член на борда на Руския клуб \"Всички заедно\" Любов Пешина (Дупница), председател на Руския клуб \"Восход\" Светлана Бейдова (Плевен), ръководител на Руската камара Театър на Джулия Диканова (София), председател на руския клуб \"Бащин дом\" Наталия Стайкова (Сливен), кмета на Плевен Георг Спартански и много други.Победител в номинацията \"Най-добър клуб на ФСС\" беше Руският клуб \"Сънародник\" от Ямбол.След церемонията по награждаването, XIX-та Среща на руските сънародници продължи с празнични събития в парка Кайлъка. С бурни аплодисменти участниците посрещнаха председателите на руски клубове от различни градове на България, които бяха поканени на сцената от председателя на Федерацията в България Марина Дадикозян, която им благодари за тяхната отдаденост, ентусиазъм и безкористна работа в полза на Русия и България.На следващия ден участниците посетиха панорамата „Плевенска епоха 1877 г.\" и други атракции в града и околностите му. ", "date": "2019.06.11", "title": "Церемонията „Сънародник на годината” събра в Плевен над 600 руснаци, живеещи в България"}
{"url": "http://www.cross.bg/byrgas-subirane-grad-1606503.html", "text": "/КРОСС/ Пет атрактивни контейнера за събиране на пластмаса във формата на огромни миди  приканват от днес жителите и гостите на Бургас да събират разделно своите отпадъци от пластмаса. Арт инсталациите,  разположени на ключовите излази от Морската градина  в града,  символично ще напомнят, че мястото на пластмасовите отпадъци не е в морето и на плажа, а в специалните контейнери в жълт цвят на ЕКОПАК. Нестандартните инсталации са част от  кампанията „Моят зелен град\", която  Кока-Кола в България съвместно с ЕКОПАК  организират за дванадесета поредна година. Дизайнът на атрактивните контейнери-миди е на Жанина Дубарова- Костадинова, която през месец май спечели конкурса на „Моят зелен град\" за оригинални идеи за изработка на съоръжения за събиране на пластмаса, организиран съвместно с община Бургас и филиала на Националната художествена академия в града.„Опазването на морето и неговите обитатели е ангажимент на всички нас. С малки усилия всеки може да направи града си по-красив, а природата ни по-чиста. Кампанията „Моят зелен град\" е в подкрепа на глобалния ни ангажимент да постигнем събиране и рециклиране на същото количество бутилки или кенове, което  сме реализирали на пазара. Сигурни сме, че това е възможно само с подкрепата на нашите потребители, които също като нас са загрижени за  бъдещето на  планетата\", сподели Жаклин Цочева - директор \"Публични комуникации и връзки с обществеността\" на Кока-Кола ХБК България.„Благодаря на нашите партньори от Кока-Кола и ЕКОПАК, че заедно правим града ни още по-добро място за живот. С проекта „Моят зелен град\", чрез изкуството създаваме нещо с послание и ангажимент за опазване на морето. Тези атрактивни контейнери призовават, възпитават и дават естетическа стойност за по-красивия ни град.\", каза зам.-кметът на община Бургас Руска Бояджиева. От началото на май 2019 г. ЕКОПАК стартира проект в хотели, ресторанти и кафенета в Бургас, в рамките на който 65 обекта се обслужват ежедневно, за да се повиши разделното събиране на територията на града. „ЕКОПАК и община Бургас имат дългогодишно партньорство по разясняването на ползите и насърчаване на разделното събиране на отпадъците. Неслучайно Бургас е носител на нашата престижна награда „Най-зелена община\", с която приветстваме желанието и усилията на местните власти по внедряването на иновативни подходи в образоването на населението за разделно събиране на отпадъци. Само за миналата година в община Бургас разделно бяха събрани 850 тона отпадъци от опаковки, от които 150 тона пластмаса. Надяваме се, чрез проектите които реализираме с общината, през 2019 г. да удвоим това количество.,\" добави Тодор Бургуджиев, изпълнителен директор на ЕКОПАК. Арт инсталациите са част от тазгодишното дванадесето издание на „Моят зелен град\", в рамките на което 10 спирки на градския транспорт в София бяха трансформирани в контейнери за събиране на пластмаса. За последните 11 години на доброволческата инициатива  служителите от системата на Кока-Кола в България и на ЕКОПАК озелениха, почистиха и облагородиха местности, горски пространства и паркове в 18 региона в цялата страна. От стартирането си през 2008 г., в рамките на „Моят зелен град\"  са събрани хиляди чували с отпадъци, реновирани са десетки места в страната, засадени са три гори и осиновени още две, за които продължават да бъдат полагани грижи.", "date": "2019.06.11", "title": "Бургазлии събират разделно пластмаса в арт инсталации във формата на миди"}
{"url": "http://www.cross.bg/arabiya-sayditska-ryskata-1606512.html", "text": "/КРОСС/  Руският министър на енергетиката Александър Новак потвърди намерението на страната активно да си сътрудничи със Саудитска Арабия по проекти в сферата на мирното използване на атомните технологии и обяви откриването на филиал на „Русатом Оверсиз\" в Рияд. Това се случи по време на шестото заседание на съвместната междуправителствена руско-саудитска комисия по търговско-икономическо и научно-техническо сътрудничество, което се проведе на 10 юни в Москва.  „Русатом Оверсиз\" (част от руската корпорация „Росатом\") отговаря за популяризиране на интегрирани предложения за изграждане на АЕЦ с голяма и малка мощност и на Центрове за ядрена наука и технологии на международните пазари.  „Откриването на представителство на руската компания в Рияд е важна стъпка за развитието на руско-саудитските отношения в сферата на атомната енергетика\", заяви Новак. По думите му присъствието на „Росатом\" в Кралството ще осигури ефективно взаимодействие с местните държавни органи и частните компании в рамките на конкурентен диалог за реализиране на проекта за изграждане на първата АЕЦ на територията на Саудитска Арабия. „Работим със саудитската страна по широк дневен ред, свързан не само с участието в конкурентната процедура по проекта за АЕЦ с голяма мощност, но и с редица перспективни направления - обсъждаме сътрудничеството в областта на строителство на реактори с малка и средна мощност, горивния цикъл, в сферата на подготовката на кадри за националната ядрена програма на Саудитска Арабия и развитието на атомната ѝ инфраструктура. Особено внимание отделяме на работата със саудитските промишлени предприятия и научно-образователни институти, тъй като руската страна вижда голям потенциал за участието им в реализирането на ядрената енергийна програма на Саудитска Арабия\", добави  Евгений Пакерманов, президент на „Русатом Оверсиз\".", "date": "2019.06.11", "title": "„Росатом“ открива филиал в Саудитска Арабия"}
{"url": "http://www.cross.bg/club-diners-daiinurs-1606504.html", "text": "/КРОСС/  Дайнърс клуб България бе отличен с награда за най-добър малък франчайз за 2018 г. от DISCOVER Global Network. Награждаването се проведе в началото на май в Сплит, Хърватия. На изисканата церемония присъстваха представители на всички Diners Club франчайзи от целия свят.Престижното отличие е признание за екипа на Дайнърс клуб България за  постигнатите високи резултати през 2018 г.  и най-вече  успехите в развитието на кредитни карти Diners Club на територията на страната и реализираните иновации. Ключовият проект, който Дайнърс клуб България лансира успешно през 2018 г., е иновативната кредитна co-badge карта EVOLVE - продукт от ново поколение, който съчетава в себе си най-добрите възможности, предлагани от двата световни бранда - Diners Club International и Mastercard®. Картата се издава в три разновидности - Classic, First Lady Pink и First Lady Red - според предпочитанията на потребителите.Притежателят на Evolve разполага с всички възможности на Diners Club International и Mastercard®, без да е необходимо да помни множество ПИН кодове, да следи различни лимити, извлечения и банкови сметки. Evolve предлага ексклузивни предимства, сред които: програма за достъп до над 850 VIP летищни салона по целия свят, безплатни Concierge услуги (личен асистент 24/7), безплатна застраховка „Пътуване в чужбина\" и много др. До 30 юни 2019 г. кредитните карти EVOLVE се предлагат с атрактивни промоционални условия.Продуктът се заявява бързо и удобно: онлайн, в офис на Fibank или по телефона, като няма такса за издаване и разглеждане на документи.", "date": "2019.06.11", "title": " Дайнърс клуб България получи отличието Best Small Diners Club franchise за 2018 г."}
{"url": "http://www.cross.bg/novi-tzipras-siriza-1606487.html", "text": "/КРОСС/ Гръцкият премиер Алексис Ципрас потърси подкрепа за новата 4-годишна икономическа програма на партията си, която той обеща да приложи, ако спечели парламентарните избори следващия месец, съобщава в. „Катимерини\".Планът, който беше описан като „реалистичен и работещ\", включва обещание за създаването на 500 000 нови работни места през следващите 4 години, ново повишение на минималното заплащане със 7,5 на сто през 2020 го. и последващо повишение от 7,5% през 2012 г, както и 10 000 нови назначения в здравния сектор и 15 000 нови работни места в сектора на образованието.„Заслужаваме да управляваме за пръв път без ръцете ни да бъдат вързани, без меморандуми, без надзор\", заяви Ципрас пред членове на партията си СИРИЗА. Той заяви още, че правителството му напълно ще дигитализира обществения сектор, ще удвои директните чуждестранни инвестиции и ще повиши износа с 50 процента от БВП до 2025 г, както и ще узакони гражданските гей браковете.По думите му, това ще е първата програма, която ще започне да се изпълнява още от първия ден след изборите и няма да има нужда от одобрението на така наречената „тройка\", както наричат в Гърция международните кредитори. ", "date": "2019.06.11", "title": " Ципрас обяви нова 4-годишна икономическа стратегия на СИРИЗА "}
{"url": "http://www.cross.bg/vreme-mrezhi-sotzialnite-1606486.html", "text": "/КРОСС/ По-малко време в социалните мрежи намалява риска от депресивни състояние. Това показва последното проучване на Университета в Пенсилвания.Експертната група твърди, че за първи път открива пряката връзка между ограничаването на използването на Фейсбук, Снапчат и Инстаграм, и подобряването на психическото състояние на потребителите.В продължение на 3 седмици са изследвани 143 ученици от горен курс. Те били разделени на две групи - едните не променили навиците си в социалните мрежи, за другите то било сведено до 10 минути дневно.Емпиричните данни са на база на показанията за използването на батерията на смартфоните, които показват по колко време се отделя за всяко приложение.Данните показали, че при младежите с ограничен достъп до мрежите, депресивните симптоми сериозно се понижили. ", "date": "2019.06.11", "title": "По-малко време в социалните мрежи намалява риска от депресия"}
{"url": "http://www.cross.bg/ystanovyavane-ogled-myasto-1606495.html", "text": "/КРОСС/ Сигнал за задействано самоделно взривно устройство в района на  автомивка в кв. „Надежда\" е получен към 1.30 часа тази сутрин. Няма пострадали, нанесени са материални щети във вътрешността на сградата. На място веднага е пристигнал екип от експерти. Извършен е първоначален оглед, а днес се е състоял и втори оглед на място. Назначена е експертиза за установяване вида на устройството. Предприети са оперативно-издирвателни действия за установяване на извършителя на престъплението.По случая е образувано досъдебно производство и работата по него продължава под надзора на прокуратурата. ", "date": "2019.06.11", "title": "Взривиха автомивка в кв. Надежда, издирват извършителя"}
{"url": "http://www.cross.bg/hyaveii-kompaniyata-smartfoni-1606492.html", "text": "/КРОСС/ Китайският технологичен гигант Хуавей (Huawei) обяви, че до края на годината е щял да стане номер 1 на световния пазар на смартфони, ако не бяха се стекли неочаквани обстоятелства, предаде Асошиейтед прес.Главният стратег на Хуавей, Шао Ян, каза днес, че компанията трябва да изчака малко повече време, за да постигне този резултат.Той не спомена изрично президента на САЩ Доналд Тръмп или напрежението в търговските отношения.Вашингтон постави Хуавей в \"черен списък\", който на практика забранява на американските фирми да продават на компанията без одобрение от правителството.Хуавей, най-големият доставчик на мрежово оборудване в света и вторият по големина производител на смартфони, бе въвлечен в търговския спор между Пекин и Вашингтон, който обвини китайските технологични компании, включително Хуавей, в кражба на търговски тайни и заплаха за международната киберсигурност.Хуавей отрича, че би споделял тайните на потребителите с управляващата комунистическа партия в Китай, припомня АП. ", "date": "2019.06.11", "title": "Huawei: Натискът срещу нас удря продажбите ни"}
{"url": "http://www.cross.bg/godini-izchaka-selin-1606489.html", "text": "/КРОСС/ Всички хубави неща имат своя край, особено ако са продължили 16 години и са били благословени от ангелски глас насред пустинята на Невада. В събота вечер Селин Дион представи прощалното си шоу на сцената на Колизеума в \"Сизър палас\", Лас Вегас. Тя направи два последни подаръка на публиката: представи баладата си \"Flyin on My Own\", с която развълнува присъстващите и... прекъсна концерта си, за да изчака един от почитателите си да отскочи до тоалетната.Певицата забеляза как един от посетителите, изпитващ дискомфорт, стана от първия ред. Тогава тя прекъсна изпълнението си и спокойно изчака, докато той отново не зае мястото си.\"Всички те чакахме... Всички 4 300 души! Недей да бързаш сега\", пошегувала се звездата, при завръщането на човека и добавила: \"Разбира се, че е разорен, след като е купил два билета за първи ред, за да дойде и да види последното шоу... Ясно е, че ще го изчакам, това е най-малкото\".След 16 години, които Дион прекара, изнасяйки постоянно шоу в Града на греха, тя реши да прекъсне ежеседмичните си концерти. Тя имаше желание да спре с участията още преди няколко години, но не го направи поради лични причини, свързани със съпруга ѝ. Тогава се говореше, че от \"Сизър палас\" са извили ръцете на легендарната изпълнителка, като са я заплашили, че ако напусне ще разпространят снимка от камерата на асансьора в сградата, на която се вижда как вече покойният Рене Анжелил се е държал непристойно с млада жена.Днес обаче тя официално приключи с ангажиментите във Вегас.\"Имам много прекрасни спомени, но в същото време е странно. Дойдох за три месеца, или нещо такова, а изминаха цели 16 години... Явно запазихме най-доброто за накрая\", сподели Селин на финала. ", "date": "2019.06.11", "title": " Селин Дион прекъсна концерт, изчака фен да отиде до тоалетна "}
{"url": "http://www.cross.bg/kandidatite-direktor-generalen-1606494.html", "text": "/КРОСС/ Съветът за електронни медии взе решение, че един от кандидатите за генерален директор на БНТ - Кръстю Вапцаров, не може да участва в конкурса. Членът на медийния регулатор и председател на техническата комисия по проверка на документите на кандидатите Бетина Жотева се аргументира:\"Осем души подадоха документи за този конкурс. След сериозна и обстойна работа на комисията докладвам, че един от кандидатите - именно Кръстю Вапцаров, не може да участва в конкурса, защото са налице законови предпоставки за това. Комисията констатира несъответствие с изискването на чл.26, т.2 от ЗРТ, а именно, че при проверка в Търговския регистър е установено, че лицето е вписано като едноличен собственик и управител на няколко дружества\".В надпреварата за генерален директор на обществената телевизия ще участват седем кандидати - Емил Кошлуков, Сашо Диков, Стоил Рошкев, Сашо Йовков, Никола Тодоров, Явор Симов и Радостлав Главчев.СЕМ ще избере генерален директор на БНТ на 5 юли. ", "date": "2019.06.11", "title": "Дисквалифицираха Къци Вапцаров от конкурса за шеф на БНТ, имал фирми"}
{"url": "http://www.cross.bg/selo-vurbovka-nova-1606498.html", "text": "/КРОСС/ Бедствено положение е обявено в община Стражица заради два прелели язовира - край село Нова Върбовка и язовир \"Чешме дере\" до село Камен. Няма опасност за хората в района. Наводнени са земеделски земи и обществени сгради, съобщи за \"Хоризонт\" Илиян Маринов - председател на Общинския съвет в Стражица. По думите му обстановката се нормализира:\"Язовирът, който имаше опасност от преливане, вече нивото е смъкнато. В селата Камен и Нова Върбовка има по-големи щети, като в Камен училището е затворено, тъй като приземният етаж е наводнен. Има влязла вода и в кметството и в детската градина, но за населението няма опасност. Що се отнася до язовира \"Зеленчуков дол\" в село Нова Върбовка, там стената е прекъсната, компрометирана, и всичко се е изляло в дерето и в нивите. Там също няма опасност за населението. В село Нова Върбовка и в село Камен има компрометирани асфалтови настилки\".Застрахователят на детската градина и училището е уведомен за инцидента. Маринов е категоричен, че единствената причина за него е обилният дъжд. Двете заведения няма да работят днес.Аварийни екипи работят по възстановяване на щетите, уточни още Илиян Маринов:\"Почистват се наносите от пътищата. Изпомпват се помещенията, които са наводнени, в къщите на хора има влязла вода. През външните огради в няколко къщи, но не е сериозно положението - пет къщи в село Камен и три-четири в село Нова Върбовка\".\"Много тежка обстановка за много кратко време\". Така характеризира положението ген. Кирил Войнов, зам.-председател на Държавната агенция за метрологичен и технически надзор. Той не се съгласи с оценките, че нещо с язовирите не е добре. Войнов смята, че държавата си върши работата и че всичко е под контрол.„В момента обстановката е спокойна, овладяна от екипите на пожарната, създадена е организация и няма опасност за населението. За Нова Върбовка - преливникът не може да поеме водното количество и започва да прелива през язовирната стена. Тъй като тя е земнонасипна, започва да я прояжда и я прокопава до основи. Другият язовир, в село Камен, прелива през преливника, има наводнени няколко къщи. Беше създадена организация, почва да се сваля нивото на язовира. Няма опасност за хората. Правена е проверка през февруари. Нещата са били нормални. Страшно много дъжд е паднало, асфалтът по улиците е изровен, много тежка обстановка\". ", "date": "2019.06.11", "title": "Бедствено положение в община Стражица заради два прелели язовира "}
{"url": "http://www.cross.bg/chast-duzhd-ynishtozheni-1606499.html", "text": "/КРОСС/ Обилен дъжд, придружен с градушка и вятър, унищожи част от посевите в новозагорските села Караново, Асеновец и Брястово през изминалата нощ. Силният вятър е съборил клони, които вече са отстранени. В Сливенското село Панаретовци обилният дъжд е наводнил една къща.Посевите от пшеница на някои места в землището на новозагорското село Караново са 100% унищожени, съобщи кметът на селото Николина Стефанова:„Унищожени са стотици хиляди декара. Повечето са на 100 процента унищожени. Останалата част са унищожени около 50%\".В съседното село Брястово са наводнени мазета в ниските места, а в някои къщи все още няма ток, каза кметът Станко Стоянов:„С помпите за поливане ще ги обезводняваме. Няма проблем, няма да има нужда от чужда помощ. Ние ще се справим\".\"В община Сливен от поройния дъжд е пострадала най-вече част от инфраструктурата по селата\", заяви Снежана Кънева, началник на отдел „Управление при кризи\". ", "date": "2019.06.11", "title": "Градушка унищожи част от посевите в новозагорски села"}
{"url": "http://www.cross.bg/leva-live-italiya-1606501.html", "text": "/КРОСС/ Италия ще победи Босна и Херцеговина в европейска квалификация от група „J\" според „Еврофутбол\". Срещата е днес от 21.45 часа:Италия - Босна и Херцеговина тук\t\t\t\t\tСингъл, Live, ТОП „1\"-1.22 „Х\"-5.40 „2\"- 9.50Вижте интересни срещи в следващите три дни:Украйна /20/ - Италия /20/ тук\t\t\t\t\tСингъл, Live, ТОП „1\"-3.12 „Х\"-2.78 „2\"- 2.33Еквадор /20/ - Южна Корея /20/ тук\t\t\t\t\tСингъл, Live, ТОП „1\"-1.92 „Х\"-3.08 „2\"- 3.76Унгария - Уелс тук\t\t\t\t\t\t\tСингъл, Live, ТОП „1\"-2.72 „Х\"-2.88 „2\"- 2.53Исландия - Турция тук\t\t\t\t\t\tСингъл, Live, ТОП „1\"-2.95 „Х\"-2.79 „2\"- 2.80Белгия - Шотландия тук\t\t\t\t\t\tСингъл, Live, ТОП „1\"-1.13 „Х\"-6.40„2\"-14.00Ла Коруня - Малага тук\t\t\t\t\t\tСингъл, Live, ТОП „1\"-1.96 „Х\"-2.62 „2\"- 3.25Австралия /ж/ - Бразилия /ж/ тук\t\t\t\t\tСингъл, Live, ТОП „1\"-1.85 „Х\"-3.08 „2\"- 2.75Майорка - Албасете тук\t\t\t\t\t\tСингъл, Live, ТОП „1\"-1.66 „Х\"-2.90 „2\"- 3.95В събота ще бъде дадено началото на турнира Копа Америка. „Еврофутбол\" обяви коефициентите за Победител и Голмайстор, които можете да намерите тук. Домакините от Бразилия водят с 2.20 за краен успех, следвани от Аржентина с 4.50 и Уругвай с 6.50.В неделя пък започва Европейското първенство до 21 години в Италия. Фаворит за титлата е Ангиля с коефициент 4.00, следвани от Германия и Испания с 4.50.Столичанин и асеновградчанин познаха пораженията на българския национален отбор по футбол от Чехия и Косово и спечелиха суми от футболни залози. Първият грабна общо 7290,44 лева с 20 лева залог за 7 мача в права колонка, единият от които гостуването на Чехия. Вторият прибра 2563,76 лева със същия залог, но за мача България - Косово. В събота пловдивчанин прибра 6360 лева за два мача.  Смолян, Пловдив и Казанлък са сред отличниците от Спортмакс в отминалите дни. Сумите от 4480 лева, 4160 лева, 3440 лева и 2240 лева заминаха за тези три български града. Двама добричлия заслужиха съответно 2210 лева и 2170 лева в петък с предвиждания за 1-2 и 1-3 от Надбягвания с коне.  ", "date": "2019.06.11", "title": " „Еврофутбол\"“:   Италия ще победи Босна и Херцеговина"}
{"url": "http://www.cross.bg/bazilika-filipopol-episkopskata-1606502.html", "text": "/КРОСС/ Надеждата за общото ни бъдеще събра днес 19 държави в Епископската базилика на Филипопол, античният предшественик на днешен Пловдив. Споделените ценности обединиха посланици от цял свят в церемония, на която всеки от тях отправи на собствения си език пожелание за разбирателство, уважение и единство.Градена камъче по камъче и ръка за ръка, Епископската базилика на Филипопол ще отвори врати през септември тази година след стотици години на почти непрекъснато съществуване. Общо място за поколенията на няколко века и паметник на приемствеността между различни времена и култури, новата й сграда ще представи реставрираните великолепни мозаечни подове, колоните и всички открити архитектурни елементи на една от най-големите раннохристиянски базилики в Европа в нов културен, общностен и образователен център.\"Вярваме, че Епископската базилика на Филипопол ще се превърне не само в удивителна историческа забележителност, но ще бъде културен, туристически и общностен център, а отправените послания ще вдъхновяват много поколения напред\", сподели в откриваща реч Нанси Шилър, Президент на фондация \"Америка за България\". Нанси Шилър и инж. Иван Тотев, кмет на Община Пловдив, поканиха гостите да оставят посланията си за разбирателство и приемственост от всички точки на света. Посланията бяха обединени от думите на Васил Левски - „Братство всекиго, без да гледаме на вяра и народност\". ", "date": "2019.06.11", "title": "Послания на 19 държави прозвучаха днес в Епископската базилика на Филипопол"}
{"url": "http://www.cross.bg/roklya-sedlarski-frantziya-1606484.html", "text": "/КРОСС/ Скулпторът Живко Седларски, който от 30 години живее и твори във Франция, пристигна в България, за да представи в Пловдив самостоятелна изложба с нови, непоказвани досега скулптури, пластики и рисунки. Изложбата ще бъде открита на 13 юни от 18.30 ч. в галерия „Аспект\".Изложбата носи името на най-новата му мащабна скулптура на жена в „метална рокля\" - „Дева - М\".  Висока 2,32 м тя е изработена от арматурно желязо. До края на месеца жителите и гостите на Пловдив - европейската столица на културата 2019, ще могат да я видят на открито пред галерията.Попитан защо точно „Дева -М\", скулпторът отговаря: „Всеки се моли на своя Господ, а аз - на Девата. Нека всеки намери своето М - може да е Мария или Мая, но също Мода, Майка, Муза, Модел, Мадона, Марица (все пак сме в Пловдив), Манекен, Метал, Монумент, Молитва и още, и още...\". В галерия „Аспект\" скулпторът ще представи десет пластики на женски силуети в рокли от бронз и неръждаема стомана, както и рисунките, предшестващи появата на скулптурите. Темата „Рокля\" е запазена марка на твореца. В нея той работи вече единадесета година. Началото на този период в творчеството му поставя уникалната внушителна женска фигура в рокля от неръждаема стомана „Rainbow In The Darк\" - „Дъга в Нощта\", която краси замъка Bois Guy във Франция.Сред емблематичните му скулптури в тази тема са също „Жената на рибаря\", „Полъх\", „Фукла\" и др. У нас на открито могат да се видят две от ефектните рокли на Живко Седларски - рокля „Сирена\" в Поморие и „Бягаща по вълните\" в Бургас. В Карлово се намира една от първите монументални творби на автора - 4-метровият войнишки паметник от бронз „Майката\", който карловчани днес наричат „Розоберачката\". ", "date": "2019.06.11", "title": "Известният скулптор Живко Седларски пристигна от Франция за самостоятелна изложба"}
{"url": "http://www.cross.bg/bosna-hertzegovina-granitzata-1606485.html", "text": "/КРОСС/ Хърватското министерство на вътрешните работи издигна висока метална ограда по границата с Босна и Херцеговина, за да попречи на незаконните мигранти да влязат в страната, съобщава МИА.Граничната полиция в Босна и Херцеговина вчера заяви, че хърватското министерство на вътрешните работи ги е информирало, че ще има прекъсване на трафика заради инсталирането на оградата.Много мигранти се опитват да пресекат границата между двете държави около КПП Малевац, за да влязат в Европейския съюз. ", "date": "2019.06.11", "title": " Хърватия издигна ограда по границата с Босна и Херцеговина "}
{"url": "http://www.cross.bg/pozhar-shest-dyshi-1606481.html", "text": "/КРОСС/ Шест души са загинали, а други 4 са в болница след пожар в психиатрична клиника в украинския град Одеса, съобщи БГНЕС.Огънят е избухнал късно вчера вечерта в едноетажната сграда, заявиха от украинското бюро за Спешна помощ. Причините за пожара все още не са ясни. Други 9 човека са успели да избягат от пламъците невредими.Украинският президент Владимир Зеленски заяви, че съжалява за ужасната трагедия и възложи на премиера Володимир Гройсман да създаде екип за разследване на инцидента.Десетки огнеборци се борят с голям пожар в Южна Гърция„Причините за пожара предстоят да бъдат изяснени. Искам да изкажа моите искрени съболезнования на семействата на загиналите\", написа той в Twitter.Смъртносните пожари не са нещо необичайно за Украйна и бившите страни от СССР заради остарялата инфраструктура и лошите мерки за сигурност. ", "date": "2019.06.11", "title": "Шест души загинаха при пожар в психиатрична клиника в Украйна"}
{"url": "http://www.cross.bg/bulgarite-chyzhbina-agentziyata-1606491.html", "text": "/КРОСС/ Бившият председател на Агенцията за българите в чужбина Петър Харалампиев, който се разследва за продажба на удостоверения за български произход, излиза на свобода срещу 100 000 лева. Решението на Апелативния специлиализиран съд е окончателно.В края на миналия октомври мащабна акция затвори Агенцията за българите в чужбина. По сигнал за продажба на удостоверения за български произход бяха задържани над 20 души. Обвиняемите обаче бяха редуцирани до четирима, а от тях само Харалампиев и Томов са под стража.", "date": "2019.06.11", "title": "Бившият шеф на Агенцията за българите в чужбина е на свобода срещу 100 000 лева "}
{"url": "http://www.cross.bg/golyama-zeiina-dypka-1606488.html", "text": "/КРОСС/ Голяма дупка зейна в асфалта на столичната улица \"Г.С.Раковски\" до Софийската опера.Според живущи в района, инцидентът е станал снощи, като едната гума на автомобил с жена и дете е пропаднала в дупката. Районът е бил обезопасен, а от тази сутрин служители на \"Софийска вода\" работят по отстраняване на аварията.Заради ремонта, контактната мрежа на тролеите ще бъде изключена и те ще се движат по бул. \"Васил Левски\", съобщиха от Столична община. Участъкът от ул. \"Раковски\" между бул. \"Дондуков\" и ул. \"Московска\" ще бъде затворен за движение.Снимка: Стоян Гогов, Dir.bg ", "date": "2019.06.11", "title": "Голяма дупка зейна на столичната ул. \"Раковски\""}
{"url": "http://www.cross.bg/dryzhba-avarii-mrezhata-1606493.html", "text": "/КРОСС/ Умишлен палеж на кабелна шахта на ул. Цветан Лазаров в столичния кв. Дружба предизвика повреда на кабелна линия и остави без електрозахранване около 5500 домакинства и фирми в района на ж.к. Дружба 2, кв. Гара Искър и 7-ми км. ЧЕЗ Разпределение възстанови електрозахранването по алтернативно трасе.В следствие на пожара в шахтата са засегнати и други електропроводни линии. Дружеството стартира незабавно ремонтни дейности за привеждането им в нормално експлоатационно състояние и недопускане на допълнителни аварии. В тази връзка са възможни временни смущения на електрозахранването с цел да се обезопасят повредените кабели и да се гарантира животът и здравето на служителите на компанията.За умишления палеж са уведомени органите на МВР и представители на район Искър.В момента ЧЕЗ Разпределение извършва мащабна реконструкция на стойност 4,5 млн. лв. на подстанция „Фестивална\", която доставя електроенергия на кв. Дружба и други столични квартали. За периода на изпълнение на подобни обекти се използва алтернативно електрозахранване на потребителите. Това води до риск от претоварване на мрежата и е възможно възникване на аварии, както се случи в кв. Дружба предходни дни. Посегателства върху съоръжения от мрежата представляват сериозна заплаха за сигурността на алтернативното захранване и увеличават риска от аварии и неудобства за клиентите.  ", "date": "2019.06.11", "title": "Умишлен пожар остави без ток столичния квартал \"Дружба\""}
{"url": "http://www.cross.bg/nadezhda-samodelna-stolichniya-1606490.html", "text": "/КРОСС/ Самоделна бомба е избухнала в автомивка в столичния квартал \"Надежда\" около 1 часа след полунощ.При инцидента няма пострадали.Нанесени са материални щети.Екипи на МВР извършват оглед. ", "date": "2019.06.11", "title": " Самоделна бомба избухна в столичния квартал \"Надежда\" "}
{"url": "http://www.cross.bg/danni-informatziya-sudurzha-1606482.html", "text": "/КРОСС/ Данните на клиенти на Алфа-Банк, ОТП Банк и ХКФ Банк се оказаха в публичното пространство, като две изтичания са засегнали интересите на около 900 000 руснаци, предаде „Комерсант\".Според вестника изтичането на базата данни е станало в края на май, като данните са събрани преди няколко години, но значителна част от информацията е все още актуална. Става дума за имена, телефони и паспортни данни.Според журналисти от \"Комерсант\" първата база данни съдържа информация за 24 400 души. Списъкът включва главно жители на Северозападния федерален окръг и техните телефони са още актуални. Същевременно в базата данни се съдържа информация за около 500 служители на МВР и 40 служители на ФСБ.Втората база данни съдържа информация за около 800 000 граждани в цялата страна, като нейната актуалност датира от 2013 година.По-рано председателят на Експертния съвет по сигурността и отношенията на гражданите с правоприлагащите органи Антон Цветков заяви, че личните данни на хората в Русия са много слабо защитени и е необходимо да се увеличи отговорността за изтичането им и незаконната употреба.Изявлението на експерта бе направено, след като в медиите се появиха доклади, че около 360 000 записи с лични данни на руски чиновници са публично достъпни\". ", "date": "2019.06.11", "title": "\"Комерсант“: Изтекли са личните данни на 900 000 руснаци"}
{"url": "http://www.cross.bg/deteto-dete-petkov-1606480.html", "text": "/КРОСС/ \"Издърпването на ухо не може да бъде причина за отнемането на деца от семействата им. Това е несъстоятелна теза и не може да бъде причина за отнемане на деца\". Това заяви министърът на труда и социалната политика Бисер Петков в студиото на „Здравей, България\".„Искам пак да потвърдя, че проектът на Националната стратегия за детето 2019 - 2030 година е оттеглен. По него не се работи. По никакъв начин чрез законодателни или по общо нормативни промени не се прокарват принципи и положения от проекто-стратегията\", посочи още той.По думите му основанията за отнемане на дете от семейство не са променяни от 2003 година, когато са записани в чл. 25 от Закона за закрила на детето.„Отнемането на дете може да се случи когато грижата за него е неглижирана, детето е поставено в риск или ако детето е насилвано. Това са изброените основания при които като крайна мярка се предприема извеждане на детето от семейството\", обясни Петков.„Всеки може да прецени, че дадено дете се нуждае от закрила и може да подаде сигнал. Но тук е ролята и преценката на органите за закрила на детето. Те трябва да преценят дали това дете наистина е подложено на риск и дали е необходима работа със семейството\", посочи още социалният министър. ", "date": "2019.06.11", "title": "Бисер Петков: Издърпването на ухо не може да бъде причина за отнемането на деца"}
{"url": "http://www.cross.bg/svetlina-televizor-idva-1606483.html", "text": "/КРОСС/ Жените, които спят на включен телевизор или на запалена лампа в спалнята си са по-предразположени към напълняване, показва ново проучване, цитирано от АФП.Изследването, публикувано в Журнала на американската медицинска асоциация, се основава на наблюденията на почти 44 000 американски жени, проследявани в продължение на пет години.Жените са класифицирани според нивото на излагане на изкуствена светлина през нощта, която идва от различни източници - от малки нощни лампи или часовници до светлина, която идва от улицата, телевизори или стайни светлини.Един от основните изводи е, че жените, които спят с телевизор или светлина в стаята си, е със 17 процента по-вероятно да са наддали с 5 килограма или повече по време на изследвания период.Зависимостта остава силна дори след контролиране на фактори като продължителност на съня, диета и физическа активност.Въпреки, че учените предупреждават, че не могат да посочат конкретна причинно-следствена връзка, те твърдят, че техните заключения са добавени към нарастващия списък с доказателства, в подкрепа на спането в тъмна стая.\"Стратегиите за обществено здраве за намаляване на затлъстяването могат да вземат предвид интервенциите, насочени към намаляване на изкуствената светлина по време на сън\", категорични са Дейл Сандлър и Йонг-Лун Марк Парк от Националния институт за здравни науки в Северна Каролина.Те предполагат, че светлината може да потиска производството на мелатонин, като по този начин разрушава нормалния ритъм на организма и хранителните навици.Други възможности са, че светлината действа като \"хроничен стресор\", нарушаващ освобождаването на стрес хормони като глюкокортикоиди, които играят роля в регулирането на приема на храна, или че може да има друг механизъм на работа, който влияе директно върху метаболизма. ", "date": "2019.06.11", "title": "Спането на включен телевизор или запалена лампа води до напълняване"}
{"url": "http://www.cross.bg/golynov-suobshti-zhyrnalist-1606524.html", "text": "/КРОСС/ Всички обвинения срещу разследващия журналист Иван Голунов са снети заради невъзможността да бъде доказана вината му,  съобщи пред журналисти вътрешният министър Владимир Колоколцев.Решението е взето на основание на резултатите от биологичните, съдебните и пръстовите отпечатъци и генетични изследвания, които не доказват участието му в престъплението. Днес Голунов ще бъде освободен от домашен арест и обвиненията ще бъдат оттеглени, уточни министърът.\"Законността на действията на офицерите, които са го задържали, ще бъде внимателно проверена\", добави Колоколцев.Срещу 38-годишният разследващ журналист Иван Голунов от независимото интернет издание \"Медуза\" беше повдигнато обвинение за разпространение на наркотици.  Той беше задържан на 6 юни. Според полицията, Голунов е арестуван на булевард \"Цветной\" и в раницата му били открити около 4 грама мефедрон, а при обиск в квартирата, където живеее под наем - още 5 грама кокаин.  Обвинен в опит за разпространение на наркотици, той бе поставен под домашен арест преди два дни.  Голунов не призна за виновен и заяви, че наркотиците нямам никакво отношение и никога не е употребявал.\"Комерсант\", \"Ведомости\" и РБК, смятани за най-уважаваните всекидневници в Русия, се обявиха в защита на Голунов и излязоха с обща редакционна статия под заглавието \"Аз съм/Ние сме Иван Голунов\". Печатните медии настояха за прозрачно следствие по делото срещу изтъкнатия разследващ журналист.Вчера Дмитрий Песков, прессекретарят на руския президент Владимир Путин, съобщи, че държавният глава е информиран за ареста на журналиста. Путин по думите му е в течение, че става дума за \"дело с доста, доста силен отзвук\". Омбудсманът Татяна Москалкова заяви, че системата за разследване на наркопрестъпления е \"дискредитирана\" в очите на обществото, пише \"Комерсант\".Московската обществена комисия съобщи, че следи спазването на правата на хората под стража, службата за вътрешна сигурност на вътрешното министерство и прокуратурата са започнали съвместна проверка на действията, предприети от следствието. Генералната прокуратура на Руската федерация също поиска делото срещу Голунов за проверка.Междувременно не спряха протестите край централата на столичната милиция, продължили вчера цял ден, а приятели и колеги на Голунов заявиха, че ще организират шествие и митинг в негова подкрепа утре.Единични протести срещу ареста на Голунов започнаха вчера и край сградата на Генералната прокуратура.\"Опозицията се впрегна за дилъра Голунов, за да подготви безредици в Русия\", написа в заглавие сайтът \"Политика сегодня\".Според омбудсмана Татяна Москалкова Владимир Путин е реагирал положително на молбата й да се разследват фактите, сочещи употреба на сила спрямо арестувания журналист от органите на редаАдвокатът на Голунов - правозащитникът Павел Чиков, съобщи по-рано, че лекар от \"Бърза помощ\" е констатирал у Голунов подозрение за счупено ребро, мозъчно сътресение и хематоми, но впоследствие диагнозата не бе потвърдена в болницата.Пресслужбата на московската полиция съобщи, че върху пакетчетата с наркотици, иззети от журналиста на \"Медуза\", са открити следи от ДНК на няколко души.  ", "date": "2019.06.11", "title": "Паднаха всички обвинения срещу разследващия руски журналист Голунов"}
{"url": "http://www.cross.bg/hilyadi-ralev-plovdiv-1606527.html", "text": "/КРОСС/ В ареста за постоянно остава кметът на район \"Северен\" в Пловдив Ральо Ралев. Той е обвинение за изнудване на строителен предприемач. Поискал първо 60 хиляди евро, за да му издаде разрешително за строеж. След това склонил да намали сумата на 60 хиляди лева. Това разкри прокурор Биляна Дуковска в съдебната зала.Заедно с Ралев е обвинен и сочения за посредник Иван Делевски. Те ще отговарят за търговия с влияние, след като срещу тях проговори бизнесменът Здравко Ангелов.В залата Ралев поиска да бъде освободен. Той подчерта, че е в неплатен отпуск и може да го удължи, за да не пречи на разследването. Адвокатът на кмета поясни, че обвиняемият е отслабнал с 6 килограма и има проблеми с черния дроб. Това не спомогна за освобождаването му срещу по-лека мярка.Делевски, който е пуснат под гаранция от 60 хиляди лева, поиска сумата да бъде намалена. Той поясни, че няма как да плати гаранцията си и да излезе на свобода.  ", "date": "2019.06.11", "title": " Кметът на район \"Северен\" в Пловдив остава в ареста "}
{"url": "http://www.cross.bg/sutrydnichestvo-prokyratyrata-prokyror-1606470.html", "text": "/КРОСС/ Главният прокурор Сотир Цацаров е на посещение в Букурещ, където ще се срещне с колегата си Богдан Лику. В румънската столица той е придружаван от заместника си г-н Иван Гешев и завеждащия отдел „Международен\" във ВКП г-н Цветомир Йосифов.По време на визитата ще бъде подписан Меморандум за сътрудничество между Прокуратурата на Република България и Дирекцията за разследване на организираната престъпност и тероризма - (DIICOT) към Прокуратурата при Върховния касационен съд на Румъния.До момента Прокуратурата на Република България има подписани меморандуми за сътрудничество с прокуратурите на 14 държави.Българската делегация ще бъде запозната с работата на DIICOT и постигнатите резултати и цели в борбата срещу организираната престъпност и тероризма в северната ни съседка.В рамките на посещението ще се проведат срещи и с главния прокурор на DIICOT г-н Феликс Банила  и завеждащия отдел „Международно сътрудничество\" на Дирекцията г-жа Камелия Стойна. ", "date": "2019.06.11", "title": "Главният прокурор Сотир Цацаров е на посещение в Румъния"}
{"url": "http://www.cross.bg/morskata-kupaneto-voda-1606479.html", "text": "/КРОСС/ Започнаха масови проверки за чистотата на морската вода по Черноморието. Във Варна и курортите тя е чиста. Това показват резултатите от първите проби на Здравната инспекция преди началото на летния сезон. До края на септември качеството на водата ще се проверява поне 2 пъти месечно. Къде е най-замърсена водата и къде трябва да е забранено къпането?И тази година морската вода е сред най-замърсените на Офицерския плаж във Варна. Той е категоризиран като лош на база на оценката през последните четири години и специалистите са категорични, че трябва да бъдат поставени указателни табели, които да предупреждават летовниците, че къпането е опасно. Какво показват първите резултати от пробите на морската вода?Д-р Веселина Божилова, началник на отдел „Профилактика на болестите и промоция на здравето\" към РЗИ-Варна коментира, че първите проби показват, че резултатите се добри. Въпреки всичко, оценката, съгласно нашата наредба и европейската директива, се прави върху 4-годишен период. Освен това Офицерският плаж за пета година е оценен с качество лошо и поради това трябва да има табела, на която на едно ото полетата да пише, че къпането е забранено. Не плажът е забранен, а къпането е забранено.Мирослава Робинсън, началник на отдел „Опазване на морските води и акватории\" към Басейнова дирекция „Черноморски район\" коментира, че за 2018 година най-замърсен с морски отпадъци е плажът на Канал 2, Варненско езеро, а най-чист, с най-малко количества макроотпадъци е плажът на Дуранкулак. На първо място това са пластмасовите отпадъци, капачки, шишета, опаковки, чаши, цигарени фасове и не на последно място - мокрите кърпички, които са изключително опасни, попадайки в морската околна среда. Морските обитатели не ги различават от обичайната си храна. Поглъщат ги и съответно умират. Ние унищожаваме природата по този начин. ", "date": "2019.06.11", "title": "Започнаха масови проверки за чистотата на морската вода по Черноморието"}
{"url": "http://www.cross.bg/saiit-deteto-informatzionen-1606471.html", "text": "/КРОСС/ Пловдивски журналисти осъдиха незаконното и неетично разкриване самоличността на 16-годишния ученик, задържан за подготовка на терористичен акт. Въпреки апела на прокуратурата, в търсене на сензация лични данни и снимки на момчето и семейството му изтекоха в интернет в жълт сайт. Пловдивските репортери приеха протестна декларация и сезираха институциите. Според журналистите оповестяването на самоличността на ученика нарушава Закона за закрила на детето, Конвенцията за правата на детето, Закона за личните данни, Наказателно-процесуалния кодекс, както и журналистическите етични кодекси.Живка Танчева - Радио Пловдив: И аз имам дете и знаем до какво може да доведе подобно писане. по никакъв начин не мога да ги разбера колегите.Таня Грозданова - информационен сайт „Под тепето\": Недопустимо е не само заради нарушаване на закона, нарушаване на етичните стандарти, недопустимо и поради факта, че оттук насетне се пречи на бъдещето на това дете.Парашкева Иванова - информационен сайт „Трафик нюз\": Това е нормално пловдивско семейство, което се грижи за децата си. Да, вероятно може да се случи на доста семейства да попаднат в такава ситуация и затова би трябвало преди всичко да бъдем хора.Иво Дернев - информационен сайт \"Под тепето\": С тази декларация настояваме институциите да вземат отношение по това, което се случи днес, да кажат дали това е редно, което \"колеги\" сториха.Декларацията на пловдивските журналисти ще бъде разпратена до Агенцията за закрила на детето, до националния съвет за журналистическа етика, до СЕМ и до специализираната прокуратура. ", "date": "2019.06.11", "title": " Журналисти протестират срещу разкриването на името на ученика, обвинен в тероризъм "}
{"url": "http://www.cross.bg/fandukova-vsichki-sofiya-1606472.html", "text": "/КРОСС/ Нови проблеми по \"Граф Игнатиев\". Част от плочките на трамвайното трасе се надигнаха и това ще коства на изпълнителя глоба от 280 000 лева. От фирмата заявиха, че не приемат наложената санкция и ще защитават правата си по всички законни начини. По темата в студиото на сутрешния блок на БНТ гостува кмета на София Йорданка Фандъкова. Столичният градоначалник беше категорична, че всеки има право да се защитава, но тя лично вече не приема оправдания, обяснения и прехвърляне на отговорност. За всички е ясно, че това е огромен обект, върху който работеха и при подготовката, и при изпълнението десетки инженери, специалисти, конструктори, проектанти и изпълнители - и всеки от тях си носи своята отговорност, каза тя и допълни, че наложените от нея до този момент санкции са както за изпълнителите, така и за проектанта, а също и за надзора.Затова в събота и неделя, когато екипите на Столичната община установиха този проблем, първото решение беше за сметка на изпълнителя да се възстанови нормалното състояние на трамвайното трасе. Освен това отговорността означава санкции, коментира столичният кмет.  Тя подчерта, че няма да има компромиси към никого. На изпълнителя вече са наложени санкции около 400 000 лева и санкцията може да стигне до 1 млн. лева. Според нея това е единственият начин, по който може да се накарат всички експерти, специалисти и изпълнители да си свършат работата. Йорданка Фандъкова се съгласи, че може да се търси връзка между проекта и изпълнението му.Кметът на София подчерта, че за нея е важно да бъде намерено инженерното решение на проблема, защото е смехотворно да се твърди, че всички инженери не са допускали, че през лятото ще е топло. Поела съм ангажимент, че няма да има компромис по отношение на никого. Йорданка Фандъкова отбеляза, че цената на ремонта е малко над 20 млн. без ДДС.Аз нямам право да си избирам фирмата така, както на мен ми харесва. Има процедури, обществени поръчки, осигурили сме максимална прозрачност. Нямам никакви притеснения да налагам санкции, фирмите знаят, че няма да има компромис, коментира столичният кмет.По повод започващия днес ремонт на столичната ул. \"Житница\", Фандъкова обясни, че ще бъде направена цялостна промяна на настилките, нови тротоари и ново осветление. Очаквам чувствително облекчаване на трафика по бул. \"Цар Борис Трети\" след пускането на движението. Продължаваме ремонтите в Овча купел, допълни Фандъкова.Наесен предстои да бъде пуснат и първият участък от третата линия на метрото, а само за 4-5 години 90% от наземният транспорт на София е обновен с модерни автобуси.40 нови камери вече са поставени в бус лентите по всички булеварди в града, така че призовавам шофьорите да не нарушават правилата за движение, подчерта Фандъкова.Кметът на София коментира и проекта за цялостно обновяване на Борисовата градина, като заяви, че проектът е в начална фаза на обсъждане, към която самата тя има своите забележки. Част от тях са да не се възстановява климатично училище, да не се местят обектите на Спортна София и конната база. Двата стадиона също имат своето място там и следва да бъдат реконструирани, но не и разширявани.До 19 юни се приемат предложения от всички, на 26. те ще бъдат представени отново и след това предстои разглеждането им в общинския съвет, допълни кметът.На въпроса дали ще се кандидатира за нов мандат като градоначалник на София, Фандъкова заяви, че още е рано да обявява своето решение по темата. ", "date": "2019.06.11", "title": "Фандъкова: Не приемам обяснения и оправдания за \"Граф Игнатиев\""}
{"url": "http://www.cross.bg/selo-vurbovka-nova-1606474.html", "text": "/КРОСС/ Скъсала се е част от язовирната стена край село Нова Върбовка в община Стражица, област Велико Търново. Това потвърди зам.-председателят на Агенцията за метрологичен и технически надзор ген. Кирил Войнов. \"Преливането на язовира е започнало към 1 ч. през нощта\", съобщи Кирил Войнов.Наводнено е училището в село Камен.Към момента не се знае какво е състоянието в селата по поречието на реката. ", "date": "2019.06.11", "title": " Скъса се язовирна стена край село Нова Върбовка"}
{"url": "http://www.cross.bg/pravoslavni-mitropoliya-mitropolit-1606473.html", "text": "/КРОСС/ От 28 май до 3 юни Видинският митрополит Даниил беше на визита в Русия. Главата на Видинската митрополия бе съпровождан от проректора на Софийската духовна семинария йеромонах Мелетии (Спасов) и група преподаватели в общообразователни училища в град Видин. Съставът на делегацията определи като основна цел на пътуването запознаване с опита от преподаването на религиозни предмети и формирането на вътрешния живот в гимназиите и средните училища, основоположник на които се явява Руската православна църква.В продължение на векове Българската и Руската православни църкви поддържат тесни братски връзки, взаимна помощ и подкрепа. Още през далечния 10 век духовната мисия на учениците на Светите равноапостолни Кирил и Методий дава благодатен тласък на развитието на православната национална идентичност на славянските народи, която и до днес продължава да се развива и да принася своите добри плодове на попрището на духовното просвещение.Видинската митрополия осъществява активна дейност, насочена към духовно-нравствено просвещение на младите хора. В епархията има православни неделни училища, през лятото се организират детски православни лагери. Тази година е поставено началото на действия по формирането на православни гимназии. Опитът на Видинската митрополия е интересен и дава възможност за диалог и обмен на опит с други участници в това важно направление в живота на Православната църква, каквото е възпитанието на младото поколение. Епархиите на други местни църкви не са изключение.Посещението на делегацията на Видинската митрополия в Руската православна църква се оказа възможна благодарение на поканата на Нижегородския и Армазански митрополит Георгий, който също развива активно в своята епархия религиозното образование и катехизация, особено сред младите хора, включително и децата в предучилищна и училищна възраст. В Нижегородска епархия са основани девет православни гимназии за ученици и три православни детски градини.По време на визитата в Нижни Новгород българските педагози посетиха две православни гимназии - гимназията на името на Свети княз Александър Невски и гимназията на името на Светите братя Кирил и Методий. Българските гости бяха запознати с особеностите на организацията на образователния процес и възпитанието на децата, духовно-възпитателната работа с родителите. Разменени бяха образователни материали. Срещата с педагозите на православните гимназии в Нижни Новгород бе посветена на обмяна на опит в преподаването на Закон Божи в духовните и светски учебни заведения на Русия и България. Участниците в срещата неизменно отбелязаха взаимния интерес към църковния живот и православната образователна дейност на църквите-сестри като продължение на неразрушимата традиция, заложена в древността от Светите равноапостолни братя Кирил и Методий и българските православни мисионери.В хода на работната визита в Нижегородска митрополия българските поклонници посетиха Серафимо-Дивеевския манастир и участваха в Божествената света литургия във възкресния ден в храма Света Тройца на мощите на великия Божий угодник Свети Серафим Саровски. Красотата на манастира с величествените му храмове, с уникалната си история, с благодатта, която ясно се усеща в свещения манастир на стареца Серафим, оставя незаличимо впечатление в душата на всеки вярващ.По пътя си поклонниците посетиха още един известен манастир. Свято-Тройце Сергиевата лавра в подмосковския град Сергиев посад с основание се нарича сърцето на руското православие. Тук се покоят мощите на Свети Сергий Радонежки. Тук се намира и най-старото учебно заведение на Руската Църква - Московската духовна академия, в която се обучават бъдещите свещеници. Московската духовна академия - това е almamater за много от българските йерарси. Тук се е изучавал и Светейшият български патриарх Неофит, и Ловчанският митрополит Гавриил, и Пловдивският митрополит Николай, и Великотърновският митрополит Йоан, както и много други архипастири и пастири на Българската църква.Колко много се открива на вярващия човек по време на поклонническо пътуване. Можеш да сравниш своя опит с опита на други хора, да погледнеш по друг начин на въпросите от духовния живот, които са ти се стрували прости и понятни, да се обогатиш с нови знания за удивителни чудеса и събития от историята на Църквата и живота на дивните Божии угодници.", "date": "2019.06.11", "title": "Видинският митрополит посети Нижегородска митрополия"}
{"url": "http://www.cross.bg/transport-sofiya-gradskiya-1606475.html", "text": "/КРОСС/ 40 камери ще следят за нарушители, каращи в бус лентите в София. Те ще бъдат монтирани от Столичната община до лятото. Вече са поставени някои от устройствата. В момента нарушаването на правилата и движението в бус лентите затруднява водачите на градския транспорт. Камерите автоматично ще регистрират и санкционират всички неправомерни навлизания в коридорите за градския транспорт. От  призовават чрез страницата си във Фейсбук водачите да спазват правилата за движение, да освободят лентите и да позволят на градския транспорт да се движи по-бързо.От Спаси София от години се борим за повече ред в града и по-бърз градски транспорт, затова приветстваме новите камери, пише сдружението на страницата си. Радваме се, че след редица наши официални предложения, видеа и акции, зам.-кметът Барбалов се съгласи с нашите аргументи за необходимостта от приоритет за градския транспорт и направи необходимото Столичната община и СДВР Столична Полиция да работят заедно за по-добър градски транспорт, казват от \"Спаси София\". *снимка Фейсбук \"Спаси София\"", "date": "2019.06.11", "title": "40 камери от днес следят бус лентите в София "}
{"url": "http://www.cross.bg/plovdiv-sgradata-kyltyrata-1606478.html", "text": "/КРОСС/ До 30 хил. лева ще бъде глобата за незаконното събаряне на емблематичната къща на богатия търговец на тютюн Васил Куцоглу зад Общината в Пловдив. Собствениците ѝ пък ще трябва да я възстановят в първоначалния ѝ вид. Да това архитектурно бижу говорихме в сутрешния блок на БНТ с Александър Трайков, директор на Главна дирекция \"Инспекторат за опазване на културното наследство\" към Министерство на културата.Александър Трайков коментира, че жилищната сграда на \"Гладстон\" №12 е стоена през 1910 година за богат пловдивски търговец, тютюнопроизводител от чешки архитект е проектът. След като е изградена сградата, тя се ползва дълги години от собственика и от наследниците. През 70-те години на 20 век тя е национализирана и е превърната в детска градина. Тази детска градина работи до ново време като сградата е претърпяла доста преустройства - вътрешни, пристроявания. През 90-те години сградата е върната на старите собственици. Те дълго време я изоставят, нямат интерес към това тя да бъде възстановена, ремонтирана и това е до ден днешен когато в началото на тази година те предприемат действия за нейното възстановяване.Чешкият архитект Йосиф Шнитер остава в наследството на Пловдив повече от 20 сгради, произведения на изкуството. Според внучката му това е поредно посегателство срещу историята на Пловдив.От фирмата изпълнител отказаха всякакъв контакт с нас. Собственикът на обекта обаче заяви пред БНТ, че къщата е съборена, защото е пострадала от големите валежи.Очаква се днес прокуратурата в Пловдив да се произнесе по двата сигнала, внесени от кмета на район „Централен\" относно разрушената къща паметник на културата. Според издаденото разрешение за строеж от общината и одобрения проект от Националния институт за недвижимо културно наследство собствениците са били задължени да запазят фасадата на сградата. ", "date": "2019.06.11", "title": "До 30 хиляди глоба за съборена къща - паметник на културата"}
{"url": "http://www.cross.bg/pelin-sofiya-kmch-1606476.html", "text": "/КРОСС/ Премиерът Бойко Борисов продължава с инспекциите на строителни обекти, като днес провери ремонта на железопътната отсечка София-Елин Пелин, където се полага нов железен път. Той е паралелен на съществуващата линия и графикът на движение не се нарушава.В джипа, шофиран от Борисов, са министърът на транспорта Росен Желязков, финансовият министър Владислав Горанов и вицепремиерът Томислав Дончев.\"С изграждането на този и другите участъци ще се постигне намаляване на времето за пътуване между София и Пловдив до 1 час и 10 минути\", обеща премиерът.Също така, по думите му, ще се създаде възможност придвижването на хората от крайградските зони към София и обратно да се поеме от жп транспорт в тясна връзка с градския транспорт, основно метрото. Това ще даде удобна алтернатива на над 3000 човека от Елин Пелин, Казичене, Искър и др., които ежедневно пътуват с автомобилите си към София.Транспортният министър Росен Желязков пък допълни, че влаковете ще се движат със скорост от 160 до 200 км/ч.\"Това е предвидено и за съществуващи отсечки като Пловдив - Бургас. Трябва да се има предвид, че всеки 10 км/ч над 160 км/ч оскъпяват с 10% разходите. От София, като се започне, през \"Подуяне\", \"Казичене\", в Елин Пелин, Костенец - нови гари се правят. В Пазарджик е нова гарата, в Пловдив\", допълни Желязков. ", "date": "2019.06.11", "title": "Борисов тръгна и на жп инспекция, обеща София-Пловдив за 70 минути"}
{"url": "http://www.cross.bg/krediti-ombydsmana-potrebitelite-1606477.html", "text": "/КРОСС/ Хиляди жалби на измамени от фирми за бързи кредити са постъпили при омбудсмана Мая Манолова. Фирмите измамници са включвали неравноправни клаузи в договорите. Ето защо омбудсманът инициира среща между институциите. Въпреки че за проблемите с бързите кредити се говори от години, все още много хора се подвеждат от примамливите на пръв поглед предложения.За последните 3 години броят на жалбите при омбудсмана за злоупотреби на \"бързи кредитори\" е над 3 700. Междувременно данни на БНБ за първото тримесечие на годината показват, че отпуснатите кредити от такива фирми са на стойност 2 милиарда 522 милиона лева. От тях забавените кредити са на стойност 200 милиона лева.А какви са уловките на \"бързите кредитори\"? Екипът на омбудсмана е открил редица неустойки, които категорично определя като лоши практики. Най-масова е неустойката за неосигуряване на поръчители или на банкова гаранция. Фирмите залагат трудноизпълними клаузи, като например в рамките на 3 дни да намерят поръчител, който да получава заплата до 7 пъти над минималната. Според Мая Манолова фактът, че срокът започва да тече след отпускането на заема означава, че фирмата изобщо не очаква да бъде намерен поръчител, а по-скоро да бъде платена неустойка.Така се появява и примамливата такса \"Гарант\", срещу която фирмата намира поръчител на клиента. Други такси-уловки са свързани с извънсъдебното събиране на просрочен кредит. Те се начисляват за обажданията, съобщенията и писмата, които се изпращат при просрочване. Има такса, която покрива разходите в случай, че кредиторите си търсят вземанията в дома или на работното място на потребителите. Което според омбудсманът нарушава Конституцията.България е в топ 5 по лоши кредити и задлъжнялост и невъзможност да си обслужва дълговете население, коментира още омбудсманът. Едно от причините е, че фирмите за бързи кредити залагат незаконни клаузи в договорите с клиентите си. Законът се оказва врата в полето, коментира Манолова.И така те се натоварват с допълнителни лихви, неустойки, обезщетения, които в крайна сметка много сериозно оскъпяват кредитите далеч над разумните нива.Един от триковете, според омбудсмана, е въвеждането на \"допълнителни услуги\" към погасителните вноски, които целят просто да увеличат заема, а не реално да помогнат на клиентите. От Асоциацията за отговорно небанково кредитиране не са съгласни.Николай Цветанов - председател на Асоциация за отговорно небанково кредитиране коментира, че  това е общо взето като избора, пред който е изправен един потребител дали да пътува с кола до Великобритания, дали да пътува с автобус, дали да пътува със самолет.Според омбудсмана няма реален контрол от държавата, защото Комисията за защита на потребителите нито има достатъчно правомощия, нито ресурси. От началото на 2018 година до края на март тази година регулаторът е направил 550 инспекции на \"бързи кредитори\", като 447 от тях са по жалби на потребители. Това обаче не дава резултат.След като тези дружества \"преведат в съответствие\" с нашите препоръки своите общи условия, изведнъж се оказва, че потребителите получават пак общите условия с неравноправните клаузи, коментира Димитър Маргаритов - председател на Комисия за защита на потребителите.Затова омбудсманът предлага съдът да се задължи да следи за неравноправни клаузи в заповедното производство. А не разрешения да се раздават автоматично. Предлага и лицензионен режим. Но до тогава препоръчва - четете си договорите внимателно. А ако не сте прочели добре, Комисията за защита на потребителите съветва да подадете сигнал, вместо плащате. ", "date": "2019.06.11", "title": "България - в топ 5 в Евросъюза по лоши заеми"}
{"url": "http://www.cross.bg/obekti-narysheniya-chrez-1606515.html", "text": "/КРОСС/ За четвърта поредна година, НАП Варна проведе съвместна работна среща с представители на туристическия бранш от Североизточна България, посветена на предстоящите активни проверки на данъчните във всички обекти - хотели, ресторанти, търговски обекти, атракциони и др. Планирано е и да се извършва изземване на парични средства от каси на длъжници.И тази година отново ще има Координационен център, където могат да се подават сигнали за неиздаване на фискален бон, и всякакъв  друг вид данъчни нарушения. Предвиждат се съвместни действия с органите на МВР, Инспекция по труда, Българска агенция по безопасност на храните, Агенция Митници, Комисия за защита на потребителите и др. за всеобхватен контрол, целящ от една страна по-бързо предоставяне на данни между институциите и от друга по-малка ангажираност на бизнеса.Както и в предходни периоди, през активния летен сезон ще се извършват проверки и наблюдения в работно и извън работното време на администрацията. В определени моменти проверките ще бъдат масови, в които ще участват органи по приходите от цялата страна. Обектите подлежащи на контрол ще обхващат туроператори, хотелиери, дейности свързани с красота и здраве /фризьорство, козметика, спортни зали и др./, услуги и развлечения в туристическите обекти, търговци на хранителни стоки, тютюневи изделия, облекла, обувки, кожени изделия, питейни заведения, валутно обменни бюра, игрални зали  и др.Предмет на контрол ще бъде отчитането на действителните приходи чрез издаване на фискален бон от въведените фискални устройства. Нарушенията ще се установяват от органите по приходите чрез извършване на контролни покупки, съпоставка на касовата наличност с отчетените обороти, проследяване на  плащанията и отразяването им в касовата книга на обекта. Установените при проверките обороти от продажби ще се съпоставят с данните получени в НАП чрез дистанционната връзка на фискалните устройства. При наличие на сериозни отклонения ще се извършват и ревизионни производства. Те ще бъдат насочени не само към дружествата, но и към техните собственици, които ще бъдат проверявани и за съответствие между доходи и имущество.За обектите, в които се установят нарушения, свързани с неспазване реда и начина за издаване на съответен документи за продажба, няма въведени в експлоатация или регистрация в НАП фискално устройство или интегрирана автоматизирана система за управление на търговската дейност, както и в случаите на нарушения при ежедневното отчитане на оборотите от продажби ще бъде прилагана и принудителната административна мярка - запечатване на обект за срок до един месец, независимо от предвидените глоби  или имуществени санкции. ", "date": "2019.06.11", "title": "Засилени проверки на данъчните по туристически обекти "}
{"url": "http://www.cross.bg/korektzii-narysheniya-sredstva-1606508.html", "text": "/КРОСС/ Залагане на неправомерни критерии за подбор, методика или показатели за възлагане са най-често констатираните нарушения при подготовка и провеждане на процедури за избор на изпълнители по обществени поръчки по проекти, финансирани със средства от Оперативна програма „Региони в растеж\" 2014-2020. Пропуските се допускат основно при административната подготовка на тръжната документация.До момента са установени пропуски и са регистрирани общо 863 нередности, като текущо приспаднатите суми по програмата към 10.06.2019 г. са в размер на 22,6 млн. лв.По наложените корекции от страна на бенефициентите са инициирани 559 съдебни административни производства. До този момента с влязло в сила решение на съда в полза на Министерството на регионалното развитие  и благоустройството са завършили 131 от тях. 7 дела са в полза на жалбоподателя.Финансови корекции за същите нарушения са наложени и на Столична община като към днешна дата приспаднатата сума е в размер на около 1,6 млн. лв.Основна функция по контрол на Управляващия орган на ОП „Региони в растеж\" е да следи за правилното разходване на средствата от европейската солидарност, за които е отговорен. В изпълнение на задълженията си за гарантиране на прозрачното, законосъобразно и равнопоставено прилагане на правилата и нормите при усвояването на европейски средства Управляващият орган извършва проверки на възлаганите от бенефициентите обществени поръчки. Чрез механизма за налагане на финансови корекции в резултат от установени нарушения се цели да не се допусне извършването на разход, който е незаконосъобразен. Финансовите корекции са и инструментът, с който може да се отстрани пропуск в бюджета, причинен от допусната грешка.  ", "date": "2019.06.11", "title": "863 финансови корекции са наложени на проекти по ОПРР"}
{"url": "http://www.cross.bg/ezika-rysnak-igrit-1606457.html", "text": "/КРОСС/ Руснак успял да пребори мeчка, като й отхапал езика. Това съобщи БТА.Инцидентът станал на 2 юни, когато 29-годишният Николай Игрит тръгнал с приятели да събира еленови рога в природния резерват \"Хутински\" в Република Тива. Мъжете се разпръснали из гората, а малко по-късно той бил нападнат от животното. Игрит започнал да вика, за да изплаши животното, но то тръгнало да го хапе по лицето. По време на схватката мъжът успял да отхапе езика на мечката, тя се изплашила от ненадейното нападение и избягала.Пострадалият бил откаран в болницата в Кизила. На него и на приятелите им били съставени актове за палене на огньове на неразрешени места.", "date": "2019.06.11", "title": "Руснак успя да пребори мечка, отхапа й езика"}
{"url": "http://www.cross.bg/tereza-kandidati-partiyata-1606460.html", "text": "/КРОСС/ Десет кандидати бяха номинирани да участват в надпреварата за наследник на Тереза Мей като лидер на Консервативната партия и премиер на Великобритания. В четвъртък ще бъде първият тур на гласуванията сред депутатите от партията, в които броят на кандидатите постепенно ще намалява, докато останат само двама. Те ще се явят на вътрешни избори, на които ще гласуват членовете на партията. Тереза Мей обяви миналата седмица, че се оттегля, но остава министър- председател до избирането на свой приемник.", "date": "2019.06.11", "title": "10 кандидати се борят за поста на Тереза Мей"}
{"url": "http://www.cross.bg/pokriva-katastrofata-helikopter-1606458.html", "text": "/КРОСС/ Хеликоптер се разби върху покрива на сграда на Седмо авеню в Манхатън, съобщи в Туитър нюйоркската пожарна служба. В машината е бил само пилотът, който е загинал.Катастрофата е станала малко преди 14,00 ч. (18,00 ч. по Гринуич) в мъгла и дъжд. От полицията допълниха, че не се касае за терористичен акт.Десетки автомобили за аварийна и спешна помощ, пожарни и полицейски коли, се струпаха в оживения район на Седмо авеню между 51-ва и 52-ра улица, на няколко пресечки от Таймс Скуеър.Губернаторът на щата Андрю Куомо, който пристигна на местопроизшествието веднага след катастрофата, заяви пред репортери, че изглежда хеликоптерът е опитал аварийно кацане на покрива и че никой вътре в сградата не е пострадал. Пожарът, избухнал вследствие на катастрофата, бързо е бил овладян, добави Куомо.Кметът на Ню Йорк Бил де Блазио също е на мястото на инцидента.Президентът Доналд Тръмп е информиран и продължава да следи ситуацията, обявиха пък от Белия дом. ", "date": "2019.06.11", "title": "Хеликоптер се разби на покрива на 54-етажна сграда в Манхатън"}
{"url": "http://www.cross.bg/spetzialisti-protest-bolnitzata-1606465.html", "text": "/КРОСС/ Специалистите по медицински грижи в Стара Загора излизат отново на протест днес по обяд. Исканията им остават същите - достойно заплащане и подобряване на условията на труд. Медицинските специалисти настояват основното им възнаграждение да се равнява на две минимални заплати, както и болниците да престанат да бъдат търговски дружества.\"С планираните протести ще се опитаме да блокираме системата\", заяви пред БНР медицинската сестра Мая Илиева, която оглавява синдикалната организация в частна болница.„От днес започва от Стара Загора протест с шествие. Утре пред болница „Токуда\" ще има блокиране на движението. В болницата започна агитация срещу мен, събиране на подписи и натиск. Колегите от градовете са решили, че ще дойдат в моя подкрепа. Аз вкарах уведомление до работодателите ми за това, че искаме да протестираме на 12 юни в болницата, но то ми беше забранено. Искаме да осъществим и гладна стачка, естествено и тя беше забранена. Има официален отказ за това да се протестира в болницата и да се правят каквито и да били други протестни действия\", коментира Илиева в предаването „Преди всички\" по програма \"Хоризонт\". Тя изброи и другите планирани протести в сферата:„На 14-и в Кърджали ще бъде блокиран изхода за магистрала Маказа. На 18-и във Враца ще има протест пред болницата заедно с блокиране на пътя пред нея. На 21-ви юни в Пазарджик ще блокира магистралата за Пловдив. От 26-и юни започва ефективна стачка в Троян. Във Видин ще бъде една седмица - от 13-и до 20-и, след това вече ще има масови оставки. Очаквам да се включат още градове\".Медицинските специалисти обмислят и нов национален протест през септември, обяви Мая Илиева.„Въпреки отпуснатите пари, въпреки методиката, която обхваща само общинските и държавни болници и не засяга останалата част от медицинските специалисти и структурите, в които те работят, въпреки всичко това, не сме стигнали доникъде\", посочи тя и добави, че нямат никаква комуникация със здравното министерство, освен писмата, останали без отговор. Според нея е необходима промяна в самата система, за да може нещата да тръгнат нормално.По думите ѝ никой не е усетил нещо от отпуснатите от правителството 50 млн. лв. „Хората от различни градове коментират, че няма увеличение. Ако има такова, то е между 50 и 80 лв.\", обясни тя. ", "date": "2019.06.11", "title": "Медицински специалисти блокират системата с протести "}
{"url": "http://www.cross.bg/dyma-stava-prokyratyrata-1606466.html", "text": "/КРОСС/ Зам. главният прокурор Иван Гешев обяви, че по този случай \"българските граждани могат да се гордеят със своите служби за сигурност, прокуратурата и следователите\". Разбирай и с него на първо място.Ако се съди от официалните съобщения на българската специализирана прокуратура от последните месеци, писани и развивани с любезното съдействие на родните специални служби, България вероятно  е на първо място по разкрити и предотвратени терористични операции, както и по осуетяване на финансирането на целия международен тероризъм. То не беше осъден за тероризъм, роден във Виетнам българин с австралийско гражданство, не беше хванат и даден на съд швейцарец, отправил се да громи противниците на \"Ислямска държава\" с лък и мачете, не беше арестуването на 50 души, защото участвали във финансирането на тероризма чрез небанкови парични операции по метода „хавала\" за не по-малко от 25  млн. евро. Нищо че в общи линии накрая се оказваше, че в някои от случитеа в други, че от дузини задържани накрая оставаха по двама-трима в ареста, които още чакат съд и присъда.Миналия уикенд българската прокуратура се покачи на пиедестала на антитерористичната борба и се изстреля в класацията за най-абсурдните битки срещу международния тероризъм. Няма как по друг начин да се коментира историята с \"ученика-терорист-джихадист\" от Пловдив, който щял да \"окървави\" последния учебен ден в града, едва ли не първият вербуван от ИДИЛ християнин и какви ли не още по-страховити неща.Първоначално мнозина останаха с впечатлението, че прокуратурата и специалните служби наистина са постигнали нещо голямо. Толкова бомбастично звучеше всичко. Но когато на преден план се появи зам. главният прокурор Иван Гешев, както и след като излязоха подробности, бързо се разбра, че цялата работа е едновременно едно голямо нищо и Какви егоцентрични мотиви трябва да те водят, за да разказваш куп неща, които или се оказват врели-некипели, или пък много, ама много силни преувеличени. Първото твърдение бе, че за първи път в България е предотвратен атентат.  Аха-аха да бъде извършен, но за щастие  хвърковата чета на прокуратурата и спецслужбите арестувала 16-годишен ученик в елитно училище в Пловдив и спасила града от кървава баня. После се оказа, че няма нищо подобно. Дори самият зам. главен прокурор Гешев бе принуден да каже, че няма \"обаче данни дали е имало конкретен обект, срещу който да се подготвя атентат\".След товаче в дома на ученика са намерени 14.5 кг взривни вещества, използвани и при атентати във Франция и Белгия, та дори при терористичния акт в Сарафово. Нещо повече. При Сарафово даже са използвани под 3 кг взрив, апък тук 5 пъти повече. После се оказа, че става дума за общодостъпни вещества - например белина, че всъщност няма изработени взривни устройства. Имало и формули, но пък ученикът твърдял, че има интерес към химията. Нещо, което кара прокурор Гешев да заключи, че \"детето е объркано\".След като атмосферата беше добре подгрята, че става дума за невиждана и страшна история, предотвратена в последния момент, момчето от някакъв страшен престъпник вече се превърна \"в жертва, а не един евентуален извършител на евентуално доста сериозно престъпление\".Да вземем твърдението на държавното обвинение, чече дори имало процедура, по която да приеме исляма, че имало атрибути на терористичната организация. И всичко това гарнирано със снимки от сайта на МВР на знаме на организацията и книга за нея. Оказа се, че отново става дума за общодостъпна литературата и че всъщност книгата е дадена от бащата на момчето, за да види за колко лошо нещо става дума. И тук стигаме до ролята на семейството, което според прокуратурата е отговорно. Оказа се, че всъщност службите са били информирани още преди месец от бащата. Нещо повече. Той им занесъл телефона на детето, в което бил неговият чат с предполагаемия вербовчик от ИДИЛ. Майката пратила детето на психолог.И  възниква основателният въпрос - какво накара прокурори и служби да се хвалят с този случай. И то на фона на твърденията на адвоката на момчето, че за никакъв тероризъм не може да става дума, и на думите напсихолога, че то изобщо не е способно да извърши какъвто и да е терористичен акт. Колко родители, които имат или ще се сблъскат с такъв проблем, ще се обърнат към службите, след като им беше демонстрирано какИли пък кои ще са тези приятелски спецслужби, които ще дават материали и сигнали до българските си колеги, ако нямат гаранции, че половин час по-късно някой голям специалист няма да се изпъчи пред камерите, за даобясни до каква страшна информация се е добрал? Да не говорим и за обстоятелството, че след като вече момчето добре знае, че е \"предадено\" на службите не от кого да е, а от баща си, за какви семейни отношения ще става дума занапред.Експерти недоумяват защо прокуратурата и службите, след като са отработили случая, \"предотвратили са терористичния акт\", \"неутрализирали са евентуалния извършител\", са започнали да вършат куп шумни неща -арести, публични обяснения. И твърдят, че им се иска да не вярват, че става дума за обикновен пиар. Някак странно и историята съвпадна с едновременното желание на прокуратура, МВР, че и даже правителство засъздаване на някакви антитерористични центрове. Каквото и да означава това.Няма как обаче да подминем и един основателен въпрос, повдигнат от бившия шеф на Централната служба за борба с организираната престъпност Тихомир Стойчев. Той твърди, че на практика*продължително. Според него службите е трябвало да са активни, да влязат дълбоко в случая, да го използват за проучване, за реализация, но вместо това всичко е станало публично. Много логично, нали? Защото всичко им е сервирано на тепсия - разговорите в чата, канала в чата, имали са материалите, могли са да се правят на ученика дълго време. Така са могли да установят куп важни неща - начин на вербовка, кой го прави, къде,сглобяване на бомби и какво ли още не. Не е известно обаче да е правено...Със сигурност така работа от прокуратурата и специалните служби, и то по толкова деликатна и чувствителна за хората материя, не се върши. За ефективността и ползата от тайните структури, от МВР, от полицията,когато става дума за противодействие на тероризма, единственият критерий е тишината и спокойствието и липсата на терористични актове.  Останалото е самовлюбено дрънкане и когато трябва да се работи срещуреална заплаха, следва провал.Автор: Александър Александров, в-к Сега", "date": "2019.06.11", "title": " Пловдивската бомба е прокурорска бомбастика"}
{"url": "http://www.cross.bg/bulgari-chyzhbina-bulgariya-1606469.html", "text": "/КРОСС/О Т К Р И Т О    П И С М ОДО:МИНИСТЪР-ПРЕДСЕДАТЕЛЯ НА Р БЪЛГАРИЯГ-Н БОЙКО БОРИСОВ,ПРЕЗИДЕНТА НА КНСБ Г-Н ПЛАМЕН ДИМИТРОВОт:УС на Дружество за връзки с бесарабските и таврийските българи \"РОДОЛЮБЕЦ\"относно идеята на КНСБ за разработване на проект „Възраждане\" за привличането на българи от чужбина за нуждите на българския пазар на трудаДружеството за връзки с бесарабските и таврийските българи „Родолюбец\" от своето създаване през 1990 г. до днес се стреми преди всичко да защитава правата и националните интереси за съхраняването на езика, културата и традициите на българските общности в Бесарабия, Таврия, Крим и други региони в Молдова и Украйна, както и да подкрепя техните стремежи към все по-тесни връзки с тяхната историческа родина България. През тези години бяха постигнати значителни успехи: възстановиха се исторически просветни средища като Болградската гимназия, създадоха се нови такива като Българският теоретичен лицей „Васил Левски\" в Кишинев, Музикалният колеж в гр. Твърдица, Украино-българският лицей в гр. Приморск, Тараклийският държавен университет „Григорий Цамблак\". Създадоха се български културни формации - фолклорни състави, театрални трупи, които редовно участват в организирани в България културни форуми. Няколко хиляди студенти получиха своето образование в български университети. За учители, студенти и ученици от Молдова и Украйна се провеждат езикови курсове и практики в български образователни центрове. В същото време през целия този период организацията ни, според своите възможности - предимно в индивидуален план, подпомага тези наши сънародници, пожелали да се завърнат и да се реализират в прародината, като по този начин сбъднат мечтата на своите предци и дадат своя принос за културното и икономическото развитие на родината ни.Дружеството ни на няколко пъти инициира законови изменения, насочени към създаването на нормативна уредба за подпомагането на тези, които биха пожелали да свържат своето бъдеще и това на децата си с България. При приемане на Закона за земята от 1991 г. Дружество \"Родолюбец\" внесе предложение в парламента 10% от държавните и общинските земеделски земи да бъдат отделени за преселили се от чужбина българи, които ще се занимават със земеделие. Предложението беше отхвърлено с 94 на 91 гласа. През юни 1992 г. пък с Георги Данаилов, председател на ДАБЧ, внесохме предложение в Комисията по бежанците да се регистрират всички домове, където могат да бъдат настанени преселили се българи: месец по-рано 12-те хиляди наши сънародници от с. Паркан, Приднестровие, бяха взели решение да се евакуират в България поради войната там. Вследствие на етнически гонения вече търсеха убежище у нас българи от азиатските републики на разпадащия се тогава СССР, най-вече от Таджикистан, където бушуваше гражданска война. Не беше изключено огромен брой българи от чужбина да потърсят убежище у нас. През 2000 г. по решение на Министерския съвет бяха изработени проекти на Стратегия и Закон за трайно заселване на българи от чужбина у нас. Проектите бяха разработени с участието на всички компетентни държавни институции, а координатор беше ДАБЧ. За съжаление поради правителствената промяна от 2001 г. проектите бяха изоставени и независимо от многократното повдигане на въпроса от страна на нашата организация и на други родолюбиви организации, те не бяха придвижени.По отношение на инициативата на КНСБ за преселване на българи от чужбина за нуждите на българския пазар на труда излагаме следните позиции:1. Считаме, че провеждането на една реемиграционна политика следва да бъде добре премислена, нормативно подготвена и изпипана до всеки един детайл;2. Приветстваме инициативата на КНСБ по принцип, но тя по никакъв начин не трябва да бъде ограничавана териториално /само до Бесарабия, Таврия и т.н./, а трябва да бъде насочена към всички българи в чужбина, живели продължително време зад граница (примерно 10 години);3. Предлагаме да се създаде политически орган при Правителството по реемиграционната политика спрямо българите в чужбина и изпълнителен орган за нейното провеждане; 4. Да се разработи стратегия и проектозакон по завръщането и трайното заселване на българи от чужбина в България /като се ползват идеи от разработения от 2000 г./. Политическият орган да отчита интересите на държавата и във взаимодействие с бизнеса и профсъюзите да дава насоките за провеждането на миграционната политика, а изпълнителният орган да се натовари с нейното провеждане, във взаимодействие с другите държавни институции;5. Предлагаме да бъде регламентирано участието на общинските власти в този процес, като се предвидят определени финансoви и други облекчения за общините, участващи в тази програма - например тези, които предоставят имоти за заселване. Тези общини биха могли да бъдат приоритетно включени и в инфраструктурни проекти;6. Категорично сме против провеждането на каквито и да е шумни кампании, в т.ч. и медийни, за масово преселване, т.к. това на първо място неминуемо ще доведе до негативни последици за общностите ни зад граница и стремежите им за съхраняване на своята идентичност на място.7. Категорично сме против провеждането на нерегламентирани самоинициативи на отделни неправителствени организации в тази област, тъй като има достатъчно натрупан горчив опит от такива и ефектът би бил изключително негативен.", "date": "2019.06.11", "title": "Открито писмо от Дружеството на бесарабските българи"}
{"url": "http://www.cross.bg/sofiya-pargov-manolova-1606468.html", "text": "/КРОСС/ Търсим кандидатура за кмет на София извън рамките на БСП, защото София е трудна територия. Категорично бихме подкрепили Мая Манолова\". Това заяви в студиото на „Здравей, България\" председателят на БСП -София и член на ИБ на БСП Калоян Паргов.„Едва ли мога да гадая социологически какво би се случило, но Мая Манолова се доказа като гласът на народа. Няма да е лоша и ролята й като гласът на софиянци, за да можм да променим всичко това, което ни дразни в София\".\"Първоначален разговор Манолова да стане кандидат за кмет на БСП не е провеждан. Но ако тя бъде номинирана от червените структури, ще има и разговор\", каза още Паргов.По думите му в БСП търсят кандидатура, която да бъде извън рамките на партията. \"София е трудна територия за социалистите. Видяхме, че моделът Радев успя и в София, търсим нещо подобно\", посочи Паргов.„Ситуацията, която се създаде, отклонява БСП от поставените й цели. Оставката на Нинова е факт и е подадена. Конгресът се събира, за да я констатира. Дали може да се случи друг сценарии мога само да гадая\", коментира още Паргов относно ситуацията в БСП.На въпрос дали самият той би се кандидатирал за лидер на партията, той бе категоричен: „Тази въпрос не стои пред мен\".Отправям призив към всички в БСП да се осъзнаят. Нинова с подаването на оставката си хвърли партията в хаос и сега се чудим какво да правим на 16-ти юни. Никой не искаше нейната оставка по начина, по който тя драматизира с нея. ", "date": "2019.06.11", "title": " Калоян Паргов: Бихме подкрепили Мая Манолова за кмет на София"}
{"url": "http://www.cross.bg/tema-bulgariya-zhivo-1606452.html", "text": "/КРОСС/Тема: Колко ще струват ремонтите в столицата? Гост кметът Йорданка Фандъкова;Тема: България и Македония - между дипломацията и историческия прочит;Тема: На живо от Стрелча - как се живее без вода?Тема: Защо беше разрушена къща-паметник на културата в Пловдив и може ли да бъде възстановена?Тема: В началото на сезона - къде са чистите плажове по Черноморието?Тема:  Разбраха ли се България и Македония за общата ни история - чий герой е ГоцеДелчев? Гост външният министър Екатерина Захариева;Тема:  Агресия срещу кондуктор във влак - кой отговаря за сигурността на пътниците ислужителите?Тема:  Каква е съдбата на петте кучета, които разкъсаха до смърт мъж край ВладоТричков?Тема:  На живо от Стрелча: Докога ще остане бедственото положение и има ли питейнавода за хората?Тема:  След разследване на bTV - има ли още случаи на извършени операции безсъгласието на пациента?Тема:  Защо настилката на \"Графа\" се руши само седмица след края на ремонта?Тема: Агресия във влака. Гратисчии в саморазправа с контрольор и пътници.Тема: Вербуван от \"Ислямска държава\". Как терористите привличат хора у нас? Говори бившият главен секретар на МВР Калин Георгиев.Тема: Ще се отнемат ли деца заради дръпнато ухо? И могат ли анонимни сигнали да разделят семейства? Отговорите от социалния министър Бисер Петков.Тема: Игра на тронове в БСП. Кой ще надделее в битката за председателското място? Коментар на Калоян Паргов.Тема: Сметки без кръчмар, или как се стига до невъзможност за плащане на вноските по кредитите?Тема: След ремонта на ремонта... пак ремонт. Ще излезе ли сметката за \"Графа\"?Тема: Община под блокада? На живо от Струмяни - докъде ще стигнат  протестиращите срещу високите цени на водата?Тема: Магията на Изтока влиза в студиото на \"Здравей, България\". ", "date": "2019.06.11", "title": "Теми и гости в сутрешните блокове на телевизиите"}
{"url": "http://www.cross.bg/internet-mozuka-yniversitet-1606450.html", "text": "/КРОСС/ Австралийски, американски и британски учени установиха, че интернет може да предизвика както остри, така и продължителни изменения в специфични области на познанавателните способности, които са отражение на промени в мозъка, засягащи възможностите за съсредоточаване, процесите на паметта и социалните взаимоотношения, предаде БТА.Учените от Западния университет в Сидни, Харвардския университет и Манчестърския университет са анализирали предишни трудове и са изследвали водещи хипотези как интернет може да променя когнитивните процеси.\"Безкрайният поток от запитвания и уведомления разсейва непрекъснато, вниманието се разделя, което намалява способността за съсредоточаване върху конкретна задача\", обяснява ръководителят на екипа д-р Джоузеф Фърт от Западния университет в Сидни. Освен това, интернет предоставя огромен ресурс от факти и информация с непрекъснат и лесен достъп. Това има потенциала да промени начина, по който съхраняваме, и дори ценим факти и знания.\"Бомбардирането със стимули по интернет и разделянето на вниманието заради него предизвиква много притеснения. Мисля, че това, заедно с увеличаващата се инстаграмификация на обществото, има капацитета да промени както структурата, така и функционирането на мозъка и да се отрази на социалната структура\", каза проф. Джером Сарис, друг участник в екипа.Затова специалистите препоръчват да се ограничава времето в мрежата, да се избягва разсейването с по няколко задачи и превръщането на проверките в навик, като в същото време се поддържа лично общуване с приятелите и близките.Изследванията за ефекта на интернет върху мозъка се извършват преобладаващо с възрастни. Докато бъде установено как технологиите се отразяват върху развиващия се мозък, е желателно да се ограничава използването на интернет от децата. Световната здравна организация препоръчва малките на възраст от 2 до 5 години да имат най-много един час екранно време дневно. Важно е също децата да не намаляват контактите си на живо, за сметка на дигиталните устройства. ", "date": "2019.06.11", "title": "Учени: Интернет променя мозъка"}
{"url": "http://www.cross.bg/politik-bulgariya-dimitrov-1606453.html", "text": "/КРОСС/ Ализан Яхова - политикВеселина Петракиева - журналисткаВенцислав Савов - редактор в сп. \"Мениджър\"Георги Юруков - политик, ексдепутатДаринка Станчева - политик, ексдепутатИгор Чипев - журналист, книгоиздателМария Калинова - поетесаМариян Димитров - състезател по кану-каякНиколай Хаджидончев - генерален мениджър за България на \"Teva Pharmaceuticals България\", председател на асоциацията на генерицитеПавлин Димитров - бивш генерален комисар на МВРПетко Маринов - треньор по баскетболРумен Ангелов - политик, ексдепутат", "date": "2019.06.11", "title": "Рождениците на  11  юни"}
{"url": "http://www.cross.bg/chasa-provede-sofiyaot-1606454.html", "text": "/КРОСС/  Стара Загора.От 12.00 часа пред сградата на УМБАЛ „Проф. д-р Стоян Киркович\" омбудсманът Мая Манолова ще подкрепипротеста на специалистите по здравни грижи в Стара Загора.***София.От 9.30 часа в сградата на Висшия съдебен съвет, ул. „Eкзарх Йосиф\" № 12, ще се проведе заседание на Съдийската колегия на ВСС.***София.От 10.00 часа в Best Western Plus Hotel Expo Sofia ще се проведе новото издание на Клуб Investor „Банки и финанси\". Събитието ще открие подуправителят на БНБ Калин Христов, който ще коментира последствията от икономиките на ЕС за паричната политика и банките.***София.От 11.00 часа в Sofia Lab на ул. „Сердика\" ще се състои представяне на Стъпка 5 от Визия за София. Ще участват председателят на СОС Елен Герждиков и Любо Георгиев, ръководител на проекта.***София.От 13.00 часа в пресклуба на БТА ще се проведе пресконференция „Граждани срещу абсурдите в социалната политика\" на група-инициатива „Граждани срещу стратегията за детето 2019- 2030 г.\".***Благоевград.От 18.00 часа в зала „Пейо Яворов\" ще се състои културно - музикалният спектакъл „Европейските езици - култура и общуване без граници\", който Областна администрация Благоевград организира съвместно с Езикова гимназия „Акад. Людмил Стоянов\".***ВрацаОт 11.30 часа в ППМГ „Акад. Иван Ценов\" ще се проведе брифинг на министъра на образованието и науката Красимир Вълчев, който ще посети учебни заведения във Враца, в които са реализирани строително-ремонтни дейности със средства на министерството.***Казанлък.От 10.30 часа на строевия плац в Гарнизон Казанлък ще се проведе заключително военноприложно състезание, в което ще участват деца и ученици от \"Клуб приятели на армията\".***Ловеч.От 10.00 часа в залата на Общинския съвет ще се проведе пресконференция по проект „Изграждане на социално жилище за настаняване на уязвими групи на територията на кв. „ Гозница\". От 11.00 часа на обекта на ул. „Дълбок път\" ще се проведе първа копка. На събитията ще присъства кметът на Ловеч Корнелия Маринова.***Пловдив.От 10.00 часа в малката конферентна зала на Дом на културата „Борис Христов\" ще се проведе начална пресконференция на Община Пловдив по проект за изграждане на компостираща инсталация за разделно събрани зелени и/или биоразградими отпадъци\", който се осъществява с финансовата подкрепа на ОП „Околна среда\" 2014-2020 г. и от държавния бюджет. В пресконференцията ще вземе участие зам.- кметът на Пловдив Розалин Петков.***Пловдив.В 11.00 часа на Голямата раннохристиянска базилика ще се състои церемония, на която кметът Иван Тотев и посланици на държави от целия свят ще отправят послания за общото ни бъдеще.***Смолян./с. МогилицаОт 18.30 до 19.30 часа съветниците от групата на ГЕРБ в Общинския съвет организират приемна в читалище „България - 1937\". В срещата ще участват общинските съветници Ангел Безергянов, Мариана Сивкова и Димитър Николов.***Шумен.От 10.00 часа в зала 363 на общината ще има брифинг.***Шумен.От 10.45 часа в Дома за стари хора „Д-р Стефан Смядовски\", дарител Стоян Стоянов - студент IV курс от ШУ \"Еп.К.Преславски\" ще дари на потребителите на Дома - борд / платформа / за инвалидни колички, който ще бъде монтиран в служебния автомобил на социалното заведение.***Шумен.От 10.00 часа до 14.00 часа на язовир „Шумен\" ще бъде извършено зарибяване от „Напоителни системи\".  ", "date": "2019.06.11", "title": "Предстоящи събития на 11  юни"}
{"url": "http://www.cross.bg/olifant-tarantino-vsichki-1606455.html", "text": "/КРОСС/  Американският режисьор Куентин Тарантино наложил тотална забрана на мобилните телефони на снимачната площадка на \"Имало едно време в Холивуд\", съобщават Контактмюзик и БТА.56-годишният кинотворец не желаел нищо да разсейва екипа, за да може всички да се съсредоточат върху работата си. За тези драконовски мерки разказа Тимъти Олифант, който играе в продукцията. \"Тарантино заяви на всички - \"Всички смартфони са аут! Край! Няма предупреждения, няма прошка! Хвана ли някой - веднага си тръгва вкъщи. И не си мислете, че разказвам приказки!\"Олифант си спомня, че извън снимачната площадка имало малка кабинка, в която хората можели да си проверят мобилните устройства. Там те ги оставяли, преди да се отиде на снимки. Ако трябвало да се обадят на някого, пак отивали в кабинката.Според Олифант ограниченията били досадни, но си струвало, защото за всеки от екипа било голяма чест да работи с Тарантино. Самият режисьор признал, че това е най-личният филм в кариерата му и той смятал да вложи всичко в него. Поради тази причина изисквал и от всички останали максимална концентрация. Самият Олифант през цялото време се страхувал да не чуе отнякъде позвъняване на смартфон, защото с неговия притежател щяло да бъде свършено откъм участие в продукцията. ", "date": "2019.06.11", "title": "Тарантино наложил тотална забрана на мобилни телефони на снимачната площадка"}
{"url": "http://www.cross.bg/delevski-ralev-prokyratyrata-1606461.html", "text": "/КРОСС/ Апелативният спецсъд ще заседава по жалбата на кмета на пловдския район \"Северен\" Ральо Ралев срещу постоянното му задържане. По протест на прокуратурата пък магистратите ще решават да върнат ли в ареста неговия съучастник в корупционната схема  - бизнесменът Иван Делевски. Преди десетина дни първоинстанционният съд освободи Делевски срещу парична гаранция от 60 000 лева. Според прокуратурата точно толкова е размерът на сумата, която Ралев поискал - с посредничеството на Делевски, от пловдивски предприемач, за да получи разрешително за строеж:Наблюдаващият прокурор Венцислав Фердинандов заяви тогава, че прокуратурата има опасения, че Делевски би могъл да повлияе на свидетели и да затруди разследването, ако остане на свободаАдвокатът на Ральо Ралев - Христо Ботев, беше лаконичен и каза само:\"Просто всичко е несериозно по това дело\".", "date": "2019.06.11", "title": "Съдът решава дали кметът на пловдивския район \"Северен\" остава в ареста "}
{"url": "http://www.cross.bg/chasa-sega-tryd-1606456.html", "text": "/КРОСС/ в. 24 часа - Защо \"24 часа\" никога няма да съобщи името на ученика въпреки сериозните факти за готвен тероризъмв. 24 часа - Спряха водата в Стрелча за 10 дни, порои затлачиха водопроводитев. Монитор - Лекари дерат с по 50 евро за рецепта на моретов. Монитор - България и Македония решават за Гоце Делчев до края на годината.в. Монитор - Софиянци дали 94 млн. за билети и паркиранев. Сега - Кабинетите по химия ще имат камина, а по технологии - поялник и бормашинав. Телеграф - Крият магазините за ментета в Облакав. Труд -  Газът поевтинява, животът поскъпва заради международното положениев. Труд - Започна строителството на 63% повече жилищав. 24 часа - Ученикът от Пловдив се представял за учител по химия, за да научи откъде да купи взривни веществав. 24 часа - Още 280 000 лв. глоба за „Графа\", надигна се настилка до релситев. 24 часа - България иска рестарт на пакета „Мобилност\"в. 24 часа - Бургас си иска морското училище от държаватав. Сега - Екзотични такси оскъпяват бързите кредити с над 100%в. Сега - ВАС няма да обсъжда отказа на Карадайъ u Пеевски да са евродепутатив. Сега - Българите са на опашката в Европа по достъп до природен газв. Телеграф - Газ от САЩ свали цената на синьото горивов. Телеграф - Слънчев бряг пак №1 за британцитев. Телеграф - Порой затрупа Стрелча с калв. Труд - Приходите на хотелите нараснаха с близо 10%в. 24 часа - Юрий Асланов, социолог: \"Когато е заплашено идейното оцеляване на БСП, тя няма да се замисли да жертва дори лидера си\"в. Монитор - Младен Владимиров, психолог: Фейсбук ни превърна в патриоти и съдии, това е пагубно за едно детев. Сега - Прави се опит за възраждане на фашизмав. Телеграф -  Археологът проф. Николай Овчаров: Дракула е внук на български боляринв. Труд - Акад. проф. Ивона Даскалова, д.м.нм ръководител на катедра „Пневмология, фтизиатрия и ендокринрлогия\"-ВМА, пред „Труд\": Имаме много нови медикаменти за лечение на захарния диабетв. 24 часа -  Връстниците налагат тийнейджъра: стани уникален, направи нещо да блеснешв. Монитор - Къде сте инспектори?в. Сега -  Пловдивската бомба е прокурорска бомбастикав. Сега - Случайни хора правят изборите в Българияв. Сега - БНТ продължава qa затъва финансовов. Телеграф -  Доносниците отново се активираха срещу Пеевскив. Труд - Спомените за войните са опасен бизнесв. Труд - Как се сменя системата?   ", "date": "2019.06.11", "title": "Преглед на вестниците "}
{"url": "http://www.cross.bg/gradysa-byri-santimetra-1606459.html", "text": "/КРОСС/ Денят отново ще е топъл, на много места в Западна България слънчев, но динамичен с характерните за сезона летни бури. Дневните температури ще са в интервала 25-30 градуса. До обяд валежите ще започнат в източната половина и по-конкретно на североизток. По-късно превалявания с гръмотевични бури ще има в почти цялата страна. Има опасност от дребни градушки.Валежите ще са най-значителни в североизточните и централните части на страната.В планинските райони ще е облачно и превалявания и гръмотевици в следобедните часове. Температурата по високите части - около 13 градуса, в ниското - до 20. Денят по Черноморието ще започне с валежи и гръмотевици до обяд, а по-късно преваляванията ще намаляват и ще спират с тенденция вечерта да е суха. Температурите около крайбрежието - 25-27 градуса, на водата до 23 в района на Бургас.Атмосферата все още е нестабилна и ще създава условия за валежи и гръмотевични бури.  В сряда явленията ще са по-активни южно от Стара планина. Под влияние на антициклон северно от България времето ще започне да се успокоява и до края на седмицата валежите ще намаляват с повече слънчеви часове. Температурите ще се повишават с тенденция да са около 30 градуса през почивните дни.Заради валежите в някои европейски държави нивото на река Дунав се повишава на наша територия. За последните 24 часа най-значителни повишения бележат измервателните станции Свищов (+12 см), Русе (+20 см), Тутракан (+18 см) и Силистра (+18 см). Прогнозата е за покачване с още 10 см в Русе и почти 40 см в района на Силистра. По данни на Изпълнителната агенция за проучване и поддържане на река Дунав за последната седмица нивото в Русе се е вдигнало със 140 сантиметра, а в Силистра със 130 сантиметра. Критичните нива за двата града е съответно 881 и 777 сантиметра. ", "date": "2019.06.11", "title": "Пороите продължават с нова сила днес"}
{"url": "http://www.cross.bg/voda-suoruzheniya-dnes-1606462.html", "text": "/КРОСС/ Втори ден Стрелча е без вода. Комисия от специалисти днес ще направи оглед на компрометираните водни съоръжения, за да определи какви точно възстановителни дейности е необходимо да се предприемат.В резултат на поройните дъждове водовземните съоръжения бяха многократно заливани и затлачени с тиня и пясък. От днес градът трябва да се снабдява с водоноски. Осигурена е и безплатна минерална вода от Общината.  В балнеосанаториумите има минерална вода, която на този етап е алтернатива, но количествата не са достатъчни.", "date": "2019.06.11", "title": "Водоноски осигуряват водата на Стрелча, бедственото положение продължава"}
{"url": "http://www.cross.bg/svetovna-vtorata-voiina-1606360.html", "text": "/КРОСС/ 1496 г. - Завършва второто пътешествие на Христофор Колумб през Атлантическия океан.1580 г. - Испанските конкистадори основават Буенос Айрес.1770 г. - Английският мореплавател Джеймс Кук открива Големия бариерен риф край Австралия.1901 г. - Нова Зеландия анексира островите Кук.1937 г. - Голямата чистка: По нареждане на Йосиф Сталин в Съветския съюз са екзекутирани осем високопоставени военни, осъдени по измислени обвинения в антисъветска дейност.1940 г. - Втората световна война: Британските сили бомбардират Генуа и Торино в Италия.1940 г. - Втората световна война: Проведена е първата атака на италианските въздушни сили на о. Малта.1942 г. - Втората световна война: САЩ решават да окажат материална помощ на СССР чрез договора „Заем-Наем\".1975 г. - Приета е конституцията на Република Гърция.1985 г. - Спускаемият модул на съветския космически апарат Вега 1 изследва атмосферата и повърхността на Венера.1987 г. - Маргарет Тачър е избрана за трети пореден път за министър-председател на Великобритания.2001 г. - Силвио Берлускони встъпва повторно в премиерска длъжност.2002 г. - Симеон Сакскобургготски е избран за Член на академията за науки на най-стария университет в света - Болонския университет.2004 г. - По време на мисията на Касини-Хюйгенс орбиталният модул Касини прави първите близки наблюдения на спътника на СатурнФеба.2010 г. - В Република Южна Африка започва Световно първенство по футбол 2010, което е първото Световно футболно първенство в африканска държава. ", "date": "2019.06.11", "title": "11  юни в историята"}
{"url": "http://www.cross.bg/varnava-bogoroditza-dostoiino-1606356.html", "text": "/КРОСС/ Днес църквата чества празника Св. Богородица - \"Достойно ест\", посветен на чудотворната икона в Света гора на Богородица и песнопението \"Достойно есть\", възпяващо божията майка в св. литургия.Св. апостол Варнава, чието мирско име е Йосиф или Йосия, се родил на о. Кипър. Когато Господ избрал 70-те ученици и им поръчал да проповядват Неговото слово, Йосиф бил сред тях. Апостолите започнали да го наричат Варнава, което значи син на утехата. Варнава бил убит с камъни от евреите, докато им проповядвал. На о. Кипър е построен храм в негова чест.Св. апостол Вартоломей се числи към 12 апостоли, които вървели подир Иисуса Христа и на които Господ дал сила да изцеряват болести и да правят чудеса чрез Неговото име. Св. Вартомомей проповядвал в източните страни. В град Албанопол бил разпнат на кръст с главата надолу от идолските жреци. ", "date": "2019.06.11", "title": "Св. апли Вартоломей и Варнава. Св. Богородица \"Достойно есть\""}
{"url": "http://www.cross.bg/za-da-zapochnesh-nov-zhivot-1606352.html", "text": "/КРОСС/ За да започнеш нов живот, няма по-добро място от това, на което се намираш в този момент.Андрю Матюс ", "date": "2019.06.11", "title": "За да започнеш нов живот..."}
{"url": "http://www.cross.bg/klasnite-stai-ychilishte-1606467.html", "text": "/КРОСС/ Нов проект на наредба на Образователното министерство е свързан с промяна в класните стаи. Те трябва да станат Г-образни, с мобилни, преместваеми стени. Двойните чинове да бъдат заменени с единични маси, а към оборудването на класните стаи да се прибавят и камини, посочва NOVA.Директорът на столичното 131-во училище Надежда Николчева, коментира идеите на Министерството на образованието:„Проектът за тази наредба наистина е много чакан дълго време от гилдията. Той би трябвало да внесе ред в образователното пространство, в средата, в която пребивават учениците. Наредбата разписва много детайлно как трябва да изглежда една училищна сграда и сграда на детска градина. Описва и как трябва да изглежда една класна стая, един физкултурен салон, един специализиран кабинет. И всъщност това, което тя рамкира, мога да обобщя, че е мечтата на всеки, който работи в системата\", допълва Николчева.Проектът обаче се оказва неприложим във всяко училище.„Всъщност това е големият проблем, който директорите виждаме в наредбата. Тя е с един пожелателен характер, тъй като не е приложима във вида, в който е излязъл проектът за училищни сгради, които са строени преди влизане наредбата за устройство на сградите за обществени ползи\", посочи директорът.Надежда Николчева коментира и другата промяна, заложена в проекта - заместването на двойните чинове с единични маси:Чиновете много отдавна в значителна част от училищата вече са сменени с единични модулни маси. Аз не мисля, че това е проблем. По-скоро проблемите са в изискванията за сградното пространство\", допълни още тя. Друга част от законопроекта, който предизвика дебати, е изграждането на камини в класните стаи.„Камината е изискване за кабинета по химия. Тя е специална камина\", добави директорът на столичното 131-во училище.", "date": "2019.06.11", "title": "Проект на МОН: Пълна промяна в класните стаи "}
{"url": "http://www.cross.bg/kosovo-minyti-gostite-1606464.html", "text": "/КРОСС/ Пред 5000 зрители националният ни отбор по футбол записа втора загуба в квалификациите за европейското първенство след като отстъпи с 2:3 като домакин пред Косово.Селекционерът на националния отбор Красимир Балъков направи четири промени в състава в сравнение с двубоя срещу Чехия в Прага, загубен от „трикольорите\" с 1:2. На мястото на Кристиян Димитров на терена започна Иван Горанов в ролята на ляв бек, а Антон Недялков застана в центъра на защитата редом до Васил Божиков. Георги Сърмов отстъпи мястото си на Георги Костадинов, Кирил Десподов замени Мартин Минчев, а Галин Иванов започна вместо Кристиян Малинов.ДвуБоят започна правностойно, но националите ни  се пропукаха в 14-та минута, когато центриране на Мергим Войвода не бе изчистено по най-добрия начин от Страхил Попов, а Милот Рашица не остави шансове на Николай Михайлов за 1:0.Националите стигнаха до изравнителен гол след точен удар на капитана Ивелин Попов две минути преди почивката. Попов проби през центъра и от дъгата на наказателното поле стреля мощно с десния крак в горния ляв ъгъл - 1:1.На полувремето селекционерът Красимир Балъков извърши ключова смяна, като на мястото на Васил Божиков пусна Кристиан Димитров. Именно влизането на бранителя на Ботев (Пловдив) се оказа решаващо, като в 55-а минута той изведе България напред в  резултата с глава след центриране от корнер на неговия съотборник в Ботев - Тодор Неделев. Косово изравни - 2:2 в 64-а минута след попадение с глава на Ведат Муричи след неразчетено излизане на вратаря Михайлов и закъсняла реакция на Антон Недялков.В последните минути гостите бяха по-активният отбор и изпуснаха три положения след два неточни удари на резервата Рашани и един на Рашица.По-настойчивата игра на Косово  в крайна сметка даде желания резултат  в добавеното време, когато Рашани с глава оформи крайния резултат - 3:2 за гостите.Загубата до голяма степен лиши България от шансове за класиране на Евро 2020. Тимът има едва 2 точки в първа група след четири мача. Първата победа на гостите остави Косово на третата позиция с 5 точки, а Англия и Чехия заемат първите две места с по 6 точки.\"Това е реалността. Знаем, че нямаме голям избор на футболисти.  Трябва да признаем, че отборът на Косово стоеше по-добре физически от нас в последните минути. Последните 15 минути не издържахме на темпото на Косово. Трябва да се помисли върху този въпрос. Една от причините е физиката, а от друга отборът на Косово има много класни играчи. Много добре владеят топката. Но ние се борихме, показахме характер, играхме по-добре отколкото в Чехия. Победата беше задължителна за нас и ни се искаше да вкараме трети гол, но се видя, че Косово бяха по-добре физически. Но те имат и по-класни футболисти от нас. Не смятам, че съм направил грешка с включването на Николай Михайлов. Той има най-малко вина в тези ситуации. Той има самочувствие, авторитет, което е важно за отбора. 15-16 години не сме се класирали на голямо първенство. Не е лесно, когато се губи, но явно нещо не ни достига. Трябва да работим и да търсим варианти да излезем от тази ситуация\", заяви след загубата селекционерът Красимир Балъков.\"Изиграхме силен мач. И двата отбора искаха победата, имаше атаки и към двете врати. При 2:1 за България бях притеснен, защото българите играеха добре в тези минути. Но моят отбор показа характер и играхме страхотно в последните 20 минути. Контролирахме топката и имахме страхотни възможности да отбележим и успяхме да го направим накрая. Показахме характер, борбеност, отборен дух, играхме офанзивно\", беше мнението след срещата наставникът на гостите Бернар Шаланд.Следващият мач на България в квалификациите е гостуване на Англия на 7 септември. ", "date": "2019.06.11", "title": "И Косово ни победи в евроквалификациите"}
{"url": "http://www.cross.bg/oblaka-konferentziya-oblachni-1606463.html", "text": "/КРОСС/Започва единствената по рода си национална конференция за облачни технологии, която ще се проведе в Пловдив. Директори, учители и ученици ще споделят опит как дигитализират своите административни процеси, как премахват хартията от класните стаи и как всеки ученик и учител учи със своето електронно устройство, навсякъде и по всяко време.Домакин на първия конферентен ден ще бъде кино \"Арена\", където участниците ще се докоснат до най-ярките примери за \"Училище в облака\" от България и света. На форума ще присъства Дийн Стоукс - мениджър по внедряването на образователни приложения в Европа, Близък Изток и Африка. Той ще представи опита на Google и техни партньори в дигиталната трансформация на образователните системи на Швеция, Финландия, Великобритания, Холандия и други.В програмата е включен и мениджърският екип на ЕГ \"Иван Вазов\" - първото общинско училище с цял клас в облака. ", "date": "2019.06.11", "title": "Започва единствената по рода си конференция за облачни технологии в Пловдив."}
{"url": "http://www.cross.bg/asenovgrad-grada-bulgariya-1606434.html", "text": "/КРОСС/ Малките принцеси на Асеновград започнаха да се подготвят за празника Каленица, който е с над 100 годишна история и се провежда само в китния родопски град. Момиченца между 1 и 6 годишна възраст чакат с трепет своите бели булченски рокли, които специално се шият за събитието. Образът на Калиницата се свързва с този на малката Богородица при нейното въвеждане в Божия храм и посвещаването й на Бог от нейните родители, когато е била на 3-годишна възраст.Народният обичай започва от двора на Етнографската къща, където момиченцата вадят оставените в менче с \"мълчана вода\" нишани (пръстени, гривни, копчета и др.) и минават за здраве под магичния билков Еньов венец. Литийното шествие преминава и през храм \"Свети Николай Чудотворец\". Там архиерейският наместник стафрофорен свещеноиконом Йордан Георгиев отслужва празнична литургия за здраве, късмет и благополучие и повежда шествие с калиниците до параклис „Св. Въведение Богородично\", изнася иконата на Светата Майка, поръсва калиниците със светена вода и шествието завършва в градския парк с музикална програма. На финала се избира най-хубавата калиничка. През годините се е случвало да се съберат над 500 момиченца, а от община Асеновград се надяват и тази година бройката им да е внушителна.Макар и променен през годините, древният празник Калиница и до днес е запазил своята уникалност и дух. Според историците, празникът води своето начало от гръцките махали на Асеновград. Калиница е гръцка дума, която в превод означава красива, млада булка. Тогава за калиничка се избирало момиченце от най-заможното семейство в квартала, като се смятало, че чрез изпълняването на обичая, благополучието на семейството ѝ ще споходи и участващите в ритуала. След изпълняването му, родителите на калиницата давали гощавка за всички.По-късно в празника навлизат българските и християнските обичаи. Образът на калиницата се обвързва с Еньовата буля и те са възприемани като Слънчови невести. Вечерта преди Еньовден, майките на калиниците носят нишани /малки амулети/ на калиница, която е изпълнила тригодишния обичай. Нишаните се слагат в менче с мълчана вода, което се оставя да пренощува в двора под звездите. На 24 юни сутринта се гадае по нишаните коя калиница какъв късмет я чака в живота и любовта и минават под венец, сплетен от 77  билки. След като получат своите наричания, малките калиници, придружени от своите свити, се отправят към параклис „Св. Въведение Богородично\", намиращ се под старата църква от XII век „Св. Йоан Предтеча\", защото там е иконата на малката Богородица. По този начин, още преди столетия, асеновградчани са слели образа на Светата Майка с обичая Калиница. На Еньовден момичетата присъствали на обличането на калиницата в дома й с бяла булчинска рокля и тръгвали с нея из града, за да носят здраве и берекет, пеейки песента за Калиницата. Не случайно малките момиченца са облечени в бяло, Асеновград е известен и като град на булчинските тоалети и днес в града са съсредоточени повечето производители на булчински рокли в България.Тази година очакваният обичай ще прерастне в целодневен празник, защото точно тогава, центърът на китния родопски град ще се превърне във феерия на красотата. Проектът \"Красотата на Асеновград\" съчетава в програмата си няколко от най-вълнуващите конкурси за красота в България, в които всички малки и големи \"принцове и принцеси\" на града и региона ще могат да се включат. Това са конкурсите Малка Мис и Мистър Асеновград и Мис Асеновград, като победителите от тях ще имат честта да представят града в националните надпревари Малка Мис и Мистър България и Мис България 2019 година. Известни изпълнители и звездни гости ще се присъединят към празника на 24 юни.Снимки: Емилия Куюмджиева, БНР ", "date": "2019.06.11", "title": "Малките каленички от Асеновград се готвят да посрещнат Еньовден"}
