{"url": "http://www.cross.bg/osobeno-stranata-prevalyavaniya-1575906.html", "text": "/КРОСС/ Средната месечна температура през юни ще бъде около и над климатичната норма. За по-голямата част от страната тя е от 19 до 23 градуса. Месецът ще е неустойчив поне през първата половина и отново се очакват валежи, обясни синоптикът от НИМХ Красимир Стоев.„Валежите ще бъдат неравномерно разпределени както по обхвата, така и по количества. Повече ще вали в западната половина от страната, но валежите ще са в нормите. По-малко дъжд ще има в Източна България”, поясни синоптикът.Очакват ни и много слънчеви дни, особено в източната част на страната. Най-високите температури през месеца ще бъдат между 31 и 36 градуса, а най-ниските – между 10 и 15 градуса.През първото десетдневие времето ще е неустойчиво с условия за чести превалявания. 1 юни стартира с температури между 29 и 34 градуса, но през следващите дни те слабо ще се понижат и в края на първото десетдневие преобладаващите ще са между 24 и 29 градуса.С такива температури ще продължи и второто десетдневие – около 25-30 градуса. Отново има условия за чести превалявания, особено в следобедните часове.През третото десетневие тенденцията е за повишение на температурите и стабилизиране на атмосферата. Ще има все по-малко превалявания, като по-голяма е вероятността такива да има около 22-24 юни. В края на месеца температурите ще достигнат типични за лятото стойности.До средата на юни е възможно на места да има градушки, особено в западната половина от страната, поясни Красимир Стоев.", "date": "2018.05.31", "title": "Много слънчеви дни през юни"}
{"url": "http://www.cross.bg/litzeto-daniya-roiiters-1575901.html", "text": "/КРОСС/ Дания се присъедини към други европейски държави с днешното решение да забрани облекло, което покрива изцяло лицето, включително никаб и бурка, предаде Ройтерс.Със 75 гласа „за“, 30 „против“ и 74 „въздържали се“ датските законодатели одобриха законопроект, внесен от десноцентристката управляваща коалиция.Правителството казва, че законът не е насочен срещу никоя религия и не забранява ислямските забрадки, тюрбаните или традиционните еврейски шапчици кипа.Законът придоби известност като „забраната на бурката“ и се възприема като насочен срещу облеклото, носено от някои изповядващи консервативен ислям жени.Мюсюлманките в Дания, които покриват лицето си, са единици, посочва Ройтерс.Министърът на правосъдието Сьорен Папе Поулсен каза, че полицаите ще решават, като използват „здравия си разум“ как да действат, щом видят хора, нарушаващи закона, който влиза в сила на 1 август.Законът разрешава покриване на лицето, когато има „видима причина“ като студено време или спазване на други законови изисквания, каквито са каските на мотористите по датския закон за движение по пътищата.При първо нарушение на закона ще бъде налагана глоба до 1000 крони (160 долара), при всяко следващо нарушение наказанието става 10 000 крони или до 6 месеца затвор. Всеки, който принуждава със сила и заплахи друго лице да носи такова облекло, може да получи присъда до две години затвор.Дания се присъедини към Австрия, Белгия, България и Франция, които имат подобни закони забраняващи пълното покриване на лицето, отбелязва още Ройтерс.", "date": "2018.05.31", "title": "Дания забрани облекло, покриващо изцяло лицето"}
{"url": "http://www.cross.bg/putya-zhivota-daii-1575902.html", "text": "/КРОСС/ Стартира кампанията „Дай път на живота!“, инициирана от ротарианците в България и целяща намаляване на жертвите на пътя. За разлика от стотиците кампании срещу войната по пътищата през последните десетилетия фокусът на „Дай път на живота!“ е образователен и предвижда обучение и емоционално повлияване чрез иновативни методи. Крайната цел е създаването на нагласи за неагресивно и толерантно поведение на пътя сред младите хора – ученици от основния и гимназиалния клас, студенти, които са бъдещи и настоящи шофьори.„Подготовката на кампанията започна преди около две години, каза ръководителят Христо Михайловски по време на официалния старт на „Дай път на живота!“. „Нашите анализи показаха, че влияние върху намаляването на броя жертви могат да окажат: подобряването на инфраструктурата – 50 на сто, образованието – 30 на сто и санкциите – едва 10 на сто. Забелязахме, че има вакуум в образованието и решихме да се съсредоточим върху него. Привлякохме екип от Института по психология към МВР, който разработи образователните програми. Искаме да изградим гражданска непримиримост към нарушителите в нашия социален живот. Това липсва.“ Стана ясно, че две от програмите в рамките на образователната кампания „Дай път на живота!“ са за ученици на възраст над 16 години и от 9 до 12 години. Третата програма е за обучение на обучителите. В момента се провежда пилотно обучение в три софийски училища. Целта е програмите да се превърнат в национални и да се приложат в учебния процес със съдействието на  Министерството на образованието и науката, в което вече е сформирана работна група за прилагане на обучението в национален мащаб. Кампанията включва и социален експеримент с автомобил с камера, в който ще присъстват представител на Пътна полиция и ротарианец. Записите, които ще отразяват  поведението на пътя на водачи на МПС и останалите участници в движението, ще станат част от цялостен анализ и междинните резултати ще допринесат за намаляването на жертвите на пътя – чуйте още в звуковия файл от ръководителя на кампанията Христо Михайловски. ", "date": "2018.05.31", "title": "\"Дай път на живота!\""}
{"url": "http://www.cross.bg/pontefrakt-angliya-reding-1575915.html", "text": "/КРОСС/ Влак в Англия откара пътниците си вместо в Рединг, на около 60 километра от Лондон, до град Понтефракт в Западен Йоркшир, на около 250 км северно от обявената крайна точка, съобщават британски медии.Влакът тръгнал от Нюкасъл ъпон Найн, на 446 км от британската столица, но заради инцидент в Донкастър бил отклонен по обходен маршрут. При маневрата обаче потеглил не на юг, а на запад и така стигнал до Понтефракт.Там грешката била установена и след дълъг престоя влакът бил върнат обратно, до мястото, където объркал посоките. В Шефилд, Южен Йоркшир, пътниците били свалени от влака, където им било предложено да бъдат превозени до Бирмингам, а оттам с друг влак, за около час и 40 минути – до Рединг.", "date": "2018.05.31", "title": "Влак се загуби в Англия"}
{"url": "http://www.cross.bg/byrgas-trakiya-platnoto-1575922.html", "text": "/КРОСС/ Завърши ремонтът в платното за Бургас на 22 км от АМ „Тракия\" вучастъка между Пловдив и Стара Загора. Движението между 134-ти и 156-тикилометър на автомагистралата се прехвърля двупосочно в ремонтиранотоплатно за Бургас и веднага започва работата в посока София.Целта естроителните дейности да завършат колкото се може по-скоро, преди началотона активния туритически сезон, и по АМ „Тракия\" да се пътува удобно ибезопасно.Средно на денонищие в участъка между Пловдив и Стара Загорапреминават по 23 952 моторни превозни средства.От тях 18 370 са лекитеавтомобили, 5 209 са товарните камиони, а 210 са автобусите.22-километровата отсечка не е ремонтирана от въвеждането й вексплоатация през 1995 г.Строителните работи предвиждат ремонт нанастилката, отводнителни дейности, нова хоризонтална маркировка,ограничителни системи, възстановяване на пътни знаци и др.В момента движението на леките автомобили в ремонтирания участък епрехвърлено двупосочно в платното в Бургас, а тежкотоварните превознисредства преминават по обходен маршрут: от пътен възел „Пловдив Изток\" при133-ти км на АМ „Тракия\" по път I-8 и II-66 до пътен възел „Плодовитово\" при165-ти км и обратно. ", "date": "2018.05.31", "title": "Завърши ремонтът на 22 км участък от АМ „Тракия“ в платното за  Бургас. Веднага започва работата в посока София"}
{"url": "http://www.cross.bg/nipa-kerala-chovek-1575913.html", "text": "/КРОСС/ Вече 16 са регистрираните смъртните случаи от вируса Нипа в южния индийски щат Керала.Двама души са починали в болницата, в която бяха хоспитализирани 30 болни със симптоми, пораждащи съмнения за тази инфекция.В същото време местните власти заявиха, че „са успели да локализират вируса“ и гарантират ограничаване на разпространението му в Керала.За вируса Нипа се смята, че е „новата ебола“ и е квалифициран като изключително опасен. За него няма ваксина и 70% от пациентите умират.Вирусът за първи път е регистриран в Малайзия през 1998 година. Основният му естествен приносител са плодовите прилепи.Епидемии от Нипа през 2001 и 2007 г. отнеха 54 живота в Бангладеш и Западен Бенгал.В Индия е регистрирано и пренасянето му от човек на човек. Заболяването при хората има редица клинични прояви, от асимптоматична инфекция до остър респираторен синдром и фатален енцефалит. Основното лечение е интензивна поддържаща грижа.", "date": "2018.05.31", "title": "Вирус, определян като „новата ебола“, плъзна в Индия"}
{"url": "http://www.cross.bg/kletki-myskyli-lekarite-1575903.html", "text": "/КРОСС/ В Япония са проведени първи експерименти върху хора за лечение след инфаркт чрез използване на стволови клетки, съобщава Nature. Досега подобни експерименти са правени само върху свине.Очакванията на лекарите са, че стволовите клетки ще помогнат за регенерирането на увредените мускули на сърцето. Стволовите клетки могат да бъдат получени от различни тъкани на човешкия организъм, а след това да се трансформират в друг тип 0 например кардиомицити – клетките на сърдечните мускули.По време на операцията на сърцето лекарите наслагват тези клетки върху повредените сърдечни мускули, без да се интегрират в тях. Смята се, че така увредените мускули ще се възстановят по-бързо и пълноценно.Техонологията засега е на експериментален етап и ще може да намери масово приложение само ако покаже добри резултати.Според някои лекари обаче тази технология може до доведе увеличаване на броя на „ненужните и потенциално опасни сърдечни операции“.", "date": "2018.05.31", "title": "В Япония експериментират със стволови клетки за лечение след инфаркт"}
{"url": "http://www.cross.bg/moskovski-byrgas-ministurut-1575924.html", "text": "/КРОСС/ С проекта, който стартираме днес, продължаваме развитието на свободната зона на пристанище Бургас и още веднъж потвърждаваме нашите ангажименти като правителство за отваряне на града към морето. Това заяви министърът на транспорта, информационните технологии и съобщенията Ивайло Московски по време на стартирането на проект за изграждане на Конгресен и научно-изследователски център на пристанище Бургас. На събитието присъстваха заместник-министър председателят Валери Симеонов, кметът на Община Бургас Димитър Николов и генералният директор на ДП „Пристанищна инфраструктура“ Ангел Забуртов.“Новата мултифункционална сграда ще даде възможност в Бургас да се развива и конгресен туризъм, в допълнение към всички други туристически възможности на града“, подчерта министър Московски. По думите му с построяването на трафик-кулата, Морска гара и Магазия 1 за последните няколко години, пристанището се е превърнало в спирка на едни от най-големите круизни компании в Черно море, а това е доказателство за стойността на инвестициите. „Съвместно с Община Бургас продължаваме работа в посока градът да става още по-посещавана дестинация от маршрута на круизните кораби“, подчерта Ивайло Московски.Проектът за изграждане на Конгресен и научно-изследователски център е на стойност 13,6 млн. лева и ще бъде финансиран със средства на ДП “Пристанищна инфраструктура”. Изпълнител на строителните дейности е„Щрабаг” ЕАД , а срокът за тяхното завършване е 16 месеца.Пред журналисти министър Московски коментира запорираните сметки наБДЖ - Пътнически превози. Той заяви, че тези заеми са отпуснати през 2007 година и до този момент няма нито един документ, който да показва как е било предвидено да се изплащат. „Смятам, че по този начин се цели да бъдат ощетени българските граждани, като се настоява средствата да бъдат платени от държавния бюджет, тоест от данъците на българските граждани“, посочи министърът. Министър Московски подчерта, че дружеството е в нормална кондиция и може да управлява и дълговете и активите си на пазарен принцип. „Продължаваме да следваме нашата политика –сектор „Транспорт“да се справи сам с тази ситуация, така че да не се наложи да вземем средства от държавния бюджет, като те ще бъдат най-вероятно под формата на безлихвен заем“, каза министърът. Московски предложи да се направи референдум ида се попитат българските граждани дали са съгласни да плащат дълговете на БДЖ. „Никой не ги е питал, когато са взети тези заеми, а сега дали е редно да се плащат с пари от държавния бюджет“, подчерта министърът. Министър Московски призова кредиторите и техните акционери да обяснят как са отпуснали заемите, след като са били наясно, че дружеството е фактически фалирало в момента на отпускането на средствата. „Когато поехме БДЖ изготвихме план за преструктуриране, който включваше рефинасиране на текущи дългове. Единствената банка, която беше склонна да финансира БДЖ беше Световната банка и то с държавна гаранция. Странно е, как банките облигационери и техните акционери не са се поинтересували“, коментира министърът.„Аз като министър съм извървял целия път, така че да направя законно държавата да помогне на дружеството. Затова две години чакахме да се нотифицира държавната помощ от Брюксел. Така вече законно, ако реши държавният бюджет може да подпомогне. Преди два дни разговарях по темата с министъра на финансите Владислав Горанов и го помолих да активира държавната помощ. Не е изключено запорът да доведе и до разпродаване на активи“, съобщи още Московски.", "date": "2018.05.31", "title": "Ивайло Московски: Продължаваме развитието на зоната за свободен достъп на пристанище Бургас "}
{"url": "http://www.cross.bg/dyshanka-bizon-indiantzi-1575908.html", "text": "/КРОСС/ Едно от най-редките животни в света – бял бизон – се роди в зоологическата градина в сръбската столица Белград, предаде агенция Франс прес. Животното, кръстено Душанка, е родено в понеделник и започнало да се разхожда из заграждението си в „добро здраве“, съобщи ветеринарят на зоопарка. „По моя информация, в Европа не се е раждал досега друг (американски) бял бизон“, каза д-р Йозеф Езвед. „Бащата на Душанка Йован (който също е бял бизон) дойде при нас през 2007 г., внесен от Америка, когато беше още много млад, на практика бебе. Душанка е наследила неговите гени. Ще направим всичко възможно тя да се радва на добро здраве и спокойно детство“, обясни ветеринарят. „Това е много рядък феномен в природата. Трябва да се отбележи, че това животно не е албинос. Това е генетична мутация, която прави цвета на козината по блед. Много американски индианци вярват, че появата на бял бизон е добро предзнаменование и символ на надеждата. Хиляди индианци празнуваха раждането на бял женски бизон в щата Уисконсин през 1994 г. „Може би трябва да ги информираме за раждането на Душанка? Бизонът е много важно животно от митологична гледна точка за коренното население на Америка“, добавя д-р Езвед.", "date": "2018.05.31", "title": "Рядък феномен! В Белград се роди бял бизон"}
{"url": "http://www.cross.bg/hora-prodanov-trafika-1575926.html", "text": "/КРОСС/ „Трафикът на хора е сериозно нарушение на човешките права и тежко престъпление срещу личността. Именно за това европейският дневен ред изисква целенасочени мерки по линия на неговото противодействие и обща  работа, за да осигурим сигурността на нашите народи“.  Това зави днес заместник-министърът на правосъдието проф. Николай Проданов при откриването на международния форум  „Западните Балкани и Европейският съюз: Системи за противодействие на трафика на хора в Югоизточна Европа в контекста на присъединителния процес“.Събитието, което е част от официалната програма на Българското председателство на Съвета на ЕС, се организира от Националната комисия за борба с трафика на хора (НКБТХ), чийто заместник-председател е проф. Проданов.По време на конференцията заместник-министърът акцентира, че противодействието на организираната престъпност и в частност противодействието на престъплението трафик на хора е основен критерий, заложен в новоприетата Стратегия за надеждна перспектива за разширяване и засилен ангажимент на ЕС към държавите от Западните Балкани. За да спазят критериите за членство в ЕС, страните от Западните Балкани трябва да изпълнят всеобхватни реформи и да подновят усилията си в редица ключови области.Проф. Проданов припомни още, че през миналата година страната ни е удвоила своя капацитет за предоставяне на специализирана подкрепа на жертви на трафик. „България се ангажира и прилага подход, базиран на спазването на правата на човека. Съществуването на Националната комисия, определена от специализиран закон, както и приемането на Национална стратегия за борба с трафика на хора през 2017 г., гарантират, че противодействието на престъплението остава приоритет за държавата“, изтъкна заместник-министър Проданов. В двудневната конференция, която се реализира в партньорство с Международния център за развитие на миграционните политики във Виена и Фондация „Ханс Зайдел“ България, участват представители на Службата на Анти-трафик координатора на ЕС, Мрежата на Анти-трафик координаторите на Югоизточна Европа, Секретариатът на Съвета на Европа по изпълнение на Конвенцията за борба с трафика на хора, българските институции, дипломатическия корпус, партньорски, международни организации и представители на неправителствения сектор.По рано днес заместник-министър проф. Проданов проведе работна среща в Министерството на правосъдието с анти-трафик координатора на Европейския съюз д-р Мирия Василиаду, която отговаря за подобряване на координацията и съгласуването между институциите на ЕС и разработва политики за борба с трафика на хора. Сред темите, които обсъдиха на работната среща проф. Проданов и д-р Василиаду, бяха повишената ангажираност на държавата към подпомагането и реинтеграцията на жертвите на трафик и по-конкретно дейността на Национална комисия за борба с трафика на хора като основен координиращ орган.", "date": "2018.05.31", "title": "проф. Проданов откри международен форум, посветен на системите за противодействие на трафика на хора"}
{"url": "http://www.cross.bg/ikonomika-moskovski-sinyata-1575910.html", "text": "/КРОСС/ Направихме първата стъпка за развитие на синята икономика в Черноморския регион. Това заяви министърът на транспорта, информационните технологии и съобщенията Ивайло Московски след приемането на Министерска декларация за сътрудничество в региона на Черно море. Документът бе подкрепен от черноморските държави, по време на Срещата на високо ниво на министрите, която се проведе в Бургас, в присъствието на комисаря по околна среда, морско дело и рибарство Кармену Вела.“С подписването на тази декларация, държавите с излаз на Черно море се ангажираме да прилагаме общ подход и да има синергия междупроектите, които реализираме в области като екология, икономика, туризъм”, посочи министър Московски. Той изтъкна, че с документа е заявенa „Черноморският регион има огромен потенциал, който предстои да бъде развиван занапред“, коментира Ивайло Московски. Министърът допълни още, че всяка държава залага в своето законодателство необходимите мерки, които гарантират развитието на синята икономика в Черно море.Участниците в събитието очертаха няколко области за сътрудничество, които ще бъдат основа за постигане на висок икономически растеж – транспортна свързаност, опазване на околната среда, научна дейност и иновации в Черноморския басейн. “Растежът на синята икономика изисква постигането на ефективна координация между политиките в отделните сектори, имащи отношение към морето”, отбеляза министър Московски при откриването на „Европейски морски ден – 2018“ в Бургас. Един от приоритетите на Българското председателство е интегриран макрорегионален подход в Черноморския регион, като това включва подобряване на неговата транспортна, комуникационна и инфраструктурна свързаност, заяви министърът. България е първата черноморска държава - домакин на съвместната инициатива между Европейската комисия, Европейския парламент и Съвета на Европа. Създадено преди 10 години, това е водещото ежегодно събитие в сектора за развитието на синята икономика, морския туризъм и опазването на околната среда. Европейският морски ден е част от програмата на Българското председателство на Съвета на ЕС и тази година в него се включват над 1200 експерти от целия свят.", "date": "2018.05.31", "title": "Московски: С министерската декларация за сътрудничество ще развиваме синята икономика в Черноморския регион"}
{"url": "http://www.cross.bg/bili-srubski-staro-1575909.html", "text": "/КРОСС/ Група сръбски деца били нападнати в село Старо Грацко в Косово, съобщи прищинската телевизия РТК2, позовавайки се на изявления на местни жители, съобщи МИА.Жителите се опитали да защитят децата, при което били ранени две жени и шестмесечно бебе от сръбска националност.След инцидента снощи пристигнала спешна медицинска помощ, която оказала помощ на децата.Сръбската държавна телевизия РТС съобщи същевременно, че три лица от сръбска националност са били ранени в конфликт с албанци след интервенция на полицията в село Старо Грацко в община Липлян в Косово. На ранените, сред които и бебе, била оказана лекарска помощ. Полицията е отвела в полицейския участък един албанец и един сърбин.Инцидентът бе осъден от сръбския министър на отбраната Александър Вулин, който посочи, че в Старо Грацко, където навремето били застреляни сръбски жетвари, албанците сега нападат шестмесечно бебе и арестуват сърби, решили да защитят децата си.", "date": "2018.05.31", "title": "Нападнаха група сръбски деца в Косово"}
{"url": "http://www.cross.bg/avtomobili-hambyrg-dizelovi-1575912.html", "text": "/КРОСС/ От днес Хамбург става първият град в Германия, който въвежда ограничения за дизелови автомобили. По две от големите улици на пристанищния град няма да могат да се движат коли с дизелови двигатели, които не отговарят на стандарта за вредни емисии Евро 6.Това е поредният знак за растящия натиск върху германските производители на автомобили да подобрят качеството на въздуха. Според германските власти, по-малко от една трета от регистрираните в Хамбург дизелови автомобили отговарят на въведения през 2014-а стандарт Евро 6.", "date": "2018.05.31", "title": "Хамбург стана първият град в Германия, който ограничи дизеловите автомобили"}
{"url": "http://www.cross.bg/bani-mineralni-selo-1575907.html", "text": "/КРОСС/ Камион с бутилиран алкохол катастрофира на пътя Минерални бани - Кърджали в близост до село Караманци към 10,30 часа сутринта.По първоначални данни водачът на камиона се движел от Минерални бани в посока към близкото село. Минавайки по моста над река Олу дере, е закачил мантинелата, при което се е завъртял напречно и товарът се разсипал. По платното има разпилени кашони с бутилки ракия, водка, мастика.Шофьорът е бил откаран за преглед в болница без опасност за живота.По думите на очевидци пътят му е бил засечен от каруца, при което водачът на камиона набил спирачки и поднесъл и се завъртял, съобщи \"Хасково нет\".На мястото на инцидента пристигнаха полицаи, които затвориха участъка за движение. Потокът от автомобили ще се пренасочва по обходни маршрути до разчистване на пътя, казаха от областната дирекция на МВР.Началникът на КАТ Димо Чобанов уточни, че е създадена организация и движението се пренасочва по маршрута през Хасково, Конуш и Козлец.", "date": "2018.05.31", "title": "Камион с уиски се обърна край Минерални бани"}
{"url": "http://www.cross.bg/voiina-turgovska-evropeiiskiya-1575917.html", "text": "/КРОСС/ САЩ представиха план за въвеждането на мита върху вноса на стомана и алуминий от Европейския съюз, Канада и Мексико, съобщават световните агенции. Този ход срещу основни американски съюзници в развития свят може да доведе до пълномащабна търговска война.Министърът на търговията Уилям Рос обяви, че ставката за стоманата ще е 25%, а за алуминия – 10%. Тя ще влезе в сила от полунощ американско време.„Очакваме продължаване на преговорите, от една страна с Канада и Мексико и, от друга – с Европейския съюз, защото има други въпроси, които трябва да бъдат разрешени”, заяви Рос, цитиран от „Ройтерс”, като не стана ясно как митата могат да бъдат отменени.САЩ са постигнали договорености за безмитен внос от Аржентина, Австралия и Бразилия.Френският финансов министър Бруно Ле Мар коментира, че ходът на Вашингтон е „неоправдан и опасен”. По думите му ЕС ще вземе „всички необходими мерки”, за да отговори на американските действия.„Зависи от американските власти дали искат да влязат в търговска война с най-големия си партньор – Европа”, подчерта той.Председателят на ЕНП Манфред Вебер коментира, че при създалата се ситуация \"ЕС няма друг избор, освен да защити бизнеса, работните места и интересите си\".", "date": "2018.05.31", "title": "САЩ обявиха търговска война на ключовите си съюзници"}
{"url": "http://www.cross.bg/koryptziya-georgiev-imyshtestvo-1575914.html", "text": "/КРОСС/ Усилено работим по сигнали срещу магистрати за корупция и затова скоро очаквайте да има резултати и по тази линия, съобщи във Велико Търново председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Той обаче не уточни нито за колко точно магистрати става дума, нито от кои градове са.Скоро ще бъдат обявени разкрития за корупция срещу магистрат, обяви във Велико Търново председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Той обаче отказа да даде всякакви подробности.По думите му цялата база данни, събирана от различните институции, които влязоха в новия мегаорган, съдържа много информация за различни лица., каза Георгиев и подчерта, че по един от случаите са напреднали много и скоро може да се очакват разкрития срещу магистрат.Той подкрепя и предложените промени в Правилника за приложението на Закона за ДАНС, с които не само в държавната администрация, а и в свободни професии. Георгиев обвърза тези промени с инкриминирането на корупцията в частния сектор и каза, че предложените нови правомощия на ДАНС са необходими за ефективна борба с корупция, каза още шефът на КПКОНПИ.От началото на годината комисията е успяла да отнеме незаконно придобито имущество за 4 млн. лева, отчете Георгиев и добави, че запорираното имущество е за десетки милиони.Той уточни, че след приемане на устройствения правилник на комисията, във всеки апелативен регион в страната ще бъде назначен техен представител.", "date": "2018.05.31", "title": "Скоро ще има разкрития за корупция срещу магистрати"}
{"url": "http://www.cross.bg/sputnichkata-leki-naranyavaniya-1575916.html", "text": "/КРОСС/ Младеж на 26 г. и спътничката му – момиче на 19 г. са с леки наранявания, след като колата им излетя от пътя и падна по таван в 20-метрова пропаст в Благоевград, предаде БГНЕС.Инцидентът стана към 14:30 ч. днес по пътя за парк Бачиново.На излизане от остър десен завой колата се отклонява наляво, качва се върху тротоара, минава през клоните на дърво и се преобръща по стръмния скат, за да падне на нивото на р. Бистрица.Водачът и спътничката му са приети в Спешно-приемно отделение на МБАЛ-Благоевград с леки наранявания, младежът по главата и тялото. След час и половина престой са освободени за домашно лечение.На 26-годишния водач е съставен акт за движение с несъобразена с пътните условия скорост, пробата му за алкохол е отрицателна.", "date": "2018.05.31", "title": "Младежи оцеляха по чудо, след като паднаха с кола в 20-метрова пропаст"}
{"url": "http://www.cross.bg/lokomotiv-sofiya-bankya-1575895.html", "text": "/КРОСС/ За шеста поредна година „БДЖ–Пътнически превози” ЕООД ще подари на деца в неравностойно положение едно незабравимо пътуване с парен локомотив. Инициативата е по случай Международния ден на детето – 1-и юни. Тазгодишното пътуване ще бъде до Банкя, където от местната община ще се погрижат за приятния престой на малчуганите в градчето. Събитието ще се осъществи със съдействието на Дирекция „Социални дейности” към Столична община.В специалния влак ще пътуват деца заедно с техните придружители На 1-и юни детският влак, теглен от парен локомотив, ще посрещне своите гости Влакът ще потегли в 10:45 ч. и ще се движи по маршрут София – Банкя – София.Атракционният влак ще пристигне в гара Банкя в 11:15 ч. По време на престоя на ретро композицията за децата ще бъде изнесена специална програма от малчуганите от местната детска градина, а след нея всички ще се забавляват и играят с аниматори. На връщане влакът ще потегли от Банкя в 13:45 ч. и ще пристигне на Централна гара София в 14:15 ч.Детският празник, организиран от „БДЖ–Пътнически превози” ЕООД, ще завърши с обяд и подаръци по време на пътуването на влака към София.Парният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив истава един от експонатите от музейната колекция „Железопътно наследство”. По случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес” при преминаването му през България.През 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2018.05.31", "title": "БДЖ вози деца в неравностойно положение с парен локомотив до Банкя по случай 1-и юни"}
{"url": "http://www.cross.bg/merkel-tarifi-angela-1575904.html", "text": "/КРОСС/ Страните-членки на Европейския съюз ще реагират по „твърд и единен\" начин за решението на САЩ за налагане на допълнителни тарифи за стомана и алуминий спрямо европейските производители. Това увери канцлерът на Германия Ангела Меркел, предават Welt и АФП цитирани от Фокус.„Искаме да бъдем освободени от тези тарифи\", които са „несъвместими\" с правилата на Световната търговска организация, подчерта Меркел на съвместна пресконференция с португалския премиер Антонио Коща в Лисабон.", "date": "2018.05.31", "title": "Ангела Меркел: ЕС ще отговори твърдо и единно на на американските тарифи"}
{"url": "http://www.cross.bg/bulgariya-potok-gazov-1575899.html", "text": "/КРОСС/ Еврокомисията напълно подкрепя плановете на България за създаване на регионален газов хъб, заяви на пресконференция Ана-Кайса Итконен, съобщи БГНЕС. На въпрос за транзита на руски газ в Европа тя отговори:“Напълно подкрепяме България за реализирането на нейния план за регионален газов хъб. Разбираме, че газовите потоци в региона имат много важно значение за България.“По-рано премиерът Бойко Борисов съобщи на пресконференция след разговорите си с руския президент Владимир Путин, че президентите на Русия и Турция не възразяват газопроводът „Турски поток“ да бъде продължен към България. По неговите думи България планира да води преговори с „Газпром“ за закупуването на газ и осъществяването на газов транзит към други страни.По-рано президентът на България Румен Радев заяви, че България има нужда от директни доставки на руски газ по дъното на Черно море и предложи този проект да бъде наречен „Български поток“. През декември 2014 г. Русия се отказа от проекта по строителството на газопровода „Южен поток“ през България и го замени с тръбопровод с аналогична мощност, който по-късно получи наименованието „Турски поток“.", "date": "2018.05.31", "title": "Еврокомисията подкрепя България за регионален газов хъб "}
{"url": "http://www.cross.bg/radev-slyzhiteli-proizvodstva-1575900.html", "text": "/КРОСС/ Пътният полицай, който бе заснет да взима подкуп на бул. \"Васил Левски\" е дисциплинарно уволнен и е образувано досъдебно производство. Това съобщи вътрешният министър Валентин Радев на редовния си месечен брифинг.Той допълни, че по отношение на скандала за непроверените туристи на Летище София от контролните органи, са извършени 13 проверки. Следват 8 служители с наказания.На въпрос дали Министерство на вътрешните работи има някаква информация от резултати от експертизата на избягалия Пелов, главният секретар Младен Маринов посочи, че е възложена да се направи проверката, но все още няма резултати.Министър Радев отчете още намаление на пътнотранспортния травматизъм със 17% в периода от януари до май 2018 г. 2365 са тежките пътнотранспортни произшествия, загиналите са 185, а ранените са 3044 души.Борба с корупцията в МВР в периода януари-май 2018 г. се отчита със 153 сигнала, образувани 24 дисциплинарни производства, уволнени са 8 служители, а 14 са образуваните досъдебни производства.Вътрешният министър се похвали още с 5% увеличение спрямо миналата година на доверието към МВР - достигнало е до 44%.Предвидено е командироване и на 1000 полицейски служители от вътрешността в страната в областите Бургас и Варна за лятото.По отношение на абитуриентските балове от випуск 2018 г. Радев заяви, че е било засилено полицейското присъствие около сборните пунктове на зрелостниците и учебните заведенията, а МВР разпространява и видеоклип с препоръки. ", "date": "2018.05.31", "title": "Уволниха заснетия подкупен катаджия"}
{"url": "http://www.cross.bg/bolnitzata-vremenno-bolnitza-1575905.html", "text": "/КРОСС/ Работещите в ловешката болница прекратяват временно протестите си от последните 6 седмици. Вчера те получиха от Министерството на здравеопазването обещания им безлихвен заем и заплатите си от февруари насам. От Здравната каса в Ловеч съобщиха, че част от запорите на болницата все още не са вдигнати и тя  не е получила заработените през април пари по клиничните пътеки. Ловешките медици продължават да настояват за трайно решаване на проблема с тежкото финансово състояние на лечебното заведение:\"Имаме уверението, че ще се случат структурните промени. Заплатите са изплатени и болницата ще заработи в нормален ритъм.\"\"Не сме удовлетворени от това, че получихме заплати. Какво ще стане с болницата? Заплатата - добре. Държим на това да има лекари.\"\"Ние сме ги заработили тези заплати. Искаме да ни се плати, без да ги връщаме.\"\"Опитват се да ни закопаят още по-стремглаво. С това нищо не се променя. Хората още повече се обезверяват и виждат, че държавата не желае да направи нищо за оздравяване на болницата.\"  ", "date": "2018.05.31", "title": "Протестите в ловешката болница спират временно"}
{"url": "http://www.cross.bg/detza-hurvatskata-hertzegovina-1575891.html", "text": "/КРОСС/ Полицията в град Задар, Южна Хърватия, е попречила снощи на опит за нелегално прекарване на мигранти през границата с Босна и Херцеговина, предаде хърватската телевизия НОВА.Полицаите са открили стрелба по ван и две деца са били ранени, но няма опасност за живота им, съобщи хърватската агенция Хина.Полицията действала по сигнал за ван с чуждестранни регистрационни номера, превозващ хора, които влезли нелегално през границата от Босна и Херцеговина. След два неуспешни опита да спре вана, полицията блокирала пътя край село Растела и се опитала да спре вана със светлинна и звукова сигнализация.Шофьорът отказал да се подчини и продължил да кара срещу полицаите, при което служителите на реда стреляли няколко пъти при самозащита, посочва Хина. Шофьорът изскочил от автомобила и избягал. Той все още не е заловен.Полицията открила 29 чуждестранни граждани от различни страни в превозното средство, включително две деца с огнестрелни рани, както и седем други, които пострадали при безразсъдното шофиране.Ранените деца са откарани в болница и са в стабилно състояние. Останалите пострадали също са получили лекарска помощ.", "date": "2018.05.31", "title": "Хърватски полицаи стрелят по ван с мигранти, две деца са ранени"}
{"url": "http://www.cross.bg/lykoiil-levski-komisiya-1575892.html", "text": "/КРОСС/ Новият баскетболен шампион при мъжете \"Левски Лукойл\" бе гробен с 12 000 лв. заради използване на расистки символи от публиката. Решението е на Етичната комисия към Националната басктболна лига.Предлагаме ви пълния текст на решението.", "date": "2018.05.31", "title": "Глобиха \"Левски Лукойл\" с 12 000 лв. за расизъм"}
{"url": "http://www.cross.bg/byrgas-bulgariya-pomosht-1575893.html", "text": "/КРОСС/ Европейската комисия предложи България да получи 2,2 милиона евро за погасяване на щетите от миналогодишните наводнения край Бургас.В съобщението се отбелязва, че на 25 и 26 октомври миналата година в района на Бургас имаше силни бури и проливни дъждове, причинили повреди по мостове и пътища, училища и болници.Държавите от ЕС, засегнати от природни бедствия, могат да поискат различни видове краткосрочна и дългосрочна помощ. Те могат да задействат механизма за гражданска защита на ЕС.Държавите могат да поискат помощ от фонд \"Солидарност\" за дългосрочните усилия за възстановяване след бедствия. Със средствата от фонда Европейският съюз може да подпомогне възстановяването и покриването на част от спешните разходи, временното настаняване, почистването и опазването на културното наследство, за да се намали финансовата тежест за националните власти покрай природните бедствия.Предложението за осигуряване на помощ на България трябва да бъде одобрено от Европейския парламент и от Съвета на ЕС. ", "date": "2018.05.31", "title": "ЕК предложи България да получи 2,2 млн. евро заради наводненията край Бургас"}
{"url": "http://www.cross.bg/rysiya-bulgariya-potok-1575896.html", "text": "/КРОСС/ Съдейки се по последните събития България променя вектора на отношенията си с Русия. Днес на срещата между президента Владимир Путин и министър-председателя Бойко Борисов се говори именно за въпросите, които някога охлаждат отношенията между страните и водят до прекратяването на проекта „Южен поток“, предава руският „Первий канал“, цитиран от Фокус.Русия няма злопаметна позиция и това бе отбелязано от министър-председателя на България. А президентът на Русия на свой ред заяви, че страната му е готова да се върне към преговори по всички въпроси, които могат да донесат взаимна изгода.Отдавна не е имало толкова интензивни контакти на най-високо ниво между Русия и. Само преди седмица, президентът Румен Радев отлетя за Сочи, а на 30 юни в Кремъл за първи път пристигна министър-председателят Бойко Борисов, който има почти цялата реална власт в страната, тъй като България е парламентарна република.Путин и Борисов се поздравиха помежду си. Те имаха какво да обсъдят. Наистина, през последните няколко години, сътрудничеството между двете страни с дълга история на приятелство, не само нямаше пробиви, но и много от планираните проекти бяха замразени.Важно е, че от съветските времена Русия е единственият доставчик на газ за България. Това е енергия, която може да стане основа за развитието на сътрудничеството. Очевидно е, че сега в София си е помислила за собствените си интереси, след като е изчислила загубите от неосъществяването на „Руски поток“. В крайна сметка, само заради на провала на \"Южен поток\", България е загубила три милиарда долара от преки инвестиции, 400 милиона евро годишно за транзита на газ и хиляди потенциални работни места.Загубите за една от най-бедните страни на Европейския съюз огромни, а компенсация от Брюксел или Вашингтон за участието в антируските санкции в София не са е чакали. И президентът Радев наскоро предложи възстановяването на проекта „Южен поток“ на дъното на Черно море. Вярно - под друго име – „Български поток“. И в сряда министър-председателят Борисов обсъди с Путин удължаването на „Турски поток“. Анкара не възразява срещу това.Между другото, наскоро в София бяха предприети и други мерки за подобряването на отношенията: българските власти се противопоставиха на румънската идея за създаване на черноморска флотилия на НАТО, съгласи се да поправи авиацията си в Русия и да не гони руски дипломати заради случая „Скрипал“.", "date": "2018.05.31", "title": "„Первий канал“ (Русия): България променя вектора на отношенията си с Русия"}
{"url": "http://www.cross.bg/pargov-kmet-kaloyan-1575897.html", "text": "/КРОСС/ Днес ГЕРБ капитулираха пред аргументите на разума. Столичният общински съвет взе отговорно решение. Това каза лидерът на БСП – София и председател на групата на социалистите в СОС Калоян Паргов след избора на арх. Румен Русев за временно изпълняващ длъжността кмет на район „Младост“.Паргов изрази благодарност към тази част от общинските съветници, които са гласували водени от разбирането, че компетентността и експертността трябва да са определящи при избора на временен кмет на „Младост“ и са преценили двамата кандидати според техните представяния. „Станахме свидетели и на радушната подкрепа, която получи арх. Русев от работещи в администрацията на района, отбеляза Калоян Паргов - За нас от БСП най-важното и водещото е да се нормализира работата на районната администрация, която обслужва над 120 000 жители“.„ГЕРБ осъзнаха колко е несъстоятелно да бъдат водени от тънки политически сметки и да оставят „Младост“ на произвола на съдбата. С идеята да накарат хората да осъзнаят каква грешка са направили, избирайки госпожа Иванчева. Но това не е отговорно политическо поведение“, категоричен е лидерът на БСП – София.„Пасивността, която прояви госпожа Фандъкова е типична за нейния стил на работа. Тя е на принципа „Каквото реши СОС, аз съм „за“. Считам, че София има нужда от по-различен кмет и се надявам догодина да го получи“, заяви Калоян Паргов.", "date": "2018.05.31", "title": "Калоян Паргов: ГЕРБ капитулираха пред аргументите на разума при избора на и.д. кмет на „Младост“"}
{"url": "http://www.cross.bg/putya-simitli-bansko-mlyako-1575898.html", "text": "/КРОСС/ Цистерна с мляко се преобърна на пътя Симитли-Банско. Сигналът е подаден в 14,45 ч., предаде  БГНЕС.Поради техническа неизправност цистерната, спускаща се през прохода Предел в посока Разлог, излязла от пътя и се обърнала с гумите нагоре. Водачът не е пострадал. Млякото е изтекло, има спирачен път от 15-ина метра.", "date": "2018.05.31", "title": "Цистерна с мляко се обърна на пътя Симитли-Банско"}
{"url": "http://www.cross.bg/zhyrnalist-zhyrnalistite-instzeniranoto-1575881.html", "text": "/КРОСС/ Остри критики към властите в Украйна заради инсценираното убийство на руския журналист Аркадий Бабченко. Основното обвинение към Киев е, че подкопава доверието към журналистите.Представителят на Организацията за сигурност и сътрудничество в Европа по въпросите на свободата на медиите, Арлем Дезир заяви, че е възмутен от решението да се разпространи фалшива информация за живота на журналист.От „Репортери без граници” също изразиха възмущение от извършената манипулация.„Много е опасно за държавите да си играят с фактите и особено - на гърба на журналистите\", заяви генералният секретар на международната организация.Говорителят на руското външно министерство Мария Захарова нарече украинската операция „маскарад с пропагандна цел”.", "date": "2018.05.31", "title": "Остри критики към Украйна след инсценираното убийство на журналист"}
{"url": "http://www.cross.bg/evropa-borisov-boiiko-1575883.html", "text": "/КРОСС/ Трябва да продължим усилията за приобщаването на страните от Западните Балкани, сега има политическа воля за това. Това каза министър-председателят Бойко Борисов на среща с постоянните представители на правителствата на държавите-членки на ЕС. Той определи срещата на върха ЕС-Западни Балкани в София като много успешна, защото всички държави членки са се убедили в необходимостта от евроатлантически път на страните от региона.Темата за миграцията беше посочена от българския премиер като въпрос, по който Европа трябва да реагира гъвкаво.\"На най-тежкото място сме в Европа - имаме огромна сухопътна и морска граница с Турция. Имаме преградно съоръжение, харчим не малко пари, но гарантираме външната граница на ЕС\", каза Бойко Борисов. Той подчерта, че е необходимо решение с ясни правила за мигрантите и че всеки, който влиза в Европа, трябва да го прави по законния начин, през гранично-пропускателен пункт.Министър-председателят Бойко Борисов информира дипломатите на страните от ЕС за разговорите, водени при последните му визити в чужбина.", "date": "2018.05.31", "title": "Борисов: На най-тежко място сме в Европа"}
{"url": "http://www.cross.bg/biri-metro-kraft-1575885.html", "text": "/КРОСС/ МЕТРО посреща нарастващия интерес на българските бирени почитатели с 30 български и 60 крафт бири от чуждестранни пивоварни.МЕТРО България даде официален старт на обновеният си бирен отдел в МЕТРО София с сортимент, включващ над 400 вида бира. Голямо внимание е отделено на по-малките и независими български и чуждестранни крафт пивоварни.Специален гост на събитието бе Димитър Пенев, които имаше честа да нареди специален отбор по футбол съставен от различни бири.Старши треньорът бе попитан, имало ли е спорове за бирата в съблекалнята и пеняване по време на Световното в САЩ 94, той сподели ''Имаше спор между Стойчков и Бълъков , кой да държи топката повече, но никога не имало спор за бира, на терене сме всички заедно , когато пием бира няма значение няма спорове''.                       Идеята на компанията е да събере най-добрите български крафт бири от различни стилове на едно място.МЕТРО вече предлага 30 вида български крафт бири и около 60 вида крафт бири на най-добрите пивоварни в света. Компанията ги доставя от 22 страни, като основните държави, от които внася са Германия, Великобритания, Белгия, Холандия и Чехия.Стартът на бирения отдел бе даден със специално събитие, на което Диана Бонева, директор \"Снабдяване\", Георги Илиев, директор \"Продажби\" на компанията и Веселин Лазаров, търговец на бира, представиха новото в асортимента на МЕТРО. Присъстващите имаха възможността да дегустират интересни крафт бири и да научат повече за новите предложения на компанията. Шеф Юри Велев от кулинарната МЕТРО Академия също допринесе за доброто настроение по време на събитието с прясно изпечени барбекю предложения. Веселин Лазаров и Димитър Пенев, старши треньор на българските национали от 1994 г. представиха и „Идеалната бирена 11-торка на МЕТРО за Световното първенство по футбол в Русия\". Тя включва Bernard Svetly, Fuller's London Pride, Arzachel India Pale Ale, Brewski Conan, Hoptopod, Шипка, Paulaner, Abentinus Eisbock, Vuur & Vlam, Opasen Char IPA, и Budweiser.Как се развива пазарът на пиво и какви са интересите на българските потребители? „Традиционно до момента в България се пият през лятото предимно по светли бири, а през зимата тъмни. Мисля че през последните няколко години има някакъв опит да се разчупи тази нагласа.\", казва Веселин Лазаров, търговец Бира в МЕТРО. „ Понастоящем бизнесът с крафт бира е един от най-бързо растящите пивоварни сектори в света. Крафт пивото все повече се развива в България през последните няколко години. Появиха се много и различни видове марки. То контрастира с масовият вкус на пазара, а потребителите намират в него много по-широка гама от вкусове, аромати, а също така разнообразие в цвят, плътност и алкохолно съдържание\", сподели Веселин Лазаров.Обновеният асортимент на МЕТРО България включва както традиционни, така и по-интересни предложения. Освен стандартно присъстващите марки като Radelberger, Schofferhofer (Германия), Bernard (Чехия) и Estrella (Испания) могат да бъдат намерени и по-емблематични представители на белгийските бири, като Orval, Duvel, Mortgage, Westmalle. От британските предложение, по-интригуващи са небезизвестните O'Наrа и St. Peters. Досегашният асортимент на Fullers, Wychwood, и Ringwood също е обновен.Още нови предложения ще има и за ценителите на по-нетрадиционни стилове. МЕТРО България ще предлага пушена бира от района на Бамберг, Германия - Schlenkerla Rauchbier, Eisbock на Schneider Aventinus Eisbock, пушена бира и от българската пивоварна Хилс, както и белгийски Ламбици със спонтанна ферментанция от диви дрожди.За начало МЕТРО България стартира с около 60 вида бири от някои от най добрите „занаятчийски\" пивоварни в света - De Molen, Pohjala, Mikkeller, Omnipollo, Dogma, Anchor, Crew Republic, Brewfist, BREWSKI. Българските крафт бири са около 30 вида на 9 бранда - Хилс, Блек Пайн, Гларус, Бял Щърк, Ромбус, Айляк, Ах, Mad Panda и Beer Bastard. От юни се очакват още нови предложения за привържениците на крафт бири.", "date": "2018.05.31", "title": "МЕТРО България даде официален старт на обновеният си бирен отдел"}
{"url": "http://www.cross.bg/kushta-migranti-semeiistvoto-1575882.html", "text": "/КРОСС/ Задържаха мъжа и жената, в чиято къща във „Филиповци” бяха заловени 29 нелегални мигранти. Те са съпрузи и вече им е повдигнато обвинение за противозаконно подпомагане на чужденци да пребивават на територията на страната.Първоначално още по време на акцията във вторник бяха задържани други мъж и жена, които също живеят в постройката. Срещу тях обаче не бяха събрани доказателства за съпричастност. А от полицията обявиха за общодържавно издирване семейството, което беше арестувано днес.", "date": "2018.05.31", "title": "Задържаха семейството, в чиято къща бяха открити 29 нелегални мигранти"}
{"url": "http://www.cross.bg/zhalbata-poruchki-vredi-1575886.html", "text": "/КРОСС/ Въвежда се отговорност за причинени вреди, когато е налице злоупотреба с правото на обжалване, предвиждат приетите от парламента на второ четене промени в Закона за обществените поръчки.Участващите в производството страни и техните представители са длъжни да упражняват предоставените им процесуални права добросъвестно. Отговорността за вреди при недобросъвестното им упражняване се реализира по общия исков ред, предвидиха депутатите.Промените съдържат завишени изисквания към реквизитите на жалбата и доказателствата към нея, като се въвежда способът за призоваване и връчване на съобщения чрез електронен адрес, факс.Страните се смятат за уведомени, а призовките или съобщенията - за връчени, ако са изпратени на посочените от тях електронен адрес или факс, ако има такъв.От БСП оспориха текста с аргумента, че няма как да се смята, че едно лице е уведомено, само защото му е изпратен имейл/факс, винаги трябва да има удостоверяване и сроковете да започват да текат от този момент.С цел синхронизиране и оптимизиране на работата на регистрите на Агенцията за обществени поръчки и Комисията за защита на конкуренцията /КЗК/ е предвидено в жалбата да се посочва уникален идентификационен номер на поръчката от Регистъра на обществените поръчки, като за да се преодолее подаването на бланкетни жалби срещу решенията на възложителите, включително такива срещу избора на изпълнител, се въвежда задължение за жалбоподателите да обосноват и докажат качеството си на заинтересовано лице.Предвидено е спирането на процедурата да се извършва след образуване на производството пред КЗК, като нормативно се прецизира, че разглеждането на жалбата пред Върховния административен съд срещу допуснатото предварително изпълнение на решението за определяне на изпълнител, е касационно по своя характер.За подадените до влизането в сила на този закон жалби до КЗК се прилага досегашният ред, реши парламентът. ", "date": "2018.05.31", "title": "Парламентът реши: ОП ще се обжалват при поета отговорност за причинени вреди"}
{"url": "http://www.cross.bg/zidan-klyb-klyba-1575894.html", "text": "/КРОСС/ Зинедин Зидан вече не е наставник на Реал Мадрид. Французинът свика извънредна пресконференция, на която потвърди, че си тръгва от кралския клуб. По-рано през деня Зизу се срещна с президента Флорентино Перес, след което от клуба излязоха с информация за срещата с медиите. Малко след 14:00 часа двамата застанаха заедно пред журналистите и обявиха новината. Основната причина, която французинът изтъкна, е необходимотстта от промени след големите успехи в последните години. Зидан имаше договор с клуба до 2020 година, след като преподписа контракта си през януари тази година.Зидан пое Реал Мадрид на 4 януари 2016 година, когато смени на поста Рафаел Бенитес. Той води отбора в 878 дни, като стана най-успешният треньор в историята на клуба с 9 спечелени трофея - 3 пъти поред Шампионската лига - 2016, 2017, 2018, титлата на Испания - 2017, Суперкупата на Европа - 2016, 2017, Световното клубно първенство - 2016, 2017, Суперкупата на Испания - 2017.Зидан води най-големия клуб на планетата в общо 149 мача във всички турнири. Под негово ръководство Кристиано Роналдо и компания спечелиха 104 мача, допускайки едва 16 поражения, а 29 пъти Реал завърши наравно. Кралският клуб има 69,80% победи с френския специалист.\n\t\t\t\t\t", "date": "2018.05.31", "title": "Зинедин Зидан напусна \"Реал\" Мадрид (видео)"}
{"url": "http://www.cross.bg/leva-gyultekin-chisla-1575887.html", "text": "Запознайте се с Гюлтекин Емин от село Кроячево - най-големият печеливш сред късметлиите, които на 25 май грабнаха 23 големи печалби за над 150 000 лева в играта .54-годишният дървосекач се отбива в пункта на  на ул. „Републиканска\" № 5 в град Ардино, където залага на 10 числа. След 5 минути всички числа излизат и залогът от 50 стотинки му носи крупната сума от Гюлтекин буквално онемява, когато системата изписва петцифрената печалба и няколко пъти проверява талона си.„Не съм и подозирал, че големият късмет ще ме срещне на тази възраст. Не мога да повярвам, че печалбата ми е реална!\", споделя Гюлтекин.Тегленията на играта  можете да следите в пунктовете на  и онлайн на .  ", "date": "2018.05.31", "title": "Супер печалба от 50 000 лева в играта „Еврошанс“"}
{"url": "http://www.cross.bg/kitaii-bulgariya-ninova-1575888.html", "text": "/КРОСС/ Лидерът на левицата получи покана да посети Китай„Вярваме, че вашето посещение ще препотвърди традиционно добрите отношения между България и Китай и нашите две партии. Благодаря за усилията на Китай в издирването на нашия алпинист Боян Петров. Пожелаваме успехи на срещата 16+1 и подкрепяме усилията на всички равнища за засилването на диалога между ЕС и Китай\". Това каза председателят на НС на БСП Корнелия Нинова по време на среща с делегация на ККП, водена от  Йу Хунцю - зам.-министър на Организационния департамент на ЦК на ККП. Тя добави, че за България е изключително важно като страна - мост между Европа и Китай, заради географското положение, отношенията между двете държави да се развиват в положителна посока. „Важно е идеите и проектите за свързаност в морската, транспортната и енергийната инфраструктура да получат своето практическо развитие. Важно е да се задълбочат нашите отношения в туризма и образованието - размяната на студенти между нашите две страни\", каза още  Нинова. По време на срещата бяха дискутирани още отношенията между БСП и ККП, приноса на двете партии за развитието и прогреса на икономиките и обществата на България и Китай, активното участие на България в инициативата „Един пояс, един път\" и сътрудничеството „16+1\", както и усилията, които двете страни полагат за борба с корупцията и корупционните практики. ", "date": "2018.05.31", "title": "Нинова: Важно е отношенията между България и Китай да се развиват в положителна посока"}
{"url": "http://www.cross.bg/nedelchev-liga-evropeiiskata-1575889.html", "text": "/КРОСС/ Главният изпълнителен директор на Първа инвестиционна банка, г-н Неделчо Неделчев, взе участие в годишната Генерална асамблея на Европейската лига за икономическо сътрудничество (ELEC). Събитието се провежда в момента в София, като ще продължи и в рамките на утрешния ден. В хода на Асамблеята Европейската лига съвместно с Европейския институт за стратегии и анализи (EISA) организираха международна конференция на тема „Новата Европа, между Запада и Изтока - енергетика и инфраструктура като предпоставки за растеж\".По време на конференцията г-н Неделчев представи пред международните гости инвестиционните възможности, които се разкриват в България и страните от Югоизточна Европа. В хода на дискусията г-н Неделчев подчерта сериозното икономическо развитие, което се наблюдава в тези страни през последните години и потенциала за успешно реализиране на бизнес проекти.„Югоизточна Европа е с отлични макроикономически показатели, но има нужда от развитие на инфраструктурата и бизнес компетентността. Потенциал за стабилен ръст отбелязваме не само в потребителското търсене, но и в индустрията, което е предпоставка за повече инвестиции в България и  региона\", сподели г-н Неделчев.Участие в конференцията взеха също така г-н Барон Бернард Сноа, президент на Европейската лига, г-жа Меган Ричардс, директор Енергийна политика, Европейска комисия, г-н Жак Андре Трош, президент на ARRI, Франция и др. Събитието бе уважено и от Н.В. Симеон Сакскобургготски.Европейският институт за стратегии и анализи (EISA) е създаден през 2016 г. като съвместна институция между Европейската лига за икономическо сътрудничество (E.L.E.C.) и Българска академия на науките.  ", "date": "2018.05.31", "title": "Главният изпълнителен директор на Fibank Неделчо Неделчев участва в международната конференция на ЕЛИС"}
{"url": "http://www.cross.bg/pytin-rysiya-amerikantzite-1575890.html", "text": "/КРОСС/ Поредният материал от рубриката  Американското водещо издание тълкува защо руснаците все пак са нападнали бедните американци чрез реклама във Фейсбук и се замисля, че „други могат да гледат на горещата вяра в нашето превъзходство и добродетелност като на горделивост”.Докато в света кипят страсти по повод на Украйна, Сирия, Иран, КНДР и новия ураган, САЩ продължават упорито да се борят с руската намеса. Вярно е, че сега „вероломното нападение на сто милиона злобни хакери” се е съкратило до реклама във Фейсбук, но и това е нанесло по ранимите души на американците най-жесток удар, който ги е заставил да зададат един от главните нови вечни въпроси: „А нас защо?”.” се казва в материала на The Washington Post.И така, почти тригодишната история с „намесата в изборите за президент на САЩ” сега се сведе до реклама във Фейсбук, в която е точно показана рекламата от предаванията на американския филиал на канала RT, където наистина се говореше за животрептящите за американците теми: засилването на миграцията, както белия, така и черния расизъм, а така също разложението на моралните устои. Трябва да се каже, че RT писа и снима за това далеч по-меко, отколкото канал Инфоуорс, но RT е виновен, защото е основан от руснаци, които е прието да бъдат ненавиждани така, както се кара велосипед.„ продължава разказа си американското издание.Тук трябва да се отбележи, че в Новата школа в Ню Йорк професор Нина Хрушчова преподава чудния предмет на име пропаганда. разказват местните СМИ за живеещата в САЩ вече 20 години внучка на генералния секретар.Собствено, по-нататък думите са излишни – госпожата отработва своите сребърници, продължавайки честно да разказва на американците за „ужасната Русия”, където тя е имала от деня на раждането си сандвич с черен хайвер. Въпреки че забележката за патологичната ненавист си струва да бъде запомнена – това отчасти послужи на онези, които раздуха скандала с хакерите. Американците са свикнали, те са научени, че Русия е лоша и веднага им дадоха възможност да се убедят – ами вижте Фейсбук. И това, че десетки, даже стотици постове там, изобщо не могат да се сравняват със същата такава намеса на един Макфол, който открито призна, че е финансирал опозицията в Москва с цел Путин да не бъде допуснат до избори, малко интересува американците: не трябва да се бърка страната на „демокрацията и свободата на словото” с тоталитарна Русия, в Русия може да се дава ефир на русофобите, а тук е „свобода” и не може да има две мнения. Впрочем, даже във Washington Post на места се прокрадват съмнения, че не всичко е така еднозначно.„ заключава изданието.Въобще последният абзац трябва да бъде изрязан и поставен в рамка. Там, където се говори за кипяща вяра в превъзходство над другите и „добродетел” по пътя на лъжата, нашествията и създаването на военни бази. Но диктатори са винаги Путин и подобните на него. Собствено, това говори изобщо за цялата политика и отношенията на САЩ с останалия свят – избрана нация, която може просто ей така да се появи в Пекин, Техеран, Берлин, Москва, да преметне крак върху крак и да диктува ултиматуми, заявявайки за „удачните условия за преговори” и нито веднъж да не разбере защо тези „диваци” не се възхищават от тях.И работата далеч не е в горделивостта, макар че и в нея също. Фактически нито китайците, нито руснаците, нито персите, са американофоби. На повечето хора там им е все едно кой за какъв се смята зад океана – ако искат да се обявят за олимпийски богове. Проблемът е, че своите фантазии те пренасят в реалността, започвайки да действат като „избрани” и да решават кой да живее и кой кога да умира, тоест занимават се с открита намеса в живота на всички жители на планетата, от африканските пигмеи до Русия. Каква реакция очакват САЩ от тези, които те нападат във военен, политически, или информационен план. Това не предизвиква нито завист, нито горделивост, а защитен инстинкт. Изглежда е самозащита – твърде банално нещо, но както виждаме, от другата страна, където в мозъците е нарисувана „страната на справедливите светли елфове” и „някаква територия, която трябва да се цивилизова”, азбучни истини са невалидни.", "date": "2018.05.31", "title": "The Washington Post: Да се ненавижда Русия е като да караш велосипед"}
{"url": "http://www.cross.bg/bulgariya-potok-pytin-1575870.html", "text": "/КРОСС/ Под заглавие \"Турски поток ще мине през България\" вестник \"Комерсант\" публикува подборен репортаж за вчерашната среща в Кремъл между българския премиер Бойко Борисов и руския президент Владимир Путин. \"Москва се връща към сътрудничество със София по газопроводите\", гласи подзаглавието. Според изданието, Владимир Путин фактически е обявил маршрута на втората линия на \"Турски поток\", която трябва да доставя руски газ за Югоизточна Европа през територията на Турция. Отначало \"Газпром\" разглеждаше два маршрута: през Гърция в Южна Италия, и през България в Сърбия и Унгария, припомня \"Комерсант\" и добавя, че за руската страна вторият вариант винаги е бил по-привлекателен. Проблемът бил в недоверието към България след провала на \"Южен поток\". \"Разбирам и вижам това. Българската страна съжалява за срива на проект \"Южен поток\", защото - и никой не се съмнява в това, реализацията му би била много изгодна за България\", казва Путин, цитиран от \"Комерсант\". Изданието цитира и думите на българския премиер, че \"по-големият брат винаги прощава\", както и отговора на руския президент, че \"по-голeмият брат го карат да плаща\".Путин посочи загубите на \"Газпром\" от срива на проекта \"Южен поток\", извежда в заглавие бизнес-всекидневникът \"Ведомости\" и обяснява, че става дума за 800 милиона евро, които Русия е платила, без да търси затова компенсации от България. На въпроса договорили ли са се президентът Владимир Путин и премиерът на България Бойко Борисов за продължаване на разклонение на \"Турски поток\" до България, прессекретарят на президента на Русия отговаря отрицателно, пише \"Ведомости\": \"Не. Не са се договорили и нямаше задача да се договорят. Нямаше и възможност на преговорите между президента и премиера да се договорят затова. България проявява интерес. Реализацията на този интерес на практика се обуславя от редица причини. Не е възможно да се реализира, без определени гаранции от страна на Еврокомисията, от страна на самата България, отчитайки предишната история с \"Южен поток\", но този интерес е интересен и на българите, и на Москва. Затова ще работим в практически план\", казва Дмитрий Песков за \"Ведомости\".Говорителят на Кремъл допълва пред радио \"Бизнес FM\", че се обсъждат различни варианти за трасето на втората тръба на \"Турски поток\", включително тя да влезе директно в България през Черно море.Медиите тук акцентират и върху думите на Путин, че Русия е готова да се върне към проекта АЕЦ \"Белене\" на пазарни начала, ако българската страна пожелае това. В репортажа си за срещата Путин-Борисов телевизия НТВ припомня абсурдната ситуация с поръчаното и неизползвано оборудване за станцията, изплатените на \"Атомстройекспрот\" над 600 милиона евро компенсации след отказа на България и от този проект. Обявеното официално като двудневно работно посещение на премиера Борисов в Москва се превърна в еднодневно. Още снощи българската делегация отпътува за София след преговорите с премиера Медведев и с президента Путин и кратка среща с българската общност в посолството ни в Москва.  ", "date": "2018.05.31", "title": "Срещата между Путин и Борисов в руските медии"}
{"url": "http://www.cross.bg/blok-yadreno-godishen-1575911.html", "text": "/КРОСС/ На 31 май завърши плановият годишен ремонт на пети блок на АЕЦ “Козлодуй” за 2018 г.В 14 ч. и 26 мин. 1000-мегаватовата мощност бе включена в електроенергийната система на страната, след направена проверка и получено одобрение от Агенцията за ядрено регулиране.По време на плановия престой, започнал на 21 април, е извършено презареждане на реактора със свежо ядрено гориво за следващата 25-та поред горивна кампания. Всички ремонтнидейности, както и необходимата профилактика на системите и оборудването на блока, са изпълнени съгласно утвърдения график.Другият 1000-мегаватов енергиен блок на АЕЦ “Козлодуй” – шести, работи с натоварване от 104%.", "date": "2018.05.31", "title": "Завърши плановият годишен ремонт на пети блок на АЕЦ \"Козлодуй\""}
{"url": "http://www.cross.bg/mladost-obshtinski-suvet-1575871.html", "text": "/КРОСС/ Не трябва да бъдем водени от политически съображения в избора на временно изпълняващ длъжността кмет на район \"Младост\". Това каза лидерът на БСП-София Калоян Паргов по време на заседание на Столичния общински съвет. \"Днес за втори път Столичен общински съвет трябва да поеме отговорност. Преди повече от месец ние заявихме, че повече от всичко желаем нормализиране на обстановката в \"Младост\". От този избор зависи каква ще бъде обстановката в \"Младост\" следващата година и половина. Не трябва да бъдем водени от политически съображения. Това е недопустимо. Това, което ще ви кажа, е да бъдем водени от отговорност\", каза още той. \"Ако искате да имаме поименно гласуване, нека всеки стане и каже за кого иска да гласува\", допълни Паргов в отговор на въпрос на председателя на СОС Елен Герджиков кой от кандидатите ще подкрепят от групата на БСП.Зам.-председателят на Столичния общински съвет и част от групата на БСП Милка Христова заяви, че ще подкрепи кандидатурата на арх. Румен Русев за временно изпълняващ длъжността кмет на район \"Младост\". \"Действително сме изправени пред много сериозна дилема. Що се отнася до избора между двете кандидатури, предвид ситуацията в \"Младост\", заявявам, че аз ще подкрепя кандидатурата на арх. Румен Русев, защото той е архитект, а проблемите в \"Младост\" са обвързани със строителните дейности в момента\" допълни тя. ", "date": "2018.05.31", "title": "Паргов: Отговорността трябва да е водещата при избора на кмет на „Младост”"}
{"url": "http://www.cross.bg/erdogan-tyrtziya-prezidenta-1575872.html", "text": "/КРОСС/ Популярността на президента на Турция Реджеп Ердоган през май отбеляза спад за първи път след неуспешния опит за преврат. Това показват данни на маркетинговата компания Metropoll, цитирани от турски медии.Според публикуваните данни, Ердоган се радва на 46.3% одобрение от избирателите, докато одобрението към заявилите се като негова опозиция партии е 47.8%. Спадът при одобрението на турския президент е с 3.4% на месечна база.За последен път понижение на рейтинга на президента Ердоган в Турция е било регистрирано през юни 2016 година в навечерието на опита за преврат.След него обаче 67.7% от избирателите са изразили подкрепата си за него.Както е известно ,на 24 юни предстоят предсрочни парламентарни избори в Турция. Ситуацията обаче не е благоприятна за управляващата партия и президента, твърдят турски експерти. Обезценяването на турската лира и инфлацията са основните проблеми през икономиката на страната в последните месеци.", "date": "2018.05.31", "title": "Рейтингът на Ердоган падна  в навечерието на изборите"}
{"url": "http://www.cross.bg/ivancheva-kmet-mladost-1575873.html", "text": "/КРОСС/ Няма такава държава, няма такова правосъдие, абсолютно нагласено. Това каза задържаният кмет на столичния район \"Младост\" Десислава Иванчева.Иванчева говори отново в съдебна зала преди заседанието на Апелативния специализиран съд, който трябва да реши дали да потвърди или не отстраняването й от длъжност.На въпроса кой трябва да стане временен кмет на района, Иванчева каза, че вече е заявила своето мнение, че най-близък до идеята е настоящия ПР на общината Петър Кърджилов. „Той е \"за\" зелен Младост\", обясни Иванчева.Междувременно Столичният общински съвет избра нов временно изпълняващ длъжността кмет на \"Младост\".Общинарите избраха архитект Румен Русев да заеме мястото на кмета Десислава Иванчева. По време на обсъждането стана ясно, че легитимно зам.-кметовете на Иванчева в район \"Младост\" са трима - арх. Русев, Владимир Клисуров и Дияна Павлова, която по обективни причини не може да изпълва задълженията си.Екипът на район \"Младост\" също е в Столичната община и изрази подкрепата си за архитект Русев.Десислава Иванчева, заместникът й Биляна Петрова и бившият кмет на „Младост\" Петко Дюлгеров бяха арестувани преди повече от месец. Иванчева е обвинена във вземане на подкуп в особено големи размери, а Дюлгеров и Петрова са сочени за нейни помагачи.Петрова бе задържана заедно с Иванчева през април. Миналата седмица Специализираният наказателен съд отстрани от длъжност и нея. Тогава стана ясно, че тя също ще обжалва решението пред по-горната инстанция - Апелативният специализиран съд.Апелативният спецсъд даде 3 дни на задържания кмет на район „Младост” Десислава Иванчева да се запознае с всички материали по делото.Днес съдът трябваше да разгледа обжалването на нейното отстраняване, но се оказа, че заседание няма да има. Това означава, че Иванчева не е отстранена от длъжност окончателно.Следващото заседание е насрочено за 5 юни в 14 ч. Пред журналисти Иванчева беше категорична, че и.д. кмет на района ще бъде Петър Кърджилов, защото тя така иска и тя е кмет на района.„Самата Фандъкова каза, че аз съм кметът”, коментира Иванчева.Ситуацията в „Младост” юридически остава патова.", "date": "2018.05.31", "title": "Иванчева от съда: Няма такава държава"}
{"url": "http://www.cross.bg/kmet-kurdzhilov-beshe-1575874.html", "text": "/КРОСС/ Столичният общински съвет избра арх. Румен Русев за изпълняващ длъжността кмет на „Младост”.Кандидатурата му беше подкрепена от 33-ма души, нямаше против, а 19 се въздържаха. Другото предложение - бившият пиар на общината Петър Кърджилов беше отхвърлено с 12 „против”, 38 въздържали се и един „за”.Преди заседанието на общинския съвет служители на район „Младост” се събраха и изразиха готовността си за масово неподчинение, ако Кърджилов бъде избран. С подписка те поискаха временен кмет да стане Русев.Юристът Йоан Андреев коментира, че ако Кърджилов бъде избран, то утре няма да има служители, които да работят в района.Кърджилов присъства на заседанието и показа заповед за назначението му, подписана от настоящия временен кмет Владимир Клисуров. Последният беше посочен от Десислава Иванчева и в последствие се оттегли.  Междувременно Иванчева обжалва отстраняването си от поста.", "date": "2018.05.31", "title": "Избраха арх. Румен Русев за временен кмет на „Младост"}
{"url": "http://www.cross.bg/ninova-bulgariya-rysiya-1575875.html", "text": "/КРОСС/ „От посещението на Борисов и министрите очаквахме повече конкретика\". Това заяви председателят на БСП Корнелия Нинова пред журналисти в парламента. „Добре е, че имаше срещи и на президента Радев, и на премиера Борисов. Чрез тези посещения се размразиха отношенията между България и Русия\", каза още тя.Нинова изрази съжаление, че не е имало срещи между българските министри и техните руски колеги по конкретни теми и споразумения и нищо конкретно не е договорено. „Борисов се опита да поправи собствените си грешки от спирането на проектите, но не успя. Извинява се и търси прошка от г-н Путин, но за нас е по-важно да се извини на българския народ за пропуснатите ползи, за националния интерес на България. Надяваме се започнатият диалог между България и Русия да продължи на всички политически, дипломатически и икономически равнища, защото е в интерес на България\", допълни председателят на БСП.Нинова подчерта, че Борисов е отишъл в Русия, за да осигури газ за хъб „Балкан\", но нищо подобно не е получил. „Замразяването и на „Южен поток\", и на „Белене\", очевидно ще ни струва много за националния интерес, както виждаме от тези разговори\", коментира Корнелия Нинова. Тя припомни, че БСП подкрепя изграждането на АЕЦ „Белене\", но по информации от медиите, този проект и неговото стартиране отново е поставен за решение на българското правителство.„Руската страна е готова да се включи, но едва след като България си изясни какво иска. Нашето правителство явно още не е изяснило. Очакваме да внесат поне отпадането на мораториума, за да направим първа стъпка\", посочи тя. По нейните думи общи приказки очевидно не работят, а трябва да се дадат конкретни сигнали. Нинова обърна внимание,че всички решения се поставят под условие - ако Европа разреши, ако българското правителство реши да размрази проекта. „Има много условности, много неизвестни, никаква яснота\", уточни Корнелия Нинова. ", "date": "2018.05.31", "title": "Нинова: Посещението на Борисов в Русия - много условности, много неизвестни, никаква яснота "}
{"url": "http://www.cross.bg/svilenski-rukovodstvoto-poruchki-1575880.html", "text": "/КРОСС/ „Преди повече от три месеца БСП обяви, че ръководството на БДЖ не спазва Закона за обществените поръчки, купува електрическа енергия без да обявява обществени поръчки и нанася щети на дружеството с милиони левове\". Това каза зам.-председателят на ПГ на „БСП за България\" Георги Свиленски пред журналисти в парламента. Той добави, че БСП е  сезирала Главния прокурор за тези нарушения.„Въпреки намесата на правоохранителните органи, ръководството на БДЖ продължава да сключва договори, без да обявява обществени поръчки. Явно е, че в дружеството законите не важат, защото ръководството сключва и застраховки на релсовия състав, и на имущество без обявяване на обществена поръчка\", обяви той.Свиленски коментира, че всичко би било нормално, ако не се бе стигнало до блокиране на сметките на БДЖ, а една седмица ръководството на БДЖ и Министерство на транспорта мълчат.Народният представител попита- блокирани ли са сметките на БДЖ, изтеглени ли са пари от тези блокирани сметки, запорирани ли са 1200 вагона на товарни превози, запорирани ли са 25 дизелови мотриси Сименс - най - новите влакове на БДЖ.  Свиленски попита още- ако всичко това се е случило, защо се крие от българското общество и защо служителите на БДЖ не знаят, че следващите им заплати вероятно са под въпрос.„Призоваваме премиера, в рамките на днешния ден, да излезе и да каже, какъв е планът за спасяване на дружеството. Няма да позволим БДЖ да бъде унищожено и ограбено по този начин\", категоричен бе Георги Свиленски. ", "date": "2018.05.31", "title": "Георги Свиленски: БДЖ продължава да сключва договори без да обявява обществени поръчки "}
{"url": "http://www.cross.bg/tyrskite-kyrorti-evro-1575877.html", "text": "/КРОСС/ На прага на летния сезон - почивка у нас или в чужбина? Къде морето ще ни излезе по-евтино и накъде ще тръгнат цените на екскурзиите в Турция и Гърция след срива на валутата при турците и скока на бензина при Гърците? Отговорите от Георги Георгиев в рубриката „На твоя страна”, съобщава Нова тв.Традиционно всяко лято хиляди българи стягат куфарите за Гърция или Турция. Очакванията са около 650 000 българи да окупират плажовете в южната ни съседка, а около 310 000 да почиват в турските курорти.За юли, например, цените на стаите в пансион започват от 5 евро, а в хотели с пет звезди – от 69 евро.Ако до преди години за лев получавахме една турска лира, сега вече можем да получим почти три. От началото на годната валутата в Турция загуби над 20% от стойността си спрямо долара и еврото. Напук на очакванията за по-евтини пътувания заради по-евтината лира, туроператорите не намаляват цените. Първо, защото не продават пакетите в лири, и второ, защото повечето резервации са направени много преди сериозния срив на валутата на съседите.От кризата обаче печелят хотелиерите в турските курорти. Засега обаче плюсовете не се отразяват в цената на нощувките. За туристите с евро в джобовете храната в ресторантите, екскурзиите и посещението на различни забележителности са повече от изгодни.По-евтиният пазар при съседите активизира алъш вериша в много от градовете край границата. Това даде тласък и на туризма. Всяка седмица хиляди туристи тръгват от международната автогара в София към турските курорти. Първите групи заминаха още в началото на май, а само след дни се очакват едновременно към турските курорти да тръгват десетки автобуси с българи. Очаква се много силен сезон. Завръщането на туристите в турските курорти веднага тласна цените на почивките нагоре - минимум с 10-15 %. Най-предпочитани остават хотелите в Кушадасъ, Дидим, Бодрум, Мармарис и Анталия.По-солено се очертава морето в Гърция. За да достигнем до плажовете на съседите, пътуването ще ни струва много повече, защото за да заредим, ще се наложи да бръкнем много по-дълбоко в джоба си. Сега цената на литър бензин минава 1,50 евро. Прогнозите на експертите са, че в пика на сезона по островите ще зареждаме и за 2.5 евро. Още преди скъпите горива да се отразят на туризма, почивките тръгнаха нагоре. Пакетите са основни за 7 нощувки със закуска и вечеря.", "date": "2018.05.31", "title": "Вижте къде морето ще ни излезе по-евтино това лято"}
{"url": "http://www.cross.bg/dazd-detzata-subitieto-1575884.html", "text": "/КРОСС/ Държавната агенция за закрила на детето (ДАЗД) е подготвила специална изненада за всички деца, които нямат възможност да посетят зала „Асикс Арена“, поради неочаквано големия интерес към уникалното влогърско събитие Д@!ЗДр“ на 01 юни. От Агенцията пазят в тайна каква е тя, но призовават децата да следят рубриката  „Пресцентър на сайта www.sacp.government.bg.На Празника на детето ДАЗД организира първото по рода си влогърско събитие ще вземат участие едни от най-известните ютюбъри в България. Всички те имат стотици хиляди почитатели, които никога до сега не са били заедно на една сцена. За събитието са подготвени специални клипове, неизлъчвани до момента. Това ще се случи в зала „Асикс Арена“. Основната тема на събитието е как интернет да бъде безопасен за децата. Агенцията и новите любимци на стотици хиляди момчета и момичета – The Clashers, The Pact, Майко Мила! и Айде БГ обединиха усилията си, за да направят нещо иновативно и много полезно за всички малки и големи българчета. През последните два месеца известните ютюбъри работиха напълно доброволно по реализиране политиката на ДАЗД за постигане по-добра защита в глобалната мрежата на всяко дете.„Д@!ЗДр“ е инициатива на председателя на Агенцията д-р Елеонора Лилова. Преди да поеме поста в ДАЗД, тя бе директор на едно от най-големите столични училища. Ежедневният контакт с поколения ученици й дават солидната подготовка да търси и намира най-прекия път до интересите на децата.", "date": "2018.05.31", "title": "ДАЗД готви специална изненада за събитието „Д@!ЗДр“ на 1 юни"}
{"url": "http://www.cross.bg/kyoveshi-peshenieto-ppez-1575879.html", "text": "/КРОСС/ Pyмънcĸият Koнcтитyциoнeн cъд e зaдължил пpeзидeнтът Kлayc Йoxaниc дa издaдe yĸaз зa oтcтpaнявaнe oт длъжнocт нa глaвния пpoĸypop нa Haциoнaлнaтa диpeĸция зa бopбa c ĸopyпциятa /HДБЛ/ Лaypa Koдpyцa Kьoвeши, cъoбщи ĸъcнo cнoщи инфopмaциoнният caйт Зиape, цитиpaн oт Диp.бг.Cъдът e пyблиĸyвaл cъoбщeниe, в ĸoeтo пocoчвa, чe e ycтaнoвил юpидичecĸи ĸoнфлиĸт oт ĸoнcтитyциoннo ecтecтвo мeждy миниcтъpa нa пpaвocъдиeтo и пpeзидeнтa нa Pyмъния в peзyлтaт нa oтĸaзa нa дъpжaния глaвa дa дaдe xoд нa пpeдлoжeниeтo нa пpaвocъдния миниcтъp зa oтcтpaнявaнe нa Kьoвeши.B cъoбщeниeтo ce yтoчнявa, чe peшeниeтo нa Koнcтитyциoнния cъд e oĸoнчaтeлнo и имa зaдължитeлeн xapaĸтep, a  днec ce oчaĸвa  cъдът дa дaдe paзяcнeния.   Cлeд ĸaтo cъдът  зaдължи пpeзидeнтa Kлayc Йoxaниc дa oтcтpaни глaвния пpoĸypop нa Aгeнциятa зa бopбa c ĸopyпциятa oĸoлo 1500 дyши ce cъбpaxa в cтoлицaтa Бyĸypeщ и дpyги гpaдoвe, зa дa изpaзят пoдĸpeпaтa cи зa нeя.Πpoтecтиpaщитe oпpeдeлиxa cъдa ĸaтo „poб нa yпpaвлявaщaтa Coциaлдeмoĸpaтичecĸa пapтия\". Pъĸoвoдeнaтa oт Kьoвeши aгeнция cтoи зaд знaĸoви дeлa cpeщy виcoĸoпocтaвeни пoлитици, oбвинeни в пoдĸyпи и злoyпoтpeбa c влacт.Ha 22 фeвpyapи миниcтъpът нa пpaвocъдиeтo Tyдopeл Toaдep пoиcĸa oтcтpaнявaнe нa шeфĸaтa нa HДБK Лaypa Koдpyцa Kьoвeши, oбвинявaйĸи я в paзлични нapyшeния, вĸлючитeлнo aвтopитapнo пoвeдeниe, нaмeca в ĸopyпциoнни дeлa, oтĸaз дa ce яви нa изcлyшвaнe в пapлaмeнтa и дpyги.  Toвa пpeдизвиĸa ocтpи ĸpитиĸи cpeд pyмънcĸитe гpaждaни, а Бpюĸceл изpaзи пpитecнeниe зa нeзaвиcимocттa нa cъдeбнaтa cиcтeмa.Πo-ĸъcнo Bиcшият cъвeт нa мaгиcтpaтypaтa c 6:1 глaca oтĸaзa дa изпълни  иcĸaнeтo нa миниcтъpa, a пpeзидeнтът Kлayc Йoxaниc зaяви, чe мoтивитe нa миниcтъpa нe ca ycпeли дa гo yбeдят и oтĸaзa дa oтcтpaни oт длъжнocт глaвния пpoĸypop нa HДБK.Cлeд oтĸaзa нa пpeзидeнтa лeвoцeнтpиcтĸoтo пpaвитeлcтвo нa Coциaлдeмoĸpaтичecĸaтa пapтия и Aлиaнca нa либepaлитe и дeмoĸpaтитe ceзиpa Koнcтитyциoнния cъд. Πpeди peшeниeтo нa cъдa пpeзидeнтът Йoxaниc зaяви, чe нeзaвиcимo ĸaĸвo щe бъдe тo, тoй щe ce зaпoзнae c нeгo и мoтивитe мy и „щe дeйcтвa пo cъoтвeтния нaчин\".Πpaвocъдният миниcтъp Tyдopeл Toaдep нaпиca във Фeйcбyĸ cлeд oпoвecтявaнeтo нa peшeниeтo, чe тo „изтъĸвa ĸoнcтитyциoнния пpинцип, cпopeд ĸoйтo пpoĸypopитe paзвивaт дeйнocттa cи пoд pъĸoвoдcтвoтo нa миниcтъpa нa пpaвocъдиeтo\". Cпopeд нeгo „пpeзидeнтът нямa ниĸaĸви зaĸoнoви пpaвoмoщия дa oцeнявa пpoфecиoнaлнитe и мeниджъpcĸи ĸoмпeтeнции нa виcшитe пpoĸypopи, зa paзлиĸa oт миниcтъpa нa пpaвocъдиeтo\".Oпoзициятa ĸpитиĸyвa ocтpo днeшнoтo peшeниe. Πapлaмeнтapиcти oт двeтe нaй-гoлeми oпoзициoнни пapтии - Haциoнaлнo-либepaлнaтa пapтия и oт Cъюз зa cпaceниe нa Pyмъния - oпpeдeлиxa peшeниeтo ĸaтo „aбcypднo\" и „фyндaмeнтaлнo пoгpeшнo\" и пpизoвaxa зa дeпoлитизaция нa Koнcтитyциoнния cъд.Cъщeвpeмeннo в coциaлнитe мpeжи зaпoчнaxa дa ce пoявявaт пpизиви зa пpoтecти нa Πлoщaдa нa пoбeдaтa в Бyĸypeщ. „Hямa дa ce oтĸaжeм! Щe зaщитим дeмoĸpaциятa!\", пpизoвaxa opгaнизaтopи нa cъбитиeтo.HДБK, ĸoятo e изĸлючитeлнo aĸтивнa в пpecлeдвaнeтo нa виcoĸoпocтaвeни длъжнocтни лицa, зaпoдoзpeни в ĸopyпция, e мнoгo пoпyляpнa и cpeд pyмънцитe.Cъздaдeнa пpeз 2002 г., HДБK мнoгoĸpaтнo пoлyчaвaшe пoxвaли в дoĸлaдитe нa Eвpoпeйcĸaтa ĸoмиcия в paмĸитe нa Mexaнизмa зa cътpyдничecтвo и пpoвepĸa. Oтĸaĸтo Kьoвeши пoe pъĸoвoдcтвoтo нa aнтиĸopyпциoннaтa aгeнция пpeз 2013 г., дeлът нa ocъдитeлнитe пpиcъди pязĸo ce yвeличи, oтбeлязвa Poйтepc.Aгeнциятa paзcлeдвa пapлaмeнтapиcти, миниcтpи, ĸмeтoвe, мaгиcтpaти и бизнecмeни пpeз пocлeднитe гoдини, ĸaтo paзĸpи ĸoнфлиĸти нa интepecи, злoyпoтpeби cъc cлyжeбнo пoлoжeниe, измaми и paздaвaнe нa дъpжaвни пopъчĸи cpeщy пoдĸyпи.Bъзмoжни xoдoвe нa пpeзидeнтa„Tpyc в пpaвocъдиeтo в Pyмъния. Πpeзидeнтът тpябвa дa yвoлни шeфĸaтa нa aнтиĸopyпциoннaтa aгeнция\" (в. „Eвeнимeнтyл зилeй\"), „Koнcтитyциoнният cъд - Kлayc Йoxaниc: 1-0. Имa ли пpeзидeнтът шaнc зa peвaнш?\" (в. „Poмъния либepa\") ca чacт oт зaглaвиятa в eлeĸтpoннитe мeдии cлeд днeшнoтo peшeниe нa Koнcтитyциoнния cъд.Cпopeд изтoчници, цитиpaни oт тeлeвизия Aнтeнa 3, пpeзидeнтът Йoxaниc нямa дa бъpзa дa oтcтpaни Kьoвeши. Дъpжaвният глaвa мoжe дa зaлoжи нa фaĸтa, чe peшeниeтo нa Koнcтитyциoнния cъд нe cпoмeнaвa cpoĸ, в ĸoйтo тpябвa дa бъдe издaдeн yĸaзът и cлeдoвaтeлнo тoй мoжe дa ce oпитa дa пpoтaĸa. Maндaтът й изтичa пpeз 2019 г, пише Дефакто. бг.Дpyг вapиaнт e дa пoдпишe yĸaз зa oтcтpaнявaнe нa Kьoвeши, ĸaтo cъщeвpeмeннo я нaзнaчи зa вpeмeнeн pъĸoвoдитeл нa HДБK, пocoчвaт изтoчницитe.Πpeдcтaвитeли нa yпpaвлявaщaтa ĸoaлиция изpaзиxa мнeниe, чe caмaтa Kьoвeши мoжe дa peши дa пoдaдe ocтaвĸa cлeд peшeниeтo нa cъдa ĸaтo „пpoявa нa дocтoйнcтвo\".„Ha пъpвo чeтeнe пpeзидeнтът вce oщe мoжe дa oтxвъpли yвoлнeниeтo, aĸo ycпee дa oтĸpиe зaĸoнoви apгyмeнти\", ĸoмeнтиpa eĸcпepтът Лaypa Щeфaн, цитиpaнa oт Poйтepc. „Ho peшeниeтo нaмaлявa пpaвoмoщиятa нa пpeзидeнтa и yвeличaвa тeзи нa пpaвocъдния миниcтъp\".„Бяx yпpeĸнaтa, чe иcĸaм дa пocтигнa пpиcъди нa вcяĸa цeнa. He знaм зa ĸaĸвo жeлaниe cтaвa дyмa. Paзcлeдвaнeтo нa лицa, ĸoитo зaeмaт дъpжaвни пocтoвe, нe e жeлaниe, a зaĸoннo пpaвoмoщиe. Toвa e пpaвoмoщиeтo, ĸoeтo имaм„, пocoчи в нaчaлoтo нa гoдинaтa Kьoвeши в oтгoвop нa eднo oт oбвинeниятa нa пpaвocъдния миниcтъp.И oщe: нямa нитo eднo  peшeниe нa Eвpoпeйcĸия cъд зa пpaвaтa нa чoвeĸa в Cтpacбypг cpeщy Pyмъния пo дeлa нa aнтиĸopyпциoннaтa диpeĸция, oтĸaĸтo тя я e oглaвилa пpeз 2013 г. Heщo пoвeчe - paбoтaтa нa диpeĸциятa e пoдoбpилa имиджa нa Pyмъния.Oт DNА изпpaтиxмe нa cъд близo 1000 дyши пpeз минaлaтa гoдинa, вĸлючитeлнo тpимa миниcтpи, шecтимa дeпyтaти и двaмa зaм.-миниcтpи,  oбяви минaлaтa гoдинa  Kьoвeши.  Eднa тpeтa oт oбвинeниятa ca зa злoyпoтpeби c eвpoпeйcĸи cpeдcтвa. Πoдчинeнитe ѝ пpoĸypopи ca cпeчeлили 713 дeлa, вĸлючитeлнo cpeщy чeтиpимa дeпyтaти, 28 ĸмeтoвe и 30 pъĸoвoдитeли нa дъpжaвни ĸoмпaнии и инcтитyции.  Haд 90 % oт cлyчaитe, пo ĸoитo e paбoтилa ДHA, пpиĸлючвaт c ocъдитeлни пpиcъди, зaяви Kьoвeши.Bпeчaтлявaщo бe, чe нaд 85 % oт paзcлeдвaниятa нa ДHA зaпoчвaт пo cигнaли нa гpaждaни и фиpми, a нe нa oфициaлни инcтитyции. A пpeз 2016 г. cтaтиcтиĸaтa oтчитa нaд 55 % oбщecтвeнo дoвepиe в тaзи cтpyĸтypa.Aгeнциятa нaпoмня, чe yпpaвлявaщaтa Coциaлдeмoĸpaтичecĸa пapтия ce oпитa в нaчaлoтo нa 2017 г. дa дeĸpиминaлизиpa няĸoлĸo ĸopyпциoнни пpecтъплeния чpeз извънpeдни пocтaнoвлeния, ĸoитo пpeдизвиĸaxa нaй-гoлeмитe yлични пpoтecти oт дeceтилeтия. B мoмeнтa ce вoди дeлo cpeщy лидepa нa пapтиятa пo oбвинeния в злoyпoтpeбa cъc cлyжeбнo пoлoжeниe. ", "date": "2018.05.31", "title": "КС нa Pyмъния махна Лaypa Kьoвeши като глaвeн пpoĸypop нa aнтиĸopyпциoннaтa aгeнция"}
{"url": "http://www.cross.bg/kunev-rysiya-bulgariya-1575859.html", "text": "/КРОСС/ „Посещението на президента Румен Радев в Русия бе изключително важно. От срещите, на които присъствах- и с президента на Русия, и с нейния министър-председател, останах с впечатлението, че те преминаха в много сърдечен дух.\"  Това заяви председателят на икономическата комисия в парламента и народен представител от „БСП за България\" Петър Кънев пред БНР.По думите му състоялият се там работен обяд е протекъл също много интересно. „От руска страна бяха четирима министри. Президентът Путин им даваше думата на всеки от тах, за да резюмират какво е отношението между страните ни в областта на културата, транспорта, икономиката. Коментираше се темата за лицензионните режими, туризма, изграждането на АЕЦ „Белене\", обясни Петър Кънев. По време на срещите е било заявено от руска страна, че нашият отказ от Южен поток им е струвал 800 млн. долара. „България трябва да намери своето място в чисто икономически план. Сега е моментът да поставим нашите условия по-категорично\", обясни Кънев. Той смята, че по-скоро се мисли в посока-  отклоняване на част от капацитета на втората турска тръба към България. Според него се вижда и че от Западна Европа вече има желание за водене на преговори с Русия. „Даваме си сметка, че страната ни може да бъде заобиколена и от газови, и от транспортни коридори и сега точно е моментът да действаме. Трябва да видим къде са българските интереси и да ги отстояваме\", каза също Кънев.  ", "date": "2018.05.31", "title": "Кънев: Посещението на Румен Радев в Русия бе изключително важно"}
{"url": "http://www.cross.bg/gyunaii-dushterya-bezparichie-1575860.html", "text": "/КРОСС/ Убиецът, който застреля жена си и съсед в хасковското село Козлец, е отключил психически проблем и се е поболял от безпаричие заради болното си дете.Преди ден 45-годишният Гюнай Мюмюн застреля със законно притежавана ловна пушка двама души.Вчера е трябвало да замине за Турция за преглед при специалист за дъщеря си. Взима 1500 лв. на заем от свой роднини, но в деня на пътуването им се обажда, че се е успал.Изстрелите отекват в 9:30 сутринта. Жената е простреляна в дома си. Съседът чува изстрела и се втурва да помага, но мъжът го посреща с насочена пушка.Нина Николова, говорител на МВР -Хасково, коментира, че оръжието е било подпряно на стената  и той е чакал полицаите. Не е бил агресивен.Убийството става пред очите на съседи и роднини. Голямата дъщеря на Гюнай опитала да го спре. Минути преди стрелбата Себахтин Неази помага на убития мъж да ремонтират трактора му. „Ако бях тук щеше да ме разстреля и мен\", сподели той.Според съседите, Гюнай бил добър човек, но се поболял, заради невъзможността да осигури пари за лечението 6-годишната си дъщеря.Болестта го е направила ревнив, без причина. Тормозел жена си, а мъжете в селото заплашвал. „Момчетата казали на кварталния, но той им казал да подадат жалба\", допълни Себахтин.Мюмюн е задържан и е направил пълни самопризнания. Очаква се днес прокуратурата да му повдигне обвинение за двойното убийство. ", "date": "2018.05.31", "title": "Убиецът от Козлец отключил психически проблем от безпаричие"}
{"url": "http://www.cross.bg/botev-biblioteka-natzionalnata-1575861.html", "text": "/КРОСС/  В петък, 1 юни, Националната библиотека  ще покаже оригиналният личен бележник на Христо Ботев.В него Ботев е записвал подробности за литературната си дейност в последната година от своя живот. Там присъстват имена на негови революционни съратници, дори и черновата на стихотворението \"Обесването на Васил Левски\".Гражданите ще могат да видят ценният експонат от 11.00 до 14.00 ч.Наред с това, ще бъде презентирана и електронната версия на тефтерчето. Това е съвместен проект на Националната библиотека и Регионалната библиотека \"Христо Ботев\" - Враца, информира Нова ТВ.След тефтерчето на Левски, това е вторият толкова ценен документ във фонда на Националната библиотека.В 11.00 ч. на 1 юни в централното фоайе ще бъде открита и изложбата \"Перо и знаме\", посветена на 170-ата годишнина от рождението на Христо Ботев.Посетителите ще могат да видят вестници и всякакви материали, които запознават с различни етапи от живота и дейността на Ботев. ", "date": "2018.05.31", "title": "Националната библиотека ще покаже оригиналното тефтерче на Ботев"}
{"url": "http://www.cross.bg/chasa-intzidenta-varna-1575878.html", "text": "/КРОСС/ Шофьор се преобърна с джипа си БМВ на бул. “Васил Левски” във Варна, който е един от най-натоварените в града.При инцидента, който е станал около 6 часа тази сутрин, няма пострадали, а водачът е избягал от местопроизшествието и бе обявен за издирване. От Областната дирекция на МВР в морския град съобщиха, че около 11 часа мъжът, който е 39-годишен варненец, е задържан. По всяка вероятност причината за катастрофата е несъобразена скорост. Джипът се е обърнал на прав участък от пътя, по който ясно се виждат дълги следи от спирачен път. Пожарникари предотвратиха разлив на гориво от резервоара на преобърналата се кола.Заради инцидента обаче по булеварда има голямо задръстване.Шофьорът е санкциониран по административен ред, като за допуснатите нарушения Закона за движение по пътищата предвижда лишаване от право да се управлява МПС за срок до 6 месеца и парична санкция.", "date": "2018.05.31", "title": "Джип се преобърна на натоварен булевард във Варна "}
{"url": "http://www.cross.bg/arheologicheski-predstavyat-izlozhba-1575862.html", "text": "/КРОСС/ От днес до 3 юни Бургас ще е домакин на 57-ата Национална археологическа конференция. Учени от цялата страна ще представят резултатите от проучванията си през 2017 г. Събитието е част от разширената програма на Европейския морски ден, чийто домакин тази година е морският град.Мащабният форум ще събере в културен център „Морско казино\" елита на българската археология. На него ще бъдат представени изследвания за най-важните в научно отношение праисторически, антични, тракийски и средновековни обекти, съобщи доц. Людмил Вагалински - директор на Националния археологически институт при Българската академия на науките.„Ще се представят най-добрите археологически резултати. Ще бъде направена и изложба за подводните археологически проучвания. Друга музейна изложба ще представи прекрасните находки от Южния некропол на тази римска колония, римски век, основно II-III век\", каза той.Днес ще бъдат раздадени годишните награди „Златен грифон\" на Министерството на културата. Те се присъждат за цялостен принос за развитието на археологическата наука и за откритие на 2017 г. ", "date": "2018.05.31", "title": "Бургас домакинства 57-ата Национална археологическа конференция"}
{"url": "http://www.cross.bg/mlyako-proizvoditeli-godina-1575864.html", "text": "/КРОСС/ На 23 май 2018 г. с Постановление № 84 на МС е променена  Наредбата за предоставяне на плодове и зеленчуци и на мляко и млечни продукти в училищата, в отсъствието на премиера Борисов и е публикувана спешно в Държавен вестник.Цяла година не стигна на Министерството на земеделието да подготви промените в наредбата, касаеща прилагането на европейските схеми за училищен плод и мляко. А сега тези, които досега осъществяваха изпълнението на програмите, бяха силно изненадани от скоростните промени. Те не бяха нито информирани, нито някой беше търсил тяхното мнение. Промените са плод на силно лобистки интереси, които целяха да се предложи дискусия в рамките на месец и съответно предвид стартиралият прием от месец май, да не съществува каквато и да е хипотетична възможност за промяна на параметрите на изискванията  за оценка. Едва на проведеното изслушване на Комисията по земеделие и храни, се разбра, че разговори не са водени със заинтересованите страни, не са коментирани правилата за реализация на програмата.Търсим отговори, но такива няма и на инат се приема нормативен акт, който създава сериозно безпокойство за това дали все пак българските деца ще имат достъп до плодове и млечни продукти. Кой носи отговорност за закъснението, за липсата  на каквато и да е комуникация с тези,  от които досега са изпълнявали своите ангажименти и са доказали възможността да реализират програмите?В последствие, измененията в Наредбата бяха подложени на сериозен обществен интерес, обсъждания и изключителен много жалби от заинтересованите страни, въпреки опитите на Министерството на земеделието, храните и горите да прикрие създалата се ситуация.Проведоха се срещи с представители на всички заинтересовани страни, дебатира се и в Комисията по земеделие и храни. Стигна се и до покана от Министър Порожанов за делови разговор в МЗГХ с представители на бизнеса и производителите. Тази среща, проведена на 22.05.2018 г. непосредствено след заседание на Комисията по земеделие и храни отново, не е довела до постигане на разбирателство между заинтересованите страни.Независимо от това, промените на следващия ден са приети.Приети, въпреки предложението на министър-председателя на България от 16.05.2018 г. в МС да се оттегли точката от дневния ред докато не се осъществи среща между министрите Валери Симеонов, Вълчев, Порожанов, Ананиев и Караниколов, на която да се детайлизират нещата, защото смисълът й е да имаме здрави деца.Такава среща не е проведена, видно от изказванията на заместник  министър-председателя Валери Симеонов, който категорично заяви, че това постановление е прието „на сляпо\" и Наредбата е сведена до едно изречение, в което може да изброите печелившите фирми.Приета е Наредба, която противоречи на решение на КЗК №482 от 04.05.2017 г., че и дори досега действащата наредба не дава достъп на всички за кандидатстване по схемите и нарушава основни принципи на правилата за конкуренцията.Приета е Наредба, която дава предпоставка за фалит на около 500 фирми в България, които в продължение на няколко години успешно осъществяват дейностите по схемите и са постигнали близо 95% усвояване на средствата по схемите.Уважаеми г-н Порожанов, един от мотивите ви за приемане на тази спорна наредба е да се засили възможността производителите да правят директни доставки, както е в цяла Европа чрез насърчаване на късите вериги. Съгласно чл. 11, параграф 1 от Делегиран Регламент № 807 на Комисията е ясно уточнено, каква е тя. Оттук става ясно, че Вие доста криворазбрано прилагате определението за „къса верига на доставка\". Това не е възможност производителите да правят директни доставки до учебни заведения и чрез късата верига на доставка не се дава приоритет на производителите.При прилагане на обединената схема „Училищен плод\" и „Училищно мляко\" от страна на държавите членки за периода от учебната 2017-2018 до учебната 2022-2023 година, ЕК в редица работни групи дава насоки - как съответната държава членка да залага ясни и обективни критерии с цел недискриминационно третиране на всички потенциални кандидати и да не се правят съществени промени в критериите за подбор, след като бъдат зададени.В нито една държава членка не се дава приоритет на една потенциална група доставчици пред друга. Това е пълен парадокс! Това е създаване на монопол! Държавите членки залагат приоритета на продуктите! На продуктите, а не на производителите! Именно така ще се стимулира българският производител- чрез даване на приоритет на българската продукция!Сега уважаеми г-н министър, по същество, защото с тази наредба ще цари пълен монопол на определени производители с цел преразпределяне на пазара в България!С тази наредба се отваря още повече ножицата между малкия и големия бизнес.С тази наредба се обслужват определени интереси !От общо 225 млекопреработватели в държавата, 53 произвеждат различни продукти по БДС, а 20 произвеждат и заветните три за кисело мляко, за кашкавал и сирене и 9 производителя са преки участници в схема „Училищно мляко\" за учебната 2017/2018 година. Само тези 9 производители на мляко и млечни продукти ще могат да участват по схема „Училищно мляко\" за предстоящата 2018/2019 учебна година ето защо: Предполагаме, а както се каза и на комисията по земеделие и храни, че България вече е разделена между двама земеделски стопанина, че кандидатстват двама производителя - единият е измежду тези 9, които са участвали по схема „Училищно мляко\" за предходната учебната 2017/2018 година и другият производител за първи път ще участва. Ето пример- По програмата могат да се доставят само кисело мляко, кашкавал и сирене по БДС. Предполагаме, че и двамата производители ги имат.- И двамата имат равен брой сертификати. - И ето най-интересния критерий, в който всъщност е „ключът към палатката\" - „по-голям опит по схемата на базата на брой учебни заведения\", опит имат само споменатите горе 9 производителя, това автоматично означава, че завинаги по схемата ще участват тези 9 производители, освен ако не започнат пряко да се конкурират по броя на учебните заведения. А въпросните търговци изобщо не са част от веригата!Ето как изчезва конкуренцията и как ще се създава монопол на определени производители в млечния бранш и на тяхно място идват корупционните практики.Тук е мястото да попитаме министър Порожанов: продължавате ли да поддържате думите си от 16.05.2018 г. на МС, че това преразпределение на пазара „няма да е толкова драматично за въпросните търговци\"?Посочените критерии не са обективни спрямо свободната търговия и нарушават конкуренцията между производител и търговец!Нека за последен път стане ясно, че схемите са предназначени за подобряване на разпространението на селскостопански продукти и за подобряване на хранителните навици на децата. Схемите нямат за цел да подпомагат млечния сектор в общността.Схемите нямат за цел монополизиране, картелизиране на тези сектори.Схемите нямат за цел да обслужват определени лица, близки до властта.Уважаеми политици от ГЕРБ, Вие посегнахте и на млякото за децата, за да си напълните джобовете !СПРЕТЕ С ВАШИТЕ СХЕМИ ! ", "date": "2018.05.31", "title": "Георги Стоилов към ГЕРБ: Посегнахте и на млякото за децата, за да си напълните джобовете "}
{"url": "http://www.cross.bg/dzhaz-spasov-lyudmil-1575865.html", "text": "/КРОСС/  На 1 юни, петък, пускат в продажба билетите за \"Джаз в Бургас\". Търсете ги в касата на експо център \"Флора\", лятната каса до Часовника, в мрежата на Eventim и Grabo.Както обявихме по-рано, първите три дни на джаз фестивала /12, 13 и 14 юли/ тази година ще зарадват почитателите на стилната музика с изпълнения на проектите: \"So nice ...south jazz\", \"Golden project \", \"Zootcase\", \"Jazz fusion trio PLAYIS \", \"Lilly Ilieva & \"The Minimum Quartet\", \"Джазта-праста трио\" и \"Хилда Казасян квинтет\".Втората порция джаз очаквайте през август, когато на 03.08 /петък/ на откритата сцена в експо център \"Флора\" ще изгреят зашеметяващият квинтет \"Фънкалеро\" и проектът с американско участие \"Two Cities One World\".Кулминационен завършек на \"Джаз в Бургас 2018\" ще поставят музикантите от \"Стик\", Теодосий Спасов и Людмил Крумов Дуо, а за доброто настроение до малките часове на всяка една от фестивалните вечери ще допринася фестивален джемсешън.\"Джаз в Бургас\" се осъществява с любезната подкрепа на Фондация \"Америка за България\", чрез Програмата \"ИЗКУСТВО В ДВИЖЕНИЕ\", администрирана от Фондация \"Арт Офис\", банка ДСК, Арт ателие, All the Jazz. За поредна година фестивалът ще бъде домакин на най-добрите български музиканти в този стил, както и на световно доказани техни колеги от Холандия, Германия и САЩ.Билети - ценови категории:- за ден - 15.00 лв.- за два дни - 25.00 лв.- за три дни - 30.00 лв.- за четири дни - 40.00 лв.- за пет дни - 45.00 лв.Димитър Льолев - саксофонМирослав Иванов - китараВасил Спасов - пианоРадослав Славчев - басГеорги Марков - ударниАна Катур- вокалДжаред Катур - китара (САЩ ) Пол Бракенс - бас ( САЩ ) Матей Христосков - барабани ФЕСТИВАЛЕН  ДЖЕМСЕШЪНВладимир Кърпаров - саксофонМирослав Турийски - пианоМихаил Иванов - контрабасДимитър Семов - ударниТеодосий Спасов - кавалЛюдмил Крумов - китараФЕСТИВАЛЕН  ДЖЕМСЕШЪН", "date": "2018.05.31", "title": "На 1 юни пускат в продажба билетите за „Джаз в Бургас“"}
{"url": "http://www.cross.bg/tramvaite-minavat-sgradi-1575866.html", "text": "/КРОСС/ Протест в София спря за кратко движението на трамваите по бул. \"Скобелев\" преди НДК.Живеещите в близките сгради излязоха на пореден протест срещу временното преместване на трамвайните линии, което продължава вече близо 7 години. Те издигнаха плакати с надпис \"Няма да търпим, искаме да спим\", предаде bTV.Трасето беше изградено през 2010 година като временно заради изграждането на метрото. И вече 7 години общината отлага преместването му. По него минават трамваите номер 1, 6 и 7.Хората поискаха водачите да спазват ограничението от 5 км/ч при минаване по трасето и категорично заявиха, че не вярват на обещанията на общината.Според закона за устройство на територията, не може трамвайно трасе да минава толкова близо до жилищни сгради.Кметът на район \"Триадица\" Иван Шишков посочи, че до месец и половина ще бъде избрана концепцията откъде да минават трамваите и ще се направи проект. Единият подход е слизане в подлеза и тунел по бул. \"Витоша\" или да слиза долу и по обособен път да се изкачи горе, но това е по-скъпият подход.", "date": "2018.05.31", "title": " Протестиращи спряха трамваите по \"Скобелев\""}
{"url": "http://www.cross.bg/borshosh-godina-bili-1575867.html", "text": "/КРОСС/ Прокуратурата даде на съд бившия директор на НДК Мирослав Боршош. Той е обвинен за нецелево разходване на пари, умишлена безстопанственост, сключване на неизгодни сделки, длъжностно присвояване и принуда, припомнят от прокуратурата, цитирани от БТА. Разследването започна през юли миналата година.Боршош отива на съд за това, че се е разпоредил 3 431 146,06 лв. да бъдат изразходвани за заплащане на разходи, които не са свързани с дейностите, за които са били отпуснати.С решение на Министерския съвет от август миналата година е увеличен капиталът на Националния дворец на културата със 17 млн. лв., като средствата са били за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз.В хода на разследването е установено, че за 2 години - от 2015 до 2017 година Боршош е сключил договори с адвокатски дружества при наличие на назначени двама юрисконсулти, за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата. За това били платени 389 624.82 лв.Събрани са още и доказателства за друго престъпление, с което според прокуратурата държавата е ощетена с 28 399,61лв. Този път става дума за купуване на коли, като в същото време НДК е разполагало с кола и микробус. Въпреки това и преди да изчака решението на МС Боршош сключил договор за оперативен лизниг на кола и били платени 14 199 лв. След това пък Министерския съвет уважил искането и на НДК е предоставен за временно ползване и стопанисване друга кола. Договорът за лизинга не бил прекратен, а дори подновен следващата година.Прокуратурата твърди още, че за една година Боршош сключил 15 неизгодни сделки, от които за НДК са настъпили значителни вреди в размер на 86 740 лв. Договорите са пиарски и адвокатски услуги.Председателят на съвета на директорите на НДК Валентин Кръстев е обвинен за това, че е принудил и заплашил трима служители на НДК, назначени за членове на комисия за провеждане на открита процедура за възлагане на обществена поръчка да подпишат протокол за провеждане на открита процедура ремонта на НДК.  ", "date": "2018.05.31", "title": "Прокуратурата даде на съд бившия директор на НДК Мирослав Боршош"}
{"url": "http://www.cross.bg/energiiiniyat-regylator-obsuzhda-novite-tzeni-na-toka-1575868.html", "text": "/КРОСС/ Комисията за енергийно и водно регулиране ще разгледа цените на тока.Работен доклад на регулатора предвижда минимално поскъпване на електроенергията за бита с 1,89% от 1 юли.От трите електроразпределителни дружества ЧЕЗ иска най-голямо поскъпване на тока. Причината са направените инвестиции. ", "date": "2018.05.31", "title": " Енергийният регулатор обсъжда новите цени на тока"}
{"url": "http://www.cross.bg/chasa-macha-igraya-1575869.html", "text": "Най-добрият ни тенисист Григор Димитров посочи търпеливата игра и добрата си физическа подготовка като основни причини за победата му над Джаред Доналдсън във втория кръг на \"Ролан Гарос\".Българинът се наложи изключително трудно в пет сета, а срещата продължи 4 часа и 20 минути. Световният номер 5 изоставаше с 1:2 сета, но направи обрат и стигна до успеха с 6:7 (2), 6:4, 4:6, 6:4, 10:8.В края на мача Доналдсън се срина физически, а първото нещо, което Гришо направи след спечелването на двубоя, бе да целуне своите крака.                       \"За това живея, за такива мачове и такава публика. Това са толкова специални моменти. Само като играч можеш да ги оцениш. Може би дори да бях загубил мача, пак щях да го оценя по различен начин. Засега всичко е позитивно. Гледаме напред. Надявам се, че в следващия мач ще играя по-добре. Ако трябва 5 часа - 5 часа ще играя, само и само да спечеля мача. Следващият съперник на 27-годишния българин ще бъде испанецът Фернандо Вердаско, който надви с 6:3, 6:2, 6:2 аржентинеца Гидо Андреоци. По всяка вероятност двубоят ще бъде в петък.", "date": "2018.05.31", "title": "Гришо: Ако трябва ще играя 5 часа, за да спечеля "}
{"url": "http://www.cross.bg/podgotovka-eksperimenti-misii-1575853.html", "text": "/КРОСС/ Следващият екипаж на Международната космическа станция, който ще потегли през юни, ще извърши серия от експерименти за подготовка на продължителни мисии до Луната и Марс, съобщи ДПА. Сред оборудването, което ще бъде инсталирано на МКС, е триизмерен микроскоп, който работи в реално време и дава възможност за наблюдения на динамични клетъчни процеси, например как се развиват човешки имунни клетки в безтегловност. Проектът за изследване на  ефекта от стреса върху имунната система ще бъде полезен и за обществото, но целта е по-специално да помогне за подготовка на астронавтите за  продължителни космически полети. Друг физиологичен експеримент ще разгледа как се променя състоянието на белите дробове в космоса.В областта на физиката ще бъдат тествани пясък и гранулат в условията на безтегловност. Експериментът ще е полезен за  промишлеността и за икономии на енергия. Германският астронавт Александер Герст, за когото това ще бъде втора мисия, каза, че за шест месеца ще бъдат извършени около 300 експеримента. Поне половината от тях обаче ще са продължение от предишни мисии. На борда ще бъде и робот, разработен в Мюнхенския университет. Той има изкуствен интелект IBM Watson и е изработен от специалисти на \"Еърбъс\" от полимерни материали и метални сплави с промишлени прахови  3D-принтери. Тежи около 5 кг и може да разпознава лица и гласове, да общува, да се движи самостоятелно. Роботът ще помага за поддръжката и ремонтните работи, ще документира експерименти и ще забавлява екипажа.  ", "date": "2018.05.31", "title": "Следващият екипаж на МКС ще извърши експерименти за подготовка на полет до Марс"}
{"url": "http://www.cross.bg/tyutyunopyshene-svetovniya-edno-1575854.html", "text": "/КРОСС/ На 31 май се отбелязва Световния ден без тютюнопушене и тази година той преминава под мотото  „Тютюнопушене и сърдечно-съдови заболявания\".  Според статистиката България е на едно от първите места по тютюнопушене в Европа, а това от своя страна води до по-висок ръст на инсултите  и инфарктите.Д-р Гергана Гешанова от  Коалицията за живот без тютюнев дим, обясни повод за какво е отбелязването на Световния ден без тютюнопушене.\"Това е един чудесен ден, вие да спрете да пушите днес. И от там нататък въобще да си освободите от тази лоша зависимост, от този лош навик, което човек придобива обикновено от ранно детските си години и на  които робува цял живот. Най- вече тютюнопушенето отнема ежегодно по около 4 милиона живота на тази земя , все едно една България си отива всеки ден и ние българите сме на едно от челните места, в Европа сме на първо място, като надминахме Гърците през миналите една две години. Това върви заедно с един голям ръст Сърдечносъдовите заболявания у нас, защото се казва хората, което пушат от два до четири пъти застрашени да развият инфаркт или инсулт  сравнение с тези, което не пушат\"По повод Световния ден без тютюнопушене в Министерството на здравеопазването ще бъде дадена и пресконференция с участието на зам. министърът на здравеопазването Светлана Йорданова, ръководителят на офиса на Световната здравна организация в България д-р Михаил Околийски, кардиолози и  представители на  Коалицията за живот без тютюнев дим.  ", "date": "2018.05.31", "title": "Отбелязваме Световния ден без тютюнопушене"}
{"url": "http://www.cross.bg/islyamska-durzhava-erman-1575839.html", "text": "/КРОСС/ Групировката \"Ислямска държава\" пое отговорност за вчерашното нападение срещу полицаи в белгийския град Лиеж. Това съобщиха местни медии, като се позоваха на пропагандния канал на терористите \"Амак\".Нападателят е воин на ИДИЛ, се посочва в съобщението на информационната агенция на терористите.При нападението загинаха трима души – двама полицаи и случаен минувач.Името на нападателя е . Той бил наркодилър и имал психически проблеми. Излязъл е от затвора в понеделник, когато убил и друг човек.Белгийската прокуратура разкри, че Ерман се радикализирал по време на престоя си в затвора и станал привърженик на групировката \"Ислямска държава\".", "date": "2018.05.31", "title": "\"Ислямска държава\" пое отговорност за нападението в Лиеж"}
{"url": "http://www.cross.bg/borisov-boiiko-dymi-1575836.html", "text": "По повод на изречените от трибуната на парламента думи от заместник председателя на НС Емил  Христов, който оспори, че Бойко Борисов е осъден за клевета, напомням: Българският съд осъди Бойко Борсов и ГЕРБ за разпространение на клевета. Считам, че е позорно един премиер да се опитва да избяга от своята отговорността, при наличието на толкова публично признати, известни и документирани факти. Той трябва да си подаде оставка или поне да се извини. Защото от позицията, която заема – лидер на партия, не просто е наклеветил един журналист и кандидат- депутат. Той превърна тази многократно изречена лъжа пред националните медии в свой инструмент в предизборната кампания. Ето какво се казва в съдебното решение от 17.05.2018 г.“Съдът реши: осъжда Бойко Методиев Борсов и партия ГЕРБ да платят солидарно на Елена Николова Йончева сумата от 5000 лева обезщетение за претърпени неимуществени вреди от накърнена чест и достойнство, причинени от противоправно поведение на Бойко Борисов, изразяващо се в отправяне на неверни твърдения”. Ще напомня, че според чл.147 от НК – “ една от характеристиките на клевета е, че е невярно твърдение, което позори и е разгласено публично”. Бойко Борисов наговори клевети, повтори ги многократно по всички национални медии - в продължение на цяла една предизборна кампания, през март 2017. Това не бяха изпуснати реплики на Борисов, а съзнателно и многократно повтаряни думи. Когато казах, че ще го дам под съд, той отговори в национален ефир, че ще участва в един такъв процес “с удоволствие”.   Ще напомня само една от клеветите на Борисов. Например, на  12.03.2017 той казва пред журналисти, след мое участие в телевизионно студио като кандидат за народен представител: “ Та туй ново лице, което си позволи да каже, че ГЕРБ краде…ако продължи да каже още една дума, ще наруша закона и ще изляза да кажа как бяхме принудени милиони да платим за нея. Много добре си спомням предишния мандат как платихме едни големи пари, милиони….казах просто да си мери приказките. Но тя прекрасно знае за какво става въпрос….тогава беше първа дама и казах просто да си мери приказките”. Ето още един цитат от ББ, думи, казани пред медиите: “Ако иска да ме съди, ще призова специализираната прокуратура да извади всичко, което сме платили насила. С постановление сме платили близо 2 милиона.” Първо - чрез своя адвокат, Борисов казва, че тези думи не са се отнасяли за мен. Ето какво твърди адвокатът му – описано в решението на съда. “По нищо от изявлението му (на Бойко Борисов) не става ясно, че действително се говори за ищцата, поради това не може да бъде направено заключение, че говори за ищцата.” Второ - адвокатът му вероятно счита, че е нормално подобни клевети да се изричат по време на  предизборна кампания. В решението на съда четем какви са аргументите му : “в случая не е налице противоправно деяние, тъй като изразеното твърдение е част от предизборна политическа кампания, като по този начин не може да се приеме, че в конкретната ситуация прави опит да злепостави ищцата “. Трето - Бойко Борисов, чрез своя адвокат, даже оспорва автентичноста на записите. Ние предоставихме и видеозаписи с думите на   Борисов – излъчени от националнте медии, показани в  социалните мрежи, както и пълен видеозапис, качен на неговата фейсбук странца. Борисов, чрез своя адвокат, твърди, че тези записи може да са манипулирани, а по отношение на своята фейсбук медия – че той нямал достъп до нея.Съдът назначи експертиза и доказа, че въпросните записи по националнте телевизии и други медии не са манипулирани. Ето какво се казва в решението само за един от записите, излъчен от национална медия: ”Съдът намира за установено по несъмнен начин съдържаниеито на предаването. Затова е неоснователно възражението на ответната страна за това, че записът е бил манипулиран и обработен”.И още нещо, което е важно. Съдът е дал на ББ възможността, чрез неговия адвокат, да предостави доказателства – от разузнаването и от финансовото министерство, които да потвърждават неговите думи. Такива ББ не е предоставил.                                                                                          Елена Йончева във Фейсбук. ", "date": "2018.05.31", "title": "Елена Йончева: Бойко Борисов е осъден за клевета! Има документи"}
{"url": "http://www.cross.bg/podhod-horizont-regionite-1575856.html", "text": "/КРОСС/ България ще получи повече пари за кохезионна политика в следващата многогодишна рамка. Пред \"Хоризонт\" заместник-регионалният министър Деница Николова обясни, че този път в цяла Европа ще започне да се прилага териториален подход към инвестициите, за да се преодолеят неравенствата между отделните региони.За разработването на регионален подход при инвестирането на европейските пари помага организацията ЕСПОН, а нейн директор е Илона Раугзе. Пред \"Хоризонт\" тя обясни какви са основните предизвикателства пред България, за да разработи по-добро териториално инвестиране на еврофондовете:\"Едно от предизвикателствата е демографската криза, както на много други места. Застаряването е проблем. Необходимо е да се ускори икономическото развитие. Също така управлението трябва да бъде насочено към регионите, към териториалното развитие. Въпросът не е да се инвестира само в столицата и големите градове, а в регионите като цяло. Тези предизвикателства не могат да се посрещнат единствено на национално ниво\". ", "date": "2018.05.31", "title": "Деница Николова: В цяла Европа ще започне да се прилага териториален подход към инвестициите"}
{"url": "http://www.cross.bg/glava-radev-institytzii-1575838.html", "text": "/КРОСС/ „Време е да направите първите си самостоятелни стъпки, които ще ви водят към посоката, която сте избрали“. С тези думи държавният глава се обърна към абитуриентите, израснали без родителски грижи. „В партньорство с професионални и браншови организации ще осигуряваме безплатно професионално обучение за младежите, които участват в инициативата, за да получите първоначални умения и знания“, заяви държавния глава и добави, че доброто образование открива нови хоризонти и увеличава възможностите за професионална реализация.Традиционният абитуриентски бал, чийто домакини са президентът Румен Радев и съпругата му Десислава Радева, събра 107 младежи от над 60 специализирани институции за деца в цялата страна. Събитието е част от благотворителната инициатива „Подкрепи една мечта“.„Помнете, че във всичко непознато, което ви предстои, сила и увереност ще ви дават хората, които ви помагаха досега във вашия живот. Това са вашите наставници, възпитатели, учители. Те са вашето семейство, не ги забравяйте, защото тяхното дори духовно присъствие ще ви крепи в моменти на изпитания“, категоричен беше държавният глава. Румен Радев пожела на младите хора да бъдат отговорни към себе си и към другите, да имат желанието да си поставят цели и да ги отстояват. „Бъдете смели, мечтайте много и още повече работете така, че вашите мечти да се сбъднат“, посочи още президентът.Румен Радев отправи благодарност към възпитателите от специализираните институции за деца, към представителите на държавните институции, които са партньори на Администрацията на президента в работата с младежите и към дарителите, за тяхната социална отговорност при набирането на финансовите средства. Президентът благодари и на партньорите – „Кристиан оф Рома“ и консултантска къща „От игла до конец“, които ще осигурят безвъзмездно на младежи от инициативата професионално обучение и възможност за стаж и работа в сферата на фризьорството и шивачеството.Тази година водещи на тържеството в Гербовата зала на „Дондуков“ 2 бяха абитуриентите Божана Атанасова от Разград и Слави Стоянов от Пловдив. Божана разказа за интересите си, насочени към професионална реализация в сферата на модата. Божана е сред зрелостниците, които ще преминат професионално обучение по фризьорство. Слави е избрал да продължи образованието си в специалността „Социални дейности“ на Пловдивския университет „Паисий Хилендарски“, като мечтата му е един ден да стане депутат. С историята на своята мечта в тържеството се включи и Милко Георгиев, който беше част от инициативата „Подкрепи една мечта“ през 2017 година. Той увери държавния глава, че е спазил обещанието си да стане студент в Лесотехническия университет в София, за да може след като завърши да стане началник на горско стопанство в родния Велинград.По-късно празникът ще продължи в ресторант „Лаура“, Национален дворец на културата с абитуриентския балкойто продуцентска къща „Дрийм Тийм Прадакшънс” АД организира благотворително за пореден път. Изпълнителите, които подкрепиха  инициативата, са Поли Генова, Михаела Филева, Любо Киров, Орлин Павлов, Искрата, Дара, Павел и Венци Венц, Дичо, Нели Петкова, група „D2“, група „4 Magic“ и Танцов ансамбъл „Пламъче“. С приветствия към зрелостниците ще се включат и актьорите Любомир Нейков, Ненчо Илчев, Ралица Паскалева, Силвия Лулчева и Наум Шопов.", "date": "2018.05.31", "title": "Президентът прие абитуриенти в неравностойно положение"}
{"url": "http://www.cross.bg/detzata-detza-norvegiya-1575857.html", "text": "/КРОСС/ В Норвегия имат най-стриктното законодателство по отношение на децата. Социалните служби могат да се намесят при обстоятелства от рода на - детето е отишло с мръсни дрехи на училище, детето е отишло без закуска, детето е било принудено да си легне по-рано, отколкото иска. Има български семейства, които стават \"жертва\" на социалната система в скандинавската държава. Има и семейства, които са избягали от Норвегия, въпреки че са уредили живота си, защото социалните служби са искали да отнемат децата им.Това стана ясно от репортаж на БТВ. Данните за 2016 година сочат, че в Норвегия са родени 58 890 деца. Подадените сигнали за деца в риск са 58 200. В 54 620 от случаите социалните служби са се намесили, а изведените деца от семействата са 21 848. В Норвегия в момента живеят около 7 000 българи по неофициални данни. Те все повече се обръщат към нашите институции, за да получат помощ при подобни казуси. Съседите също могат да подават сигнали до социалните служби, ако имат подозрения за домашно насилие над децата. Има случаи обаче, при които сигналите са фалшиви и с цел отмъщение. Деница Димитрова - Спасова, българка, която живее в Норвегия, разказа точно такъв случай. \"Всичко започна, след като си взехме куче. Нормално е кучето да лае, но съседите ни това ги дразнеше. Подадоха сигнал до социалните, че двете ни деца са подложени на тормоз и не спират да плачат. Имаме две близначки. Нормално е децата да плачат. Има брутални случаи на отнемане на деца от биологичните им родители. Няма значение откъде си, каква религия изповядваш. Социалните са държава в държавата. Те разясняват на децата, че могат да не си оправят стаята, че могат да не си учат уроците, че могат да се прибират и да си лягат, когато си поискат. Предупредиха ни и взехме решения да напуснем Норвегия. Ние сме чакали тези две деца толкова време. Нямаше какво да рискуваме. Продадохме къщата, купихме билети инапуснахме. Норвегия е прекрасна страна, с прекрасна природа. Ако решиш да отидеш там с деца обаче, прочети, информирай се и разбери, че трябва да спазваш непосилни закони\", разкри тя.Своята история разказа и Цветелина. \"Бях омъжена за норвежец. Имахме неприятности. Разделяхме се няколко пъти. Преди 3 години взех решение да се разведем и той започна да се държи агресивно. Децата трябваше да прекарват 70% с мен и 30% с мен. В началото горе-долу имаше някакви нормални отношения. После той започна да говори лошо за мен, за моите родители, за България. Това настрои децата срещу него, защото те обожават България. Те отказаха да се срещат с него, а той заведе дело срещу мен. Вещето лице по делото сигнализира социалните служби, защото се притеснява за психическото състояние на децата. Направиха ми тест за интелигентност. Изкарах над средното ниво и те обявиха, че това ми спомага да манипулирам децата. Това бе причината да ми отнемат децата. Първите 5 дена не знаех къде са децата ми. Имам момченце на 10 години и момиченце на 11 години. Настанени са в две различни приемни семейства, което също не го разбирам. Разделят децата. Намират се на 200 км един от друг. Когато дойдоха да ми вземата децата, се държах силно и спокойно, защото иначе ще ме обвинят, че съм психически неспокойна и няма как да се грижа за децата. Те ме прегърнаха, вкопчиха се в мен и плачеха. Аз им казах само да съдействат и че мама ще се погрижи. Аз нямам никакъв контрол над децата. Посещавах ги няколко пъти седмично, винаги в присъствието на член на социалните. Нямах право да посещавам училищата, в които учат. Сега вече ми забраниха да виждам децата, защото мога да ги манипулирам и да ги принудя да избягат, въпреки че им отнеха паспортите. Вече една седмица не съм чувала децата си. Нямам право да им звъня. Могат да ме обвинят, че им нанасям психически тормоз. Аз спазвам тази забрана. Обърнах се към българските институции. Надявам се те да се намесят и да помогнат на две български деца. Писах писмо и на премиера. Надявам се да ми помогнат\", разплака се на финала жената.  ", "date": "2018.05.31", "title": "Закрилата на децата в Норвегия - помощ за малките или тормоз срещу родителите?"}
{"url": "http://www.cross.bg/predi-dnes-godini-1575858.html", "text": "/КРОСС/ 2/3 от българите днес се самоопределят като щастливи. Това показват данни от петата вълна на Европейското социално изследване (ЕСИ), което се провежда в 47 страни.Семейството (87,8%) и работата (63,3%) продължават да са основният темел в живота на българина, но през 2018 г. нараства по важност и тежестта на свободното му време - 36,8% срещу 26,8% преди 10 години го оценяват като \"много важно\". На този фон политиката събира точки сред 34,7%.Промяна има и в нагласите във възпитанието на децата - трудолюбието, отговорността, постоянството и решителността са сред най-ценните добродетели с ръст от 3-4% за последното десетилетие. Експертите отчитат изместване на акцента върху спестовността, алтруизма и въображението, характерен преди, към по-прагматичната нагласа \"да подредиш собствения си двор\".Българинът е недоверчив към външните хора за семейството, рода и етноса си. Днес едва 18% са убедени, че на повечето хора не може да се има доверие. С опцията \"трябва много да се внимава\" с другите хора, са съгласни цели 80%. Социолозите регистрират, че за 10 години обаче е нараснала важността на приятелите и познатите - от 38,2 на 47,5% сега.Проучването регистрира мащабен ценностен обрат в отношението към религията. През 1991 г. между 25 и 30% от българите се определят като вярващи, а 2/3 - категорично не, сега съотношението е преобърнато. Днес българите се оказват по-толерантни в сравнение с 1990 г. - крайното неприемане на аборта пада от 25 на 20%, на развода - от 29 на 13%, на евтаназията от 47 на 38%, а при хомосексуалността от 80 на 57%.Друг щрих от проучването е, че днес всеки втори се чувства автор на живота си, докато преди две петилетки в тази група са били около 40% от сънародниците ни. Един на петима иска отделният човек да се грижи сам за издръжката си, два пъти по-малко - 10% смятат, че отговорна за това трябва да е държавата.Политолози намират рязка промяна в разбирането на основните цели на държавата - днес делът на убедените, че високият икономически ръст е нейна цел скача от 55,2% преди 10 години до 74,2% сега. А популистката опция - \"властта да слуша повече хората\" пада двойно - от 24,1% на 11,2%.До 51% са намалели хората, които искат силна ръка - водач, който да се оправя, без да се занимаваме с избори, и оценяват това като много добра идея. Двойно е скочил делът на оценяващите демокрацията като добра - общо 82% срещу 64% преди. На обратното мнение днес са 6% (срещу 16% преди).През февруари: Кои от основните институции в България получават положителни оценки?Ако демокрацията е безалтернативна в нагласите, доверието в партии, парламент и правителство е ниско, показват още данните. Тези данни обаче се в вписват в европейската тенденция. Особеното в България е, че доверието в съда и прокуратурата е ниско, а към ЕС е по-високо от това в национални политически институции, обобщава \"24 часа\". Доверието в съдебната система е колкото в социалните медии.\"Търсенето\" на правова държава и потребността от върховенство на правото се увеличава с 10%. За 80% от българите законът винаги трябва да се спазва. Анализаторите отбелязват, че за 30 години с около 30% нараства отхвърлянето на гратисчийството, неплащането на данъци, даването на подкуп на длъжностно лице.Като парадоксални анализаторите оценяват данните, че само 8% биха участвали в протест. \"Горд съм, че съм български гражданин\", заявяват 84% от участниците в проучването, а 16% не споделят това мнение.Национален програмен директор на Европейското социално проучване, което се провежда от 1981 г. през 9 години, е проф. Георги Фотев. Той е и директор на Центъра за изучаване на европейските ценности към Нов български университет.Изпълнител на проучването е социологическата агенция \"Алфа рисърч\". Интервюирани по домовете са анкетирани 1560 българи в периода 11 ноември 2017 - 9 януари 2018 г. ", "date": "2018.05.31", "title": "2/3 от българите днес се самоопределят като щастливи"}
{"url": "http://www.cross.bg/letishta-italiya-bulgari-1575855.html", "text": "/КРОСС/ Скимиращо устройство - върху клавиатурата, както и допълнителна камера са били заложени от българи в банкомати на три много големи летища в Италия, съобщава Нова телевизия. Става въпрос за летище \"Фиумичино\" в Рим, както и международните летища в Милано и Венеция.Сънародниците ни са били арестувани в италианската столица. Задържани са двама души. След обиск италианската полиция е подсигурила откраднати лични данни на хиляди хора, чрез които могат да се откраднат по електронен път милиони евро.Много често организирани групи като разбитата сега действат в Европа. Не е изключено арестуваните българи да бъдат екстрадирани, ако са търсени от друга държава, но иначе в Италия такива измами се санкционират от наказателното право.  ", "date": "2018.05.31", "title": "Арестуваха българи, точили данни от банкомати на три големи летища в Италия"}
{"url": "http://www.cross.bg/suveta-koreper-predstaviteli-1575851.html", "text": "/КРОСС/ Министър-председателят Бойко Борисов ще приеме постоянните представители на правителствата на държавите-членки на ЕС (КОРЕПЕР 2) към Брюксел, утре, 31 май. Това са дипломатическите представители на държавите-членки на ЕС, които заседават във формата Корепер 2 и подготвят най-ключовите заседания и формати на Съвета на ЕС.Корепер е основният подготвителен орган на Съвета. Всички точки, които се включват в дневния ред на Съвета, се разглеждат първо от Корепер, освен ако Съветът не реши друго. В посещението участват също генералният секретар на Съвета Йепе Транхолм-Микелсен и членове на кабинета на Доналд Туск.Посещението на постоянните представели е традиционно събитие, което се провежда по време на всички ротационни председателства на Съвета на ЕС, като включва освен официална част и срещи, така и разнообразна програма в страната-ротационен председател, имаща за цел демонстрация на успешни бизнес проекти и публично-частни партньорства, както и популяризиране на културните забележителности и традиции на страната домакин.Посещението е от изключителна важност по отношение изграждането на общото впечатление от Българското председателство и постигане на желаните цели и резултати.  ", "date": "2018.05.31", "title": "Борисов ще приеме постоянните представители на правителствата на държавите-членки на ЕС (КОРЕПЕР 2)"}
{"url": "http://www.cross.bg/borisov-vestnik-potok-1575852.html", "text": "/КРОСС/ Една от водещите тема за излизащите днес столични всекидневници е визитата на премиерът Бойко Борисов в Москва и срещата му с руския президент Владимир Путин.Вестник \"Труд\" пише в заглавие на първата си страница: \"Турски поток влиза през България\". Изданието акцентира и на изказване на Путин, който заявява, че Русия е готова се върне към реализацията на проекта АЕЦ \"Белене\".Вестник \"Стандарт\" отбелязва по темата: \"Борисов успя: хеттрик за газа\". 15 млрд. куб. метра синьо гориво ще влизат у нас през втория ръкав на \"Турски поток\".\"Българите вярват в демокрацията, но не и в нейните институции\", е водещото заглавие на вестник \"Сега\". Според международно изследване международното изследване, което проучва идеите, нагласите и ценностите на гражданите от цяла Европа, над 50% от гражданите са склонни да експериментират с нови, \"силни\"лидери на избори.  ", "date": "2018.05.31", "title": "Във вестниците"}
{"url": "http://www.cross.bg/sreshta-predstavitel-podrobnosti-1575844.html", "text": "/КРОСС/ Историческа среща в Ню Йорк. Високопоставен представител на севернокорейския режим е обсъдил с държавния секретар Майк Помпейо подробности около насрочената за 12 юни в Сингапур среща на върха между Доналд Тръмп и Ким Чен-ун.Двамата са вечеряли заедно, а за днес е насрочена нова среща. Ким Йон-чхол е най-високопоставеният представител на режима в Пхенян, който посещава Съединените щати за последните близо 20 години.  ", "date": "2018.05.31", "title": "Северна Корея и САЩ обсъдиха подробности около срещата на върха"}
{"url": "http://www.cross.bg/yaiinstiiin-purva-seksyalno-1575846.html", "text": "/КРОСС/ На филмовия продуцент Харви Уайнстийн бяха повдигнати обвинения в изнасилване от първа и трета степен (изнасилване и принудително фелацио) и престъпно сексуално деяние от първа степен, съобщи окръжният прокурор на Манхатън Сайръс Ванс.Уайнстийн е обвинен в различни видове сексуално непристойно поведение от над 70 жени, като някои от случаите са отпреди десетилетия.Уайнстийн отрича да е правил секс без взаимно съгласие. Ако бъде признат за виновен по обвиненията, той може да получи присъда между 5 и 25 години затвор.  ", "date": "2018.05.31", "title": "Повдигнаха обвинения в изнасилване на продуцента Харви Уайнстийн"}
{"url": "http://www.cross.bg/razvitie-nikolova-komentira-1575837.html", "text": "/КРОСС/ Според представената вчера от ЕК основна рамка на разпределение на бюджетите между държавите членки в ЕС България ще получи много повече средства от фондовете на съюза за програмния период  2020-2026 г. спрямо сегашния и периода 2007-2013 г.Това коментира заместник-министърът на регионалното развитие и благоустройството и ръководител на Управляващия орган на ОПРР Деница Николова. Тя взе участие в семинар и пресконференция относно териториалното измерение на бъдещата политика на ЕС за сближаване след 2020 г., организирана от Европейската мрежа за териториална обсервация – ESPON с участието на в Фабрицио Барка, бивш италиански министър, и директора на ESPON ЕГТС Илона Раугзе.Зам.-министър Николова обясни, че бюджетната рамка предстои да се дебатира  преди да се приеме официално на ниво ЕС, но според предварителните изчисления страната ни ще получи почти 1 млрд.евро повече европейски средства, с които да достигнем стандартите на останалите страни членски на съюза. „С радост и гордост мога да отбележа, че това за нас е признание, че сме натрупали капацитет по изпълнение на програмите и можем да постигаме резултати, които са видими за всички. Очевидно ЕК търси възможност да ни подкрепи, за да постигнем по-бързо развитието си на ключови сектори“, коментира Деница Николова. Според нея това ще бъде и стимул в следващия програмен период да постигаме още по-големи и значими резултати. Тя изрази мнение, че има основния да се счита, че кохезионната политика в страната ни ще продължи да се изпълнява със сериозни политики и след 2020 г.„Предстои дебат и на национално политическо ниво, но и чисто стратегическите решения, за да се възползваме по най-добрия начин за България от този ресурс и как да го фокусираме, за да получим по-висок стандарт на хората, коментира Николова. Заместник-регионалният министър коментира още, че в следващия програмен период ще се търси  възможност за интегрирано въздействие при изпълнението на проекти, като една от целите е  няколко региона да имат възможност да реализират голям и приоритетен обект. Приоритетен и в следващия период ще е принципът на междурегионално сътрудничество, което ще се насърчава като възможност за въздействие и цел на ЕС. „Това значи, че България ще продължи да си  партнира с други държави по стратегически проекти за целия ЕС“, обясни тя.В бъдещата кохезионна рамка  е заложено и интегрирано фокусиране на инвестиции в конкретни територии. Ще бъде подкрепян повече регионалният подход на въздействие, а не концентрацията на ниво община и местни власти. Ще се търси и вариантът, при който комплексно да се постигат резултати за конкретен регион спрямо географските особености, природните дадености, икономическите потенциали за развитие, демографията и всички останали индикатори, върху които може да се въздейства. „Ще имаме възможността да изпълняваме регионален подход, чрез многофондово финансиране, което означава, че една бъдеща регионална програма има по-добра перспектива да постигне повече резултати, ако се финансира от всички фондове на ЕК“, посочи още тя.Зам.-министър Деница Николова разясни, че семинарът на ЕСПОН е част от събитията, свързани с Българското председателство на Съвета на ЕС. ЕСПОН е хоризонтална програма на ЕС, която има за цел предоставяне на институционална подкрепа за разработването и изпълнението на различни политики в областта на териториалното развитие и сближаване. България получава подкрепа от програмата под формата на експертиза за изготвяне на стратегически документи, които да послужат за оформяне на бъдещата рамка на ниво ЕС по отношение на развитие на регионите.С помощта на предоставената експертиза бяха разработени и ключови индикатори, които да помогнат на страната ни в следващия програмен период, с оглед отчитане постигането на резултатите и прилагането на по-голяма гъвкавост в инвестициите. Програма ЕСПОН поставя и фокус върху балансираното териториално развитие, като целта е да се намали обезлюдяването на малките населени места и пренаселването на големите градове. За целта при оформянето на бъдещия пакет за кохезионната политика е залегнало балансираното регионално развитие и  развитие на териториите, което е и един от приоритетите на българското председателство.„България съсредоточава усилията си за честен и открит политически дебат за бъдещето на политиката на сближаване и за запазването на нейната важна роля след 2020 г., като отчита нарастващата необходимост по отношение опростяване на правилата и по-голяма ориентираност към резултатите и ефектите от прилаганите мерки“, коментира тя.  „Програмата ESPON играе важна роля за европейско териториално сътрудничество. През текущия и предишните програмни периоди програмата успя да популяризира и насърчи европейското териториално измерение, като предостави доказателства, трансфер на знания и обучения на публичните органи и други участници на различни равнища в цяла Европа, каза още Николова. ", "date": "2018.05.31", "title": "Деница Николова: България ще получи много повече средства от европейските фондове в периода 2020-2026 г."}
{"url": "http://www.cross.bg/tzenite-toka-poskupvane-1575843.html", "text": "/КРОСС/ Комисията за енергийно и водно регулиране (КЕВР) обсъжда цените на тока. Работен доклад на регулатора предвижда минимално поскъпване на електроенергията за бита с 1.89% от 1 юли.С него експертите орязват значително исканията за драстично повишение на цените, направени от електроразпределителните дружества.Докладът обаче не е окончателен, тъй като предстои поредно поскъпване на природния газ от юли. Ако неговата цена се промени с над 5%, ще се променят и цените на тока, топлата вода и парното.  ", "date": "2018.05.31", "title": "КЕВР обсъжда цените на тока"}
{"url": "http://www.cross.bg/protzenta-srok-trump-1575849.html", "text": "/КРОСС/ Изтича крайният срок, в който САЩ трябва да обявят временните изключения от списъка им със страни, на които ще бъдат наложени мита върху алуминия и стоманата.Държавите от Европейския съюз все още не са извадени от този списък, въпреки острите реакции на европейските лидери.Според американската преса администрацията на Тръмп е готова да остави крайния срок за изключението за Евросъюза да изтече. Все още е възможно да се постигне споразумение в последния момент, но това е малко вероятно, пише \"Уолстрийт джърнъл\". През март президентът Доналд Тръмп обяви 25 процента мито върху вносната стомана и 10 процента върху вносния алуминий.   ", "date": "2018.05.31", "title": "САЩ обявяват изключенията от списъка с мита върху алуминия и стоманата"}
{"url": "http://www.cross.bg/prevozi-holding-putnicheski-1575850.html", "text": "/КРОСС/ Кредиторите по втория облигационен заем, предоставен на БДЖ Холдинг, са запорирали сметките на БДЖ - Пътнически превози.\"Направен е запор на дъщерното дружество на Холдинг БДЖ - БДЖ - \"Пътнически превози\" за 40 милиона лева\", съобщи в сутрешния блок на БНТ \"Денят започва\" Велик Занчев, заместник-министър на транспорта, информационните технологии и съобщенията. Той е частичен, уточни Занчев, както и че е направен миналата седмица.\"103 милиона е целият дълг, който се дължи по втора облигационна емисия. Тази втора облигационна емисия е емитирана 2007 година - 120 милиона евро. Ние сме изплатили част от нея и към момента Холдинг БДЖ дължи 103 милиона главници и лихви и тъй като оперативно дружеството, което работи добре и което е субсидирано от страна на държавата и където влиза субсидията е БДЖ- Пътнически превози, те са запорирали сметките на БДЖ - Пътнически превози, така че да могат да ни притиснат и да могат да получат тези пари\", обясни зам.-министърът.Какви са възможните решения?Търси се решение, за да може да не се стигне до спиране на оперативната дейност на дружествата в Холдинг БДЖ, коментира ситуацията заместник-министър Занчев.\"Обсъждаме най-различни варианти, като имаме конкретен, върху който ще се спре финансовото министерство, ще го оповестим и ще задействаме механизма, така че да няма проблем и да не спре оперативната дейност на холдионг БДЖ. За съжаление ние водим интензивни разговори с кредиторите, но сега те втвърдиха позицията и затова сме изправени пред този казус\", обясни още Занчев.Той изрази надежда в близките дни - до понеделник да има вариант за действие.\"Ние сме информирали кредиторите за състоянието, за възможностите и предварително начертаните механизми какъв може да бъде вътрешния ресурс на министерството на транспорта, но за съжаление при всички тези механизми ние няма как толкова бързо да погасим този дълг, за това се разглеждат и варианти с министерство на финансите.\"  ", "date": "2018.05.31", "title": "БДЖ-Пътнически превози със запор за 40 млн. лева"}
{"url": "http://www.cross.bg/sreshtata-pytin-dmitriii-1575847.html", "text": "/КРОСС/ Посещението на премиера Бойко Борисов в Русия, което трябваше да продължи и днес, вече приключи.След срещата си с президента Владимир Путин, колегата си Дмитрий Медведев и българската общност в Моска българският министър-председател е решил да намали визитата си, обявена първоначално за 30 и 31 май, и се прибра още снощи.От срещата с Путин вчера стана ясно, че България може да бъде включена в газовия проект „Турски поток\". Турция също била съгласна за това.Малко по-късно обаче говорителят на руския президент Дмитрий Песков обяви, че темата е обсъждана, но нищо конкретно не е договорено.  ", "date": "2018.05.31", "title": "Борисов съкрати визитата си в Русия с един ден"}
{"url": "http://www.cross.bg/otkrivam-po-ysurdno-rabotya-1575773.html", "text": "/КРОСС/ Откривам, че колкото по-усърдно работя, толкова повече късмет имам. - Томас Джеферсън   ", "date": "2018.05.31", "title": "Откривам, че колкото по-усърдно работя..."}
{"url": "http://www.cross.bg/bulgariya-sporazymenie-repyblika-1575774.html", "text": "/КРОСС/ 1815 г. - Провъзгласено е създаването на Кралство Нидерландия, което включва и днешна Белгия.1876 г. - Априлското въстание: Четата на Христо Ботев изчаква в района на връх Веслец подкрепление от околните села; след като се разбира, че въстанието в Трети революционен окръг е осуетено, четата се насочва към Врачанската планина.1894 г. - Приключва мандата на Стефан Стамболов като министър-председател на България, за премиер е избран Константин Стоилов.1895 г. - Основан е чешкият футболен отбор СК Славия.1902 г. - Слага се край на Англо-бурската война.1902 г. - В Санкт Петербург е подписана тайна българо-руска военна концепция.1903 г. - Четите на Пандо Кляшев и Васил Чекаларов водят сражения на върховете Локвата и Виняри.1910 г. - Създаден е Южноафриканският съюз.1911 г. - Президентът на Мексико Порфирио Диас напуска страната след избухването на Мексиканската революция.1924 г. - СССР подписва споразумение с Пекин, според което Вътрешна Монголия е „неделима част от Република Китай\" и чийто суверенитет СССР обещава да уважава.1927 г. - Последният автомобил Ford Model T излиза от конвейера - той е 15 007 003-ият екземпляр на модела.1942 г. - Втората световна война: Луфтвафе бомбардира английския град Ковънтри.1946 г. - Основан е АНТК Антонов.1946 г. - Летище Хийтроу край Лондон е отворено за граждански цели.1952 г. - Дуайт Айзенхауер се отказва от активна служба в Армията на САЩ.1961 г. - Установени са дипломатически отношения между Народна република България и Република Гана.1961 г. - Създадена е Южноафриканската република.1962 г. - Конфедерацията Западна Индия се разпада.1969 г. - Създава се Национален комитет за европейска сигурност и сътрудничество.1970 г. - Земетресение с магнитуд 7,5 по скалата на Рихтер разтърсва Перу.1974 г. - Сирия и Израел подписват споразумение за слагане на края на Йомкипурската война.1977 г. - Завършен е нефтопровода Трансаляска.1985 г. - 41 торнада поразяват Охайо, Пенсилвания, Ню Йорк и Онтарио, като жертвите са 76 човека.1986 г. - В НДК се провежда голям концерт на оперния певец Никола Гюзелев по повод на 50-годишния му юбилей.1996 г. - България отправя молба за членство в Централноевропейското споразумение за зона за свободна търговия (ЦЕФТА).1996 г. - Във Виена България, заедно с Албания, Беларус и Украйна, е приета за член на Централноевропейската инициатива (ЦЕИ).2000 г. - За последен път се излъчва телевизионният канал на БНТ Ефир 2.2001 г. - За химн на Българската армия официално е обявен маршът Велик е нашият войник.2002 г. - Започва Световно първенство по футбол 2002 в Япония и Южна Корея.2003 г. - Самолетът на Еър Франс Конкорд извършва последния полет на този модел.2003 г. - Терористът Ерик Рудолф е заловен в Мърфи.2004 г. - Грешка по време на рутинно софтуерно обновяване в Канадската кралска банка става причина за тридневно объркване на 10 милиона салда.  ", "date": "2018.05.31", "title": "На 31 май..."}
{"url": "http://www.cross.bg/ivancheva-desislava-kmet-1575840.html", "text": "/КРОСС/ Специализираният съд ще гледа мярката на бившия кмет на район „Младост\" Десислава Иванчева. Тя  беше задържана и обвинена в получаване на подкуп на 17 април.Преди дни стана ясно, че Иванчева е уволнявала и назначавала хора от ареста. Оказа се, че макар и зад решетките, тя продължавала да подписва заповеди в качеството си на кмет и да ги предава по време на свиждане, за да стигнат до администрацията.От ареста на Десислава Иванчева насам район „Младост\" е без управник, въпреки неколкократните опити да се назначен кмет. И до днес все още не е ясно кой ще управлява столичния квартал. ", "date": "2018.05.31", "title": "Гледат мярката на Десислава Иванчева"}
{"url": "http://www.cross.bg/ermiii-knyazut-svetiyata-1575775.html", "text": "/КРОСС/ Във време на гонението, повдигнато срещу християните при царуването на нечестивия римски император Антонин*, за преследването на християните бил назначен от императора един велможа, на име Севастиан. Като пътувал от Киликия за Кападокия**, той срещнал в Комана*** воин на име Ермий, вече побелял старец, който бил християнин, вярващ в Единия истински Бог и водещ добродетелен живот. Велможата казал на Ермий:- До мен е изпратен указ на римския император Антонин, който заповядва на всички християни да принесат жертви на римските богове. А ако християните не пожелаят да принесат жертви, според заповедта те ще бъдат предадени на много ижестоки мъчения. Затова и ти, Ермий, принеси жертви на боговете! Тогава ще станеш приятел на царя и ще бъдеш възнаграден с големи почести. Вслушай се в думите ми, защото в противен случай ще предам и душата, и тялото ти на мъки.Христовият подвижник Ермий отвърнал:- Аз съм воин на небесния и безсмъртен Цар ­ Христос, Чието царство не ще има край. Затова няма да изпълня заповедта на смъртния и нечестив цар, чието царуване е краткотрайно, докато владичеството на нашия Господ Иисус Христос ще пребъде во веки. Всеки, който вярва в Него, ще наследи живот вечен. Ето ­ и аз вярвам в Него. По-рано аз Му служех тайно, а сега служа явно. Дяволът не ще ме победи. А ти имаш власт само над тялото ми, и то ­ само поради Божието допущение. Над душата ми пък никой няма власт, освен единствено Бог, Който ще ми даде търпение и ще ме опази невредим во веки.Севастиан изслушал свети Ермий и му казал:- Принеси жертва на боговете, ако искаш да се насладиш на радостите на този живот!Но светията отговорил:- Каква радост може да има за мене, какво наслаждение и какъв живот, ако аз отстъпя от моя Създател и се поклоня на бесовете? Наистина, това не ще бъде радост, а скръб. Това не е наслаждение, а горчивина; не е живот, а вечна смърт.Князът казал:- Аз виждам, че ти си много мъдър.Светият отвърнал:- Аз съм мъдър в Господа, моя Бог, в Когото вярвам и Комуто служа с цялото си сърце. За Него аз съм готов да пострадам и с радост ще отида на смърт.- Като отдавам почит на твоите старини и на твоя ум ­ казал князът, ­ аз съм готов да те пощадя и да те помилвам. А светият отвърнал: Аз не търся милост от тебе, но търся милост от Бога, Който умъдрява със Светия Дух рабите Си.На това князът отвърнал:- И така, ти предпочиташ смъртта пред живота?- Тази смърт ­ отговорил светията ­ не е смърт, а живот вечен, ако с търпение понеса мъките, на които ще ме подложиш.Тогава князът заповядал да хвърлят камъни върху лицето на светията, след това да го бият през устата и да одерат кожата на лицето му. А светията през това време говорел:- Благодаря на моя Бог, защото благодатта Му е винаги с мене.След това князът попитал воина:- Защо ти не вземаш своята заплата, както правят това всичките войници.- Тъй като вие несправедливо обирате бедните ­ отвърнал мъченикът, ­ то аз по тая причина не взимам вашата издръжка и не се прехранвам с нея, защото имам духовна храна, която Светият Дух ми подава и от която никога не огладнявам.Тогава князът наредил да запалят и нагорещят една пещ и да хвърлят Христовия мъченик в нея. След три дни отворили пещта и намерили светията жив и напълно невредим, тъй като огънят не се бил и докоснал до неговото тяло.После князът извикал един влъхв и му заповядал да даде отрова на Ермий. А светият, след като се помолил на Бога, изпил отровното питие, без никак да пострада, съгласно думите на Христа Господа: \"ако изпият нещо смъртоносно, няма да им повреди\" (Марк. 16:18).Влъхвът приготвил още по-опасна отрова и я дал на мъченика с думите:- Ако ти не претърпиш никаква вреда от тази отрова, аз ще оставя своето вълшебство и ще повярвам в разпнатия Бог, Комуто ти служиш.А свети Ермий, след като изпил отровата до дъно, никак не пострадал, а си останал здрав и невредим.Тогава влъхвът възкликнал:- Ти ме победи, Ермий! Ти ме надви и показа по-голяма сила от мен, рабе Христов! Ти спаси от ада моята погинала душа и ме призова, за да служа на Бога. Така, както старото желязно изваяние, когато се прекове, става съвсем ново; така се обновявам духом и аз, който се състарих в грехове и нечестие. Обновявам се, като се обръщам към Живия Бог, Който пребивава вечно. О, Боже небесни, Ти, Който си един и истинен и Който чрез Твоя раб Ермий ме избави от бесовската измама и от сквернотата на идолослужението! Приеми мен, грешния, който се обръща към Теб, и помилуй мен, който Те изповядвам!Като чул това, князът се преизпълнил с ярост и заповядал да го обезглавят. И така, влъхвът бил посечен, като се кръстил в собствената си кръв. И отишъл новият християнин и мъченик при Христа Бога, за Когото предал живота си.Свети Ермий пък князът заповядал да измъчват безмилостно, като разкъсват всички жили по тялото му. Измъчван така светията говорел:- Аз въобще не чувствам никаква болка от мъченията, защото така както ножът, като разреже жилата, изпуска нечистата кръв и дава здраве на тялото; така и аз, като изтръгват сега жилите от моето тяло, ставам все по-здрав и по-здрав в Христовата вяра.След това мъчителят заповядал да хвърлят светеца в котел, пълен с врящо масло. Но котелът веднага изстинал, а врящото масло се превърнало в прохладна роса. А Христовият мъченик силно възклицавал:- Аз не чувствам болка и не ще изпълня твоята заповед, мъчителю! Аз ще изпълня единствено волята на небесния Отец, на Когото сам себе си принасям в непорочна жертва, защото Той е Господарят на нашите души и тела!Докато светията казвал това, мъчителят заповядал да налеят в устата му горчив оцет, смесен с жлъчка. А мъченикът говорел:- Тази горчивина за мен е като вощен мед заради моя Бог, в името на Когото аз търпя всичко това!После мъчителят наредил да извадят очите на Ермий. Като чул това, светецът му казал:- Ако на теб са ти нужни моите телесни очи, които виждат суетата на този свят, вземи ги. Аз имам сърдечни очи, с които ясно съзерцавам истинската светлина.Палачите извадили очите на светия мъченик.След това повесили светията с главата надолу и го оставили да виси така в продължение на три дена, така че от носа му изтекла много кръв. Когато изминали трите дни, няколко души дошли да видят светията, като мислели, че вече е умрял, но за свое удивление го намерили жив и прославящ Бога. Но заради тяхното неверие, пред очите им паднал мрак, те ослепели и завикали:- Смили се над нас, рабе на истинския Бог, защото ни порази слепота!А светият им казал:- Приближете се до мен! Когато те се приближили до него, той възложил върху тях ръцете си и казал:- В името на моя Господ Иисус Христос ­ прогледнете!Те прогледнали веднага и като се върнали, разказали за всичко, което им се случило.А князът, като бил обладан от още по-голям гняв, наредил да одерат кожата от цялото тяло на мъченика. Докато слугите изпълнявали заповедта на мъчителя, светият се надсмивал над княза и изобличавал неговите мерзки богове, с което предизвикал още по-голяма ярост у княза. Ръмжейки от гняв като лъв, той сам със своя нож отрязал честната му глава.Така завършил своя подвиг Христовият мъченик Ермий.Християните дошли тайно на това място, взели неговото честно тяло и го погребали в Кападокия, на мястото, наричано Комана. Тук чрез честните мощи на мъченика се извършили много чудеса и се подавали различни изцеления за слава на Христа, нашия Бог, на Когото заедно с Отца и Светия Дух, отдаваме слава, чест и поклонение, сега и во веки. Амин. Жития на светиите, преведени на български език от църковно-славянския текст на Чети-минеите на св. Димитрий Ростовски. ", "date": "2018.05.31", "title": "Св. ап. Ермий. Св. мчк Ермей"}
{"url": "http://www.cross.bg/rodeni-na-maii-1575772.html", "text": "/КРОСС/ Николай Сотиров, актьорВасил Сотиров, поет и преводачДаниела Росенова, председател на Апелативен специализиран съдЛияна Панделиева, журналисткаПроф. Светлин Танчев, бивш кмет на Стара ЗагораХристо Михайловски, член на СД и изпълнителен директор на Българска агенция за кредитен рейтинг  ", "date": "2018.05.31", "title": "Родени на 31 май"}
{"url": "http://www.cross.bg/chasa-sofiyaot-zala-1575842.html", "text": "/КРОСС/ ***София.От 10.00 часа в резиденция „Бояна\" председателят на парламента Цвета Караянчева ще приветства участниците в Европейския ден на конкуренцията, организиран от КЗК.***София.От 09.00 часа ще се проведе заседание на Народното събрание.***София.От 08.30 часа пред Министерството на отбраната е организиран протест на ПП „Възраждане\" с основно искане за оставка на правителството по повод водените преговори с Р Турция за сключването на двустранно споразумение за провеждането на презгранични операции по т.нар. програма Air Policing.***София.От 09.30 часа 21 състав на СГС ще се гледа делото срещу Герман Костин (чл. 116 НК).***София.От 09.30 часа ще се състои заседание на Пленума на Висшия съдебен съвет.***София.От 09.30 часа в Дома на Европа ще се проведе Петата международна конференция на катедра „Европеистика\" и „Жан Моне Център за високипостижения\" на СУ „Св. Климент Охридски\". Конференцията „Съединението прави силата\" е посветена на българското ротационно председателство на Съвета на Европейския съюз.***София.От 10.00 часа ще започне заседанието на Столичния общински съвет.***София.От 10.30 часа в Министерството на здравеопазването (залата на ет. 4) ще се проведе пресконференция по повод Световния ден безтютюнопушене. Участие в пресконференцията ще вземат зам.-министърът на здравеопазването Светлана Йорданова, ръководителят на офиса на СЗО в България д-р Михаил Околийски, председателят на Коалиция за живот без тютюнев дим д-р Гергана Гешанова и председателят на Дружеството на кардиолозите проф. Арман Постаджиян.***София.От 10.30 часа в „София Хотел Балкан\", зала Средец, заместник-министърът на икономиката Александър Манолев и изпълнителният директор на Изпълнителна агенция за насърчаване на малките и средни предприятия Габриела Козарева ще представят новите условия за кандидатстване по Националния иновационен фонд (НИФ).***София.От 10.30 часа в двореца „Врана\" ще се състои годишната Генерална асамблея на Европейската лига за икономическо сътрудничество. Участие в събитието ще вземат президентът на Лигата - Барон Бернард Сноа, представители на Европейската комисия, Европейска банка за възстановяване и развитие, посланици, анализатори и др.***София.От 11.00 часа в пресклуба на БТА ще се състои пресконференция на Асоциацията на автомобилните производители и техните оторизирани представители в България (ААП) за откриването на международно изложение за тежкотоварни автомобили TRUCK EXPO 2018.***София.От 12.00 часа в Националния пресклуб на БТА, Инициативен комитет за петиция и подписка на граждани във връзка с предложения за промяна на Кодекса за социално осигуряване (КСО) ще дадат пресконференция, на която ще представят предложения за преизчисляване на пенсиите и за отмяна на ограничението на максималния размер на пенсията за всички български граждани, придобили право на пенсия, независимо от годината на придобиване.***София.В 12.00 часа в заседателната зала на МВР ще се състои редовен месечен брифинг.***София.От 18.00 ч. в Лъчетерапевтичния комплекс на Университетската специализирана болница за активно лечение на онкологични заболявания (УСБАЛО) ще бъде открита кампания под надслов „Продължаваме\".***София.От 18.30 часа в хотел „Best Western Premier\" в зала „Хийтроу\" (бул. „Брюксел\" 11) „Двунационалната Търговска Камара България - Израел\" организира семинар на тема: \"Правно и данъчно прилагане като фактор за подобряване на българската икономика в подкрепа на развитието на бизнеса\".***Варна.От 14.00 до 16.00 часа в централата на ПП ГЕРБ на ул. „Георги Бенковски\" №1 общинският съветник Бонка Банкова ще има приемен ден.***Варна.От 14.30 до 16.30 часа във фоайето на Регионалната здравна инспекция ще се проведе кампания за измерване на въглеродния оксид в издишания въздух по повод Световния ден без тютюн.***Велико Търново.От 9.00 часа в голяма зала на Община Велико Търново ще се проведе Сесия на Великотърновски общински съвет.***Велико Търново.От 11.00 часа в зала 500 на Областна администрация - Велико Търново ще се проведе работна среща по прилагане на новоприетия Закон запротиводействие на корупцията и отнемане на незаконно придобито имущество и последните му промени.***Враца.В 14.00 часа в сградата на ОДМВР-Враца ще се състои брифинг за медиите.***Кюстендил.От 14.00 часа залата на Община Кюстендил ще се състои редовно месечно заседание на Общински съвет.***Пазарджик.От 11.00 часа в кметската зала на Община Пазарджик (бул. „България\" 2) главният изпълнителен директор на „Български пощи\" ЕАД Деян Дънешки ще пусне в употреба издание на тема „100 години футбол в Пазарджик (ФК „Хебър\")\" - илюстрована пощенска карта с оригинален знак за цена на пощенската услуга и специален пощенски печат.***Пловдив.В 09.30 часа в зала 10 на Окръжния съд ще се проведе заседание по делото срещу собствениците на фирма „Одрин 8\" за опит за събаряне на тютюнев склад - паметник на културата.***Смолян.От 10.00 часа пред входа на поликлиниката в Смолян, а от 13.30 часа пред кардиологичните кабинети на ет. 3, в инициатива на РЗИ - Смолян, пушачите ще могат да измерят безплатно съдържанието на въглероден оксид в издишания въздух, по повод 31 май - Световен ден без тютюн.***Стара Загора.В 11.00 часа в почивната станция на „Мини Марица изток\" ЕАД в Старозагорските минерални бани ще бъде открита 28-та международна научна конференция, организирана от Съюза на учените в Стара Загора, Тракийския университет и община Стара Загора с партньорството на ММИ. Научният форум се провежда под надслова „Българското европредседателство - иновации и просперитет\".***Хасково/с. Минерални бани.От 10.00 часа в с. Минерални бани ще бъде открит ХVІІІ Международен детски фестивал „Децата на Балканите - с духовност в Европа!\".*** Шумен.От 9.00 часа в зала 363 на общината ще се проведе заседание на Общински съвет- Шумен.*** Шумен.От 14.30 часа областният управител, зам.-областният управител, представители на община Шумен, Областно пътно управление и Пътна полиция ще бъдат на място да проверят изпълнението на решенията по обезопасяване на кръстовището при село Дибич по пътя Шумен - Карнобат.  ", "date": "2018.05.31", "title": "Предстоящи събития в страната за 31 май 2018 година"}
{"url": "http://www.cross.bg/tema-spetzialno-moskva-1575841.html", "text": "/КРОСС/ БНТ, „Денят започва\"Ивет Лалова специално за БНТОпасни играчки. Как се разпознават опасните детски играчкиДълговете на железницата. Запорираха сметките на \"БДЖ - Пътнически превози\" - ще се стигне ли до спиране на влаковеВреме и пътища. Времето през юни и как метеорологичните условия влияят на пътните инциденти - данните от синоптиците на БАН и Пътна полицияСофия - Москва. Между София и Москва - коментар на Андрей Райчев и Антоний ГълъбовПоезия с кауза. Поезия с кауза или защо децата с лицеви аномалии имат нужда от подкрепа.БТВ, \"Тази сутрин\"Отнемат българчета от семействата им в Норвегия - каква е причината, в специално разследване на bTVСкандалите след изборите в Галиче и новата порция критики на президента - гост Цветан Цветанов;Кой ще седне в стола на Десислава Иванчева и на автопилот ли е район „Младост\"? В студиото председателят на Столичния общински съвет Елен Герджиков;Ще лежи ли в затвора Лазар Влайков след трагичния инцидент във Виноградец?Михаела Филева с нова страница в кариерата си.Нова телевизия, „Здравей, България\"Тема: \"Ще потече ли още руски газ към България? След знаковата среща в Москва  - какво се разбраха Путин и Борисов?\"Тема: Шпионска афера като на кино. Как обявен за убит руски журналист сензационно се появи жив в Киев?Тема: С белезници в Италия. Българи арестувани заради измама с банкомати.Тема: Ефективна присъда за Лазар Влайков. Ще лежи ли три години зад решетките бившият шеф на общинския съвет в Септември?Тема: Въпрос на живот и смърт. Как продължава битката на жената, чийто съпруг почина заради отказана трансплантация?Почивка у нас или почивка при съседите? Къде морето ще ни излезе по-евтино и накъде ще тръгнат екскурзиите в Гърция и Турция?  Темата в \"На твоя страна\" с Георги Георгиев.Тема: Войната през очите на децата - истории от Сараево и единствения в света музей, който разказва за това.Тема: Момчето, което става звезда във Франция - отново в родината. Венсан Винел специално пред NOVA.\"Истории на успеха\" с Деси Банова. Доброволци с мисия за сексуално образование в клас.  ", "date": "2018.05.31", "title": "В сутрешните блокове"}
{"url": "http://www.cross.bg/deloto-produlzhava-dvama-1575848.html", "text": "/КРОСС/ Продължава делото за разрушения тютюнев склад-паметник на културата в Пловдив.  Той беше почти напълно сринат през март 2016 г. като жива верига спря тоталното му разрушение.Подсъдими по делото са двама от управителите на фирмата-инвеститор - българинът Георги Бранеков и сърбинът Александър Николич. Срещу двама са повдигнати обвинения за подправяне на документ и за незаконни строителни дейности в имот-паметник на културата. На мястото на тютюневия склад те планирали вдигането на многоетажна офис-сграда. ", "date": "2018.05.31", "title": "Продължава делото за разрушения тютюнев склад в Пловдив"}
{"url": "http://www.cross.bg/galeriya-predstavya-natzionalnata-1575845.html", "text": "/КРОСС/ Националната галерия представя изложба на портрети от Златю Бояджиев. Откриването ще бъде от 18.00 часа.Експозицията е част от богатата сбирка българско изкуство на колекционера Боян Радев и представя един от най-значимите наши живописци чрез работата му в портретния жанр.  ", "date": "2018.05.31", "title": "Изложба на портрети от Златю Бояджиев в Националната галерия"}
