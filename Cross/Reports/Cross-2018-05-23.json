{"url": "http://www.cross.bg/ivancheva-nachaloto-stava-1575407.html", "text": "/КРОСС/ Пиарът на столичната община \"Младост\" Петър Кърджилов става заместник-кмет на района на мястото на Биляна Петрова, подсъдима заедно с досегашния кмет Десислава Иванчева.Това съобщи днес Иванчева в началото на съдебното заседание, на което ще бъде гледано отстраняването ѝ от поста.И.д. кмет засега остава Владимир Клисуров, който бе одобрен от СОС на длъжността по искане на Десислава Иванчева. Той обаче подаде предизвестие за напускане, което изтича в началото на юни.В началото на днешното заседание Иванчева и заместничката ѝ Биляна Петрова поискаха да се запознаят с документите по делото, заради което съдията даде един час почивка.Кметицата поиска също така майка ѝ да стане неин защитник, за да може да я посещава в ареста. ", "date": "2018.05.23", "title": "Петър Кърджилов става заместник-кмет на 'Младост'"}
{"url": "http://www.cross.bg/ikoni-bulgarska-tvorbi-1575397.html", "text": "/КРОСС/ В навечерието на 24 май, Денят на българската просвета и култура и на славянската писменост, в галерия „Луче\" в Рим беше открита изложба на български православни икони, творби на иконописеца Красимир Костадинов.Изложбата включва икони от различни български църкви, икони, които са плод на творческото вдъхновение на автора, реставрации и творби, които демонстрират способността му да създава изкуство.Организатор на събитието е българското посолство пред Ватикана, а изложбата е в контекста на председателството на България на Съвета на ЕС.„В навечерието на най-българският празник 24 май, чрез иконите можем да разкажем историята на онази млада българска култура, която в IX в. донасят учениците на Кирил и Методий. Създаването на Преславската и Охридската книжовна школа поставят основите на новата българска култура. Именно тя става център и майка на всички останали славянски култури\", с тези думи посланикът на България пред Ватикана и Малтийския орден приветства публиката.Между изложените творби, в духа на наближаващия празник, се отличават иконите на светите братя Кирил и Методий и св. Седмочисленици.„Добрият зограф не говори за творбите си. За да бъдат разбрани, трябва да отворим очите и сърцето си за тях\", каза Красимир Костадинов.Олга Босева, куратор на галерията очаква, освен традиционната българска публика, експозицията да привлече и множество италиански ценители.  ", "date": "2018.05.23", "title": "Митрополит Антоний откри изложба на български икони в Рим"}
{"url": "http://www.cross.bg/gryevski-zatvor-popovski-1575406.html", "text": "/КРОСС/ Съд в Скопие осъди днес бившия помощник министър на вътрешните работи Гьоко Поповски на 6 години и 6 месеца затвор за злоупотреба със служебно положение по делото \"Танк\" за покупка на луксозен правителствен мерцедес за 600 хиляди евро, а бившият премиер Никола Груевски като подбудител на деянието с цел лична изгода получи присъда две години затвор, предаде агенция МИА.Съдът постанови в срок от 15 дни двамата обвиняеми да заплатят щетите, които са нанесли на държавния бюджет.Присъдата бе произнесена в отсъствието на Груевски, който бе представляван от трима свои адвокати.Поповски беше осъден вчера по друго дело на 9 години затвор за злоупотреба със служебно положение при покупка на 300 автомобила за министерството през 2008 г., при която не е избрал най-изгодната оферта и е ощетил държавната хазна с над 450 000 евро.Обвинение по делото \"Танк\" е повдигнато и срещу бившия вътрешен министър Гордана Янкулоска, но процедурата срещу нея се води отделно поради рискова бременност.Според присъдата Груевски е оказал влияние на другите двама обвиняеми, като поискал от Янкулоска МВР да купи мерцедеса. Тя пък е подтикнала Поповски да избере определена фирма при покупката. ", "date": "2018.05.23", "title": "Никола Груевски беше осъден на 2 г. затвор"}
{"url": "http://www.cross.bg/kiril-poseshtenieto-papa-1575408.html", "text": "/КРОСС/ Министър-председателят Бойко Борисов ще бъде на посещение в Рим на 24 май и на аудиенция при главата на Римокатолическата църква Негово Светейшество папа Франциск на 25 май. Поводът е отбелязването на Деня на българската просвета и култура и на славянската писменост.Българската делегация, ръководена от премиера, включва в състава си представители на вероизповеданията у нас, на академичната общност и дейци на културата. На срещата с папа Франциск ще присъстват Западно и Средноевропейски митрополит на БПЦ Антоний, председателят на БАН акад. Юлиан Ревалски, ректорите на УНСС проф. Стати Статев и на ВТУ „Св. Св. Кирил и Методий\" проф. Христо Бонджолов, директорът на Института по исторически изследвания към БАН доц. Даниел Вачков, директорът на Софийската филхармония Найден Тодоров и ръководителят на националната школа по приложна математика Теодоси Теодосиев. Тяхното участие в аудиенцията е признание за постиженията им и е израз на значението, което българското правителство отдава на образованието, науката и културата.За първи път тази година традиционното поклонение пред гроба на Св. Кирил и посещението на базиликата „Санта Мария Маджоре\", където папа Адриан ІІ благославя славянската азбука и книги, ще бъде осъществено съвместно с делегацията на Република Македония, водена от министър-председателя Зоран Заев. Двете делегации ще участват и в официалния прием, даван в българското посолство в Италия по случай празника на духовността. Съвместното честване на исторически събития, значими за двете държави, и почитането на големи исторически личности, е символ на новия етап в отношенията между София и Скопие след подписването на договора за добросъседство на 1 август 2017 г.При посещението си в Рим българската делегация ще поднесе цветя на паметника на патриарха на българската литература Иван Вазов и ще присъства на молебен за здраве и успехи на българския народ, отслужен в храма „Св. Павел ала Регола\", в който черкуват членовете на Българската православна църковна община.„Аудиенцията във Ватикана е огромен жест на папата към българския народ, към изключителното дело на светите братя Кирил и Методий, към това, че сме дали писменост\", коментира премиерът Борисов при посещението си в Рим на 24 май 2015 г. ", "date": "2018.05.23", "title": "Борисов ще бъде на аудиенция при папата по случай 24 май"}
{"url": "http://www.cross.bg/sveta-zatlustyavaneto-hora-1575398.html", "text": "/КРОСС/ Ако сегашната тенденция остане непроменена, близо една четвърт от населението на планетата ще е затлъстяло през 2045 г., предупредиха учени, цитирани от Франс прес. Заключенията им бяха представени на Европейския конгрес за затлъстяването във Виена.Световната здравна организация (СЗО) смята, че около 13% от възрастните хора - 11% от мъжете и 15% от жените, са били засегнати от затлъстяване през 2016 г. Според прогнози на датски и британски учени, това процентно съотношение ще нарасне над 22% през 2045 г.„Тази тенденция може да бъде обърната, но за това е нужна политическа воля\", смята един от авторите на изследването - д-р Алън Моузес, който работи за датската компания „Ново нордиск\", най-големия производител на инсулин в света.Прогнозите са различни за отделните страни.Ако тенденцията се запази, над 55% от населението на САЩ ще е затлъстяло през 2045 г., при 39 процента през 2017 г.Според авторите на изследването, увеличаването на затлъстяването ще е придружено от повече случаи на диабет тип 2, които ще обхванат 12% от глобалното население през 2045 г., при 9% през 2017 г.Затлъстяването е проблем на общественото здравеопазване в целия свят.Според резултатите от миналогодишно американско изследване, процентното съотношение на затлъстелите хора в света непрестанно се увеличава от 1980 г., като се е удвоило в 73 страни.В резултат се е увеличила смъртността вследствие на сърдечносъдови болести, диабет и някои видове рак.Наднорменото тегло и затлъстяването са свързани с храненето и начина на живот. СЗО препоръчва да се ограничи приемът на мазнини и захари и да се редовно да се правят физически упражнения. ", "date": "2018.05.23", "title": "Учени: До 2045 г. 25% от хората по света ще са затлъстели"}
{"url": "http://www.cross.bg/avtomobili-dizelovi-emisii-1575399.html", "text": "/КРОСС/ Хамбург, вторият по големина град в Германия, въвежда частична забрана за стари дизелови автомобили. На колите, които не отговарят на стандарта за вредни емисии Евро 6 ще бъде забранено да минават по част от две основни пътни артерии, съобщава Ройтерс.Едната забрана е за 1,6 км по протежението на „Щреземанщрасе\", което важи само за дизелови камиони, по-тежки от 3,5 тона, а другата обхваща около 600 метра по „Макс Брауер\", където ще е забранено за всички типове стари дизелови автомобили.Макар мярката да не изглежда особено тежка, Хамбург е първият град в Германия, въвеждащ подобни ограничения за дизеловите коли, които са твърде разпространени в страната.Въвеждането ѝ става факт, след като през февруари германският висш административен съд реши, че и градове като Щутгарт и Дюселдорф също трябва да обмислят такива рестрикции.Ограниченията имат за цел да осигурят, че европейските норми за чистота на въздуха се спазват.Проблемът с дизеловите коли стана особено чувствителен след т.нар. „Дизелгейт\", при който беше доказано, че модели на „Фолксваген\" използват заблуждаващ софтуер, който дава грешни данни за вредните емисии при тестовете.Известно е, че азотните оксиди (NOx), които дизеловите автомобили изхвърлят в атмосферата, причиняват респираторни заболявания, но нивата им ще спаднат след въвеждането на по-строгите стандарти за емисии, както и софтуерни обновления на актуалните модели, коментира федералният транспортен министър Андреас Шойрер.   ", "date": "2018.05.23", "title": "Хамбург въвежда ограничения за стари дизелови автомобили"}
{"url": "http://www.cross.bg/leva-pensiya-narasne-1575404.html", "text": "/КРОСС/ От 1 юли средната пенсия ще нарасне с близо 14 лв. Това съобщи в кулоарите на парламента социалният министър Бисер Петков, предава \"Дарик\".Увеличението на пенсиите, предвидено от 1 юли още със Закона за бюджета на Държавното обществено осигуряване за тази година, е всички пенсии, отпуснати до края на 2017 година, да се увеличат с 3.8 на сто, включително минималните размери, напомни Петков.Предвидено е от 1 юли е минималната пенсия за осигурителен стаж и възраст да нарасне от 200 лева на 207.60 лева, а има проект на постановление на Министерския съвет за определяне на нов размер на социалната пенсия за старост и тя да стане 125.58 лева, така че и при нея ще има увеличение от 3.8 на сто. На тази база всички минимални размери на пенсии, които са свързани с тези две котви, също ще бъдат увеличени.Министърът изчисли, че пенсия от 400 лева, която е малко по-висока от средната, при актуализацията с 3.8 на сто ще нарасне със сума от порядъка на 15 лева. ", "date": "2018.05.23", "title": "Минималната пенсия за стаж и възраст ще е 207.60 лева от 1 юли"}
{"url": "http://www.cross.bg/mehanizum-finansov-norvezhkiya-1575405.html", "text": "/КРОСС/ Споразумения за програмите от новия период за подкрепа чрез Финансовия механизъм на Европейското икономическо пространство и Норвежкия финансов механизъм 2014-2021г., подписаха днес министерствата на правосъдието, на културата, на вътрешните работи и на образованието. С подписването на споразуменията на практика се поставя началото на новия програмен период за български проекти, финансирани по двата механизма. Програмите са с общ бюджет над 113,5 млн. евро и ще финансират дейности и проекти в приоритетните сектори правосъдие, вътрешни работи, култура и местно развитие, намаляване на бедността.Програма „Правосъдие\" включва Програмна област 19 „Корекционни услуги и предварително задържане\" и Програмна област 21 „Ефективност и ефикасност на съдебната система, укрепване на върховенството на закона\". Тя ще бъде финансирана от Норвежкия финансов механизъм 2014-2021 с безвъзмездна финансова помощ в размер на 30 млн. евро и национално съфинансиране малко над 5 млн. евро.Изграждане на пилотен затвор с учебен център с капацитет 400 лишени от свобода в Кремиковци, създаване на преходни отделения или т.нар. half way houses за адаптация на затворници, на които им предстои освобождаване, ремонт на затвори и арести, са сред основните цели, залегнали в следващите  години.И още: ефективни мерки за рехабилитация и реинтеграция на жертвите на домашно насилие и работа с извършителите; повишаване на компетентността в съдебната система за прилагане на решенията на Европейския съд по правата на човека и повишаване на  капацитета на магистрати за разширяване използването на обществени санкции и мерки срещу насилие над жени и деца, са сред очакваните резултати в Програма „Правосъдие\".Днес, от българска страна споразуменията бяха подписани от Иван Иванов, ръководител на Националното координационно звено за двата механизма и директор на Дирекция „Централно координационно звено\" в Министерския съвет и държавният секретар на Кралство Норвегия Ингвилд Стуб. На церемонията, с която се отбеляза и 10 години от началото на  Финансовия механизъм на Европейското икономическо пространство и Норвежкия финансов механизъм в България, присъства заместник министър-председателят Томислав Дончев.Заместник-министърът на правосъдието проф. Николай Проданов благодари на норвежките партньори за помощта и изрази увереност, че през новия програмен период съвместната ползотворна дейност ще бъде надградена.  ", "date": "2018.05.23", "title": "Започва новият програмен период за финансиране по Финансовия механизъм на Европейското икономическо пространство и Норвежкия финансов механизъм 2014-2021 г."}
{"url": "http://www.cross.bg/slavyanskata-pismenost-prosveta-1575400.html", "text": "/КРОСС/ Президентът Румен Радев ще участва в честванията в София по случай Деня на българската просвета и култура и на славянската писменост - 24 май.В 10.30 ч. от сградата на Администрацията на президента държавният глава ще се присъедини към традиционното празнично шествие за 24 май до паметника на светите братя Кирил и Методий.В 11.00 ч. пред Националната библиотека „Св. св. Кирил и Методий\" президентът Румен Радев ще присъства на тържествения водосвет за празника и ще произнесе слово.От 18.30 ч. в Националния исторически музей в столицата президентът Румен Радев и съпругата му ще бъдат домакини на традиционния прием по случай Деня на славянската просвета и култура и на славянската писменост.  ", "date": "2018.05.23", "title": "Президентът ще участва в честванията по случай Деня на българската просвета и култура и на славянската писменост"}
{"url": "http://www.cross.bg/preslav-veliki-iiotova-1575401.html", "text": "/КРОСС/ На 24 май, четвъртък, във Велики Преслав вицепрезидентът Илияна Йотова ще открие тържествата по случай Деня на славянската писменост и българската просвета и култура и Деня на града. 2018-а е юбилейна за Велики Преслав, тъй като се навършват 1125 г. от обявяването му за столица на Първата българска държава.В 9.00 часа вицепрезидентът ще разговаря с учителския колектив на ОУ „Св. св. Кирил и Методий\" и ще приветства учениците. В 9.50 часа Илияна Йотова ще се включи в тържественото шествие до централния градски площад, където е предвидена официална празнична програма.Посещението на вицепрезидента във Велики Преслав навръх 24 май е кулминацията на пътуването по стъпките на Светите братя Кирил и Методий и техните ученици, което Илияна Йотова предприе, за да почете делото им. Вицепрезидентът се поклони пред светите места в Чешката и Словашката републики и Република Сърбия. ", "date": "2018.05.23", "title": "Вицепрезидентът ще открие тържествата по случай 24 май и Деня на Велики Преслав"}
{"url": "http://www.cross.bg/yvrezhdaniya-mnozhestveni-godina-1575395.html", "text": "/КРОСС/ Осмото издание на националната дарителска кампания на VIVACOM Операция „Жълти стотинки\" успя да набере общо   Тази година инициативата подкрепя мисията на Фондация И АЗ МОГА / I CAN TOO за подпомагане на деца с множествени увреждания. Даренията ще бъдат насочени към  в София, за дългосрочно осигуряване на още рехабилитатори и подобряване на грижата на децата с множествени увреждания, които го посещават. Това ще облекчи значително ежедневието им и ще подобри качеството им на живот. Ще донесе повече спокойствие за техните родители, които трудно съчетават сериозните грижи за дете с множествени увреждания и ходенето на работа на пълен работен ден. Средствата ще бъдат разпределени така, че да осигурят ежедневна рехабилитация на място в Центъра за следващите две години. В „Център за Надежда\" грижа и терапия получават 50 деца.В дарителската кампания на VIVACOM участваха клиенти на телекома, които имаха възможност да даряват своето ресто в магазините на компанията. В нея се вкллючиха и 25 партньора с над 1700 търговски обекта. Към тях по своя инициатива се присъединиха още десетки малки търговски обекти и много офиси в цялата страната, заявявайки от специалните „касички за жълти стотинки\". Така в инициативата се включиха отделни семейства и служители на по-малки или по-големи фирми, училища, книжарници, кафенета и магазини.Посланици на кампанията и тази година бяха  , които с личния си пример вдъхновиха стотици хора да оставят своето ресто или да заявят специална касичка за своето работно място. на инициативата са: кино АРЕНА, Burger King, Ciela, Cinelibri, Colibri, DHL, Domino's Pizza, Grand Optics, Inmedio, Joy Optics, KOM, Mr. Bricolage, 1 minute, Relay, Renault-Nissan, SDI Broker, Sport Depot, Texas Chicken и Zeiss Experience Center. , присъединили се тази година към кампанията, са: Andrews Ladies, Booktrading, DOMKO, Eventim, Lafka и VIP Security. , благодарение на които повече хора имат шанса да научат за каузата, са: dir.bg, сп. Elle, вестник Стандарт, Дарик радио, Журнал за жената, Моето дете, Нова телевизия, радио FM+, Розали, actualno.com и iwoman.Всеки, който иска да помогне на каузата на „Център за Надежда\" и извън рамките на кампанията, може да направи това с банков превод по специално създадената дарителска сметка:   ", "date": "2018.05.23", "title": "Операция Жълти стотинки набра 70 000 лева в помощ на деца с множествени увреждания"}
{"url": "http://www.cross.bg/yvrezhdaniya-horata-gyokov-1575391.html", "text": "/КРОСС/ БСП предложи конкретни мерки за решаване на проблемите на хората с увреждания„Това мнозинство и това управление на държавата, както във всички сфери, така и в социалната, и конкретно в политиките за хората с увреждания, я кара по метода- проба, грешка. Но ако в някои други системи този метод, в определени случаи, дава резултати, в системата за подпомагане, подкрепа и интеграция на хората с увреждания не е така\". Това каза народният представител от ПГ на „БСП за България\" Георги Гьоков от парламентарната трибуна по време на разискването на питането на народните представители Антон Кутев и Михаил Христов за политиките към хората с увреждания. Той добави, че  проблемите с интеграцията на хората с увреждания са изключително много и няма как да се изчерпят с няколко разисквания. „Необходимо е развитието на политиките за интеграция на хората с увреждания да са тясно свързани с прилагането на подход при управлението им и да дават възможност за личностно ориентиран подход, който се основава на правата на човека. Тези политики трябва да са в зависимост, да са неразривно свързани и неделима част от общите права на човека и основните човешки свободи\",заяви Гьоков. Той добави, че тези политики трябва да гарантират пълно ползване на правата, без каквато и да е дискриминация и да осигуряват интеграцията и пълноправното участие на хората с увреждания в обществения живот. „Безспорно, в България се прави не малко за хората с увреждания, но също така е безспорно, че това е крайно недостатъчно\", категоричен бе Гьоков.Народният представител заяви, че закъснява Законът за социалните услуги, който е заложен в Плана за интеграция на хората с увреждания още от програмата на кабинета Борисов 1 и трябваше да е готов до 2016 г. „Сега четем, че ще е готов до 15 октомври, а Вие г-н Министър поехте ангажимент, че до края на месец август 2018 г, този закон ще е готов. Може би смятате, че хората с увреждания са вече интегрирани в обществото ни? Ако наистина така мислите - ще ви разочаровам - освен Вас, никой друг не смята, че са интегрирани\", категоричен бе той. Гьоков добави, че друго очаквано и забавящо се във времето е- „механизъм за индивидуалната оценка на потребностите\". „Проблемна тема са „личните асистенти\". Ясно е, че на този етап няма готовност и консенсус за Закон за личната помощ, но може и трябва да се осигури предвидимост за хората с увреждания, които ползват услугата „личен асистент\" - каза още Георги Гьоков.Народният представител припомни, че Българското народно събрание ратифицира Конвенцията на ООН за правата на хората с увреждания през 2012 година, прие и Закон за тяхната интеграция и там е залегнало създаването на единната информационна система. „И до днес, обаче, е трудно да се говори точно, колко у нас са хората с различна степен на увреждане\", обясни той.„Затова  предлагаме: да се възложи на Министерството на труда и социалната политика да разработи и внесе до 31 август 2018 г. в Народното събрание Закон за социалните услуги, който предварително да е съгласуван и одобрен от организациите на хората с увреждания. Предлагаме да бъде разработен и работещ механизъм за индивидуална оценка на потребностите на хората с увреждания, който да гарантира тяхното социално включване. Искаме адекватни и достъпни регистри на хората с увреждания, които да дават възможност за обработка на необходимата статистическа информация. Да бъде осигурен необходимият брой лични социални асистенти и да се разработи механизъм за адекватен достъп на лицата с увреждания до тази услуга. Искаме и да се  осигури достъпна среда за хората с увреждания.\", заяви Георги Гьоков ", "date": "2018.05.23", "title": "Георги Гьоков: Това, което прави България за хората с увреждания, е крайно недостатъчно"}
{"url": "http://www.cross.bg/tyrtziya-evro-mlrd-1575392.html", "text": "/КРОСС/ Европейският съюз ще отдели през 2019 г. допълнителни 1,5 млрд. евро за Турция за справяне с миграционната криза, гласи проектобюджета на общността за следващата година, цитиран от БГНЕС.Проектобюджетът беше огласен от Еврокомисията.„[Ще се отделят] допълнително 1,5 млрд. евро за помощ за бежанците в Турция, за да продължи обезпечаването на бежанците от Сирия и други места с прехрана, образование и жилища\", се казва в документа.В рамките на бюджета за тази година Анкара ще получи 500 млн. евро във връзка с миграционната криза, припомнят от ЕК.На срещата на върха ЕС-Турция на 17-18 март 2016 г. Брюксел и Анкара подписаха споразумение, което очертаваше мерките за ограничаване и намаляване на миграционния поток. Тогава ЕС се ангажира да осигури на Турция 6 млрд. евро, да въведе безвизов режим за гражданите на Турция, а също така да придвижи преговорите за турското членство в Евросъюза.В замяна на това всички нелегални мигранти, добрали се до гръцките острови от турска територия, трябваше да бъдат връщани обратно в Турция. ЕС трябва да приема директно от турска територия бежанци, които вече са били проверени от турските миграционни власти, да са получили легален статут и да притежават съответните документи. Брюксел изпълни само тази част от обещанието, засягаща отпускането на 3 млрд. евро. По останалите точки ЕС замрази действията си поради позицията на Турция по редица въпроси, които предизвикаха възмущение в Европа. ", "date": "2018.05.23", "title": "ЕС дава на Турция още 1,5 млрд. евро за бежанците"}
{"url": "http://www.cross.bg/danni-lichnite-energo-pro-1575389.html", "text": "/КРОСС/ ЕНЕРГО-ПРО адаптира своята политика за защита на личните данни в съответствие с Регламент 2016/679 на Европейския съюз, който влиза в сила на 25 май 2018 г. Компаниите от групата ЕНEРГО-ПРО Варна - Електроразпределение север, ЕНЕРГО-ПРО Продажби и ЕНЕРГО-ПРО Енергийни услуги публикуваха на интернет страниците си своите политики за поверителност, които регламентират правилата за обработка на данни при изпълнение на лицензионните дейности по разпределение и доставка на електрическа енергия.Прилагането на Европейския регламент не налага преподписване на договори за разпределение и доставка на електрическа енергия. В отделни случаи личните данни на клиентите се обработват след предварително писмено съгласие, в което се посочва конкретната цел. То може да бъде оттеглено по всяко време, без това да засяга задълженията на компанията към клиента относно доставката на електрическа енергия.Дружествата от групата ЕНЕРГО-ПРО Варна винаги са следвали принципа на законосъобразност, отговорност и коректност при обработката на личните данни на своите клиенти. Прилагането на новите европейски правила за защита на личните данни ще гарантира още по-голям контрол върху този процес. Политиките за поверителност на компаниите от групата са достъпни в Интернет на адреси: https://www.energo-pro.bg/bg/GDPR, https://www.erpsever.bg/bg/GDPR, https://www.energo-pro-sales.bg/bg/GDPR, https://www.energo-pro-energyservices.bg/GDPR.В изпълнение на изискванията на Регламента в групата ЕНЕРГО-ПРО Варна е назначено длъжностно лице, което ще наблюдава спазването на европейското и българско законодателство за защита на личните данни и ще работи в пряк контакт с Комисията за защита на личните данни и с клиентите на дружеството.  ", "date": "2018.05.23", "title": "ЕНЕРГО-ПРО прилага европейския регламент за защита на личните данни"}
{"url": "http://www.cross.bg/liniya-marshryta-lozenetz-1575394.html", "text": "/КРОСС/ От днес е променен маршрута на алтернативната автобусна линия ТМ 10 и са разкрити две нови временни спирки на бул. „Драган Цанков\". Това стана след като социалистите от район „Лозенец\" инициираха подписка с искане за промяна на маршрута и нови спирки на временната линия ТМ 10. Подписката бе депозирана в Столична община от председателя на БСП - Лозенец Николай Велчев.Спирките „пл. Журналист\" и „ул. Вишнева\" на трамвай №№ 10, 12 и 18 бяха закрити след като започнаха ремонтните дейности на бул.\" Граф Игнатиев\" на 7 май. На мястото на трамвайните линии бе разкрита временна автобусна линия, но тя не покрива маршрутът им. Това лиши гражданите живеещи и работещи в „Лозенец\", в карето  между бул. „Евлоги и Христо Георгиеви\", бул. „Черни Връх\", бул. „Свети Наум\", бул. „Драган Цанков\", от удобна транспортна връзка.„Районът е с голяма денивелация и това допълнително затруднява свободното придвижване на майки с колички, хора в неравностойно положение и възрастни хора\", аргументира се Николай Велчев.Лидерът на БСП - София Калоян Паргов, който е и заместник-председател на Комисията по транспорт и туризъм в СОС, постави въпроса на заседанието на комисията миналата седмица. ", "date": "2018.05.23", "title": "Подписка, инициирана от БСП, промени маршрута на алтернативната линия ТМ 10 в София"}
{"url": "http://www.cross.bg/proekti-bulgariya-proyavyava-1575393.html", "text": "/КРОСС/ Не е имало задача да се постигне договорка с България по газовите въпроси на преговорите между президентите на България и Русия Румен Радев и Владимир Путин, съобщи прессекретарят на руския държавен глава Дмитрий Песков, цитиран от РИА Новости.„Вчера нямаше задача да се договорим за газа. Никой не се е и опитвал. Вчера президентите сами разказаха за какво са говорили\", заяви Песков пред журналистите.„България проявява, както и по-рано, заинтересованост да участва в крупните международни енергийни проекти. Това е отделна тема, която изисква гаранции от българската страна и така нататък. Вие знаете, че съществуват проекти, които в момента са в стадий на реализация. Българската страна проявява определен интерес, но никакви конкретни разговори по този въпрос не са водени и не можеха да бъдат водени, такава задача не е поставяна\", отбеляза говорителят на руския президент.  ", "date": "2018.05.23", "title": "Песков: България проявява интерес към крупните енергийни проекти"}
{"url": "http://www.cross.bg/filmi-balchik-godina-1575390.html", "text": "/КРОСС/ Между 23-и и 30-и юни едно от най-живописните кътчета по Черноморието ще събере утвърдени и прохождащи професионалисти от сферата на седмото изкуство, киномани и любители на хубавата музика за седмица, изпълнена със стотици филми от цял свят, образователна и фокусна програма, панели за реализиране на проекти, срещи на индустрията, партита с подбрани DJ-и и още изненади. Тази година фестивалът IN THE PALACE отбелязва двоен празник - кръглата си 15-а годишнина и несравнимия успех да бъде избран за официален партньор от Филмовата академия в САЩ (OSCAR Academy of Motion Picture Arts and Sciences). Събитието ще спази традицията и ще се проведе именно в Двореца и Ботаническата градина в Балчик, като отново ще завърши с посрещането на Джулай морнинг на брега на морето.Най-утвърденият фестивал за късометражно кино в Източна Европа, насочен към промотирането на филми, нови медии и дигитални изкуства с дължина под 27 минути ще изпрати за разглеждане от комисията на предстоящите 91-ви награди Оскар победителите си в три категории. Т.е. най-добрият международен игрален и най-добрият международен анимационен филм, както и победителят в българската надпревара от основния състезателен панел ще имат невероятната възможност директно да влязат за разглеждане и да се борят за номинациите в съответната категория през 2019 година (Animated Short Film/Live Action Short Film category of the Academy Awards). Общо 62 филма ще мерят сили в тази  надпревара на IN THE PALACE, като освен 5-те анимационни и 10-те игрални български филма и творби от цяла Европа, в избраните от журито се нареждат продукции от Австралия, Бразилия, Афганистан, Мексико, Колумбия, Канада, Филипините и още държави от всички точки на света.Платформата ще даде път за изява пред публика и на 15 документални филма,  от които 3 от България, още от Финландия, Иран, Сърбия, Канада, Иран, Швейцария, както и на специален сегмент експериментални филми. В отделен състезателен панел ще намерят своето място още студенстските филми, сред които 11 анимации, 35 игрални и 8 документални продукции от всевъзможни държави. Тук публиката ще има възможност да се запознае с атрактивния подход на творци от Китай, Малайзия, Сингапур и други. Сред интересните експерименти в селекцията се откроява полски филм със 7 режисьора, най-краткият показан филм пък ще е български, с дължина от 59 секунди.Към фестивала в Балчик ще се присъединят филмови критици, продуценти, фестивални директори, селектори, програматори и представители на редица световни форуми. Той е отворен и насочен и към всички, които имат интерес към уникалното филмово съдържание от цял свят. Съвсем скоро ще бъде обявена и специалната музикална програма, съпътстваща фестивала ежедневно. Освен партита, вечерите тази година ще предлагат и късни прожекции на метри от морето на отделна сцена.Входът за конкурсната програма, както и за фокусната с номинираните ленти за Европейските филмови награди и награди Оскар, които се провеждат на открито в градината на Двореца, е безплатен.Повече информация ще откриете на  и .IN THE PALACE се организира от фондация „Формат СФФ\" и читалище „Вещина\" в партньорство и с подкрепата на Държавен културен институт „Културен център „Двореца\" - Балчик, Университетски ботанически градини към СУ „Св. Климент Охридски\", Национален филмов център и Програма Еразъм+ на Европейската комисия.  ", "date": "2018.05.23", "title": "Точно месец до старта на филмовия и музикален маратон в Балчик"}
{"url": "http://www.cross.bg/anketiranite-grazhdanite-vyarvat-1575396.html", "text": "/КРОСС/ Последното проучване на „Евробарометър\", поръчано от Парламента и публикувано една година преди европейските избори през май 2019 г., потвърждава постепенно нарастващата подкрепа на гражданите за Европейския съюз. Проучването е проведено по метода \"персонално интервю\" на два етапа - сред 27.601 души през периодите 11 - 22/04/2018 и сред 1.034 души през периода 13 - 22/04/2018 в България.Солидно мнозинство от европейците вярват, че членството на тяхната страна в ЕС е нещо добро и че страната им е извлякла ползи от това. За пръв път мнозинство от европейците смятат, че техният глас се чува в ЕС. Процесът с водещи кандидати се оценява като положително развитие, но трябва да бъде съпроводен от реален дебат по европейските въпроси и бъдещето на ЕС. Приоритетните теми за предизборната кампания са: борбата с тероризма, младежката безработица, имиграцията, икономиката и растежът.Една година преди следващите европейски избори председателят на ЕП Антонио Таяни ще представи резултатите от последното проучване на общественото мнение за ЕС. Изследването на „Евробарометър\" е поръчано от Европейския парламент и е проведено през април 2018 г. сред 27 601 души в 28-те държави членки. Резултатите показват, че средно 60% от гражданите вярват, че членството на тяхната страна в ЕС е нещо добро, а над две трети от анкетираните (67%) са убедени, че страната им е извлякла ползи от членството си в ЕС. Това е най-високият резултат, измерен от 1983 г. насам.За пръв път през последното десетилетие мнозинство от анкетираните (48%) вярват, че техният глас се чува в ЕС. Тенденцията сочи, че това положително развитие е започнало през втората половина на 2016 г., което вероятно е свързано с последиците от референдума за излизането на Обединеното кралство от ЕС.За България процентът на анкетираните, които считат че техният глас се чува в ЕС, е 44%, което е значително увеличение със 7 процентни пункта в сравнение с 2017 г. 54% от българите вярват, че членството в ЕС е нещо добро, и 57% са убедени, че страната им е извлякла ползи от членството си в Съюза.Анкетираните в целия ЕС разглеждат процеса с водещите кандидати като изключително важен за демократичния живот в ЕС. Европейските гласоподаватели имаха възможност да вземат косвено участие в избора на председателя на Европейската комисия за пръв път през 2014 г. Днес резултатите показват, че почти половината от гражданите на ЕС-27 (49%) заявяват, че този процес би ги насърчил да гласуват на предстоящите европейски избори. 70% от гражданите вярват, че процесът има смисъл само ако е съпроводен от реален дебат по европейските въпроси и бъдещето на ЕС. Освен това повечето анкетирани изразяват съгласие, че процесът с водещите кандидати води до по-голяма прозрачност (63%), представлява значителен напредък за европейската демокрация (61%) и дава по-голяма легитимност на Европейската комисия (60%). От друга страна, по-малко от половината анкетирани смятат, че този процес би попречил на националните правителства да изберат най-добрия кандидат (46%) или че няма реално въздействие (45%).Половината от българите (50%) също заявяват, че процесът с водещите кандидати би ги насърчил да гласуват на предстоящите европейски избори. 65% от анкетираните очакват процесът да е съпроводен от реален дебат по европейските въпроси и бъдещето на ЕС, което би довело до по-голяма прозрачност (55%), дава по-голяма легитимност на Европейската комисия (56%) и представлява значителен напредък за европейската демокрация (56%).По време на предстоящата предизборна кампания европейците очакват от политиците да предложат решения за сигурността в най-широк смисъл, включително и по отношение на имиграцията. В същото време въпроси, свързани с личния просперитет и благополучие, са еднакво важни за дневния ред.49% от европейците посочват борбата с тероризма като приоритетна тема на кампанията, следвана от борбата с младежката безработица (48%), имиграцията (45%), икономиката и растежа (42%). Около една трета от европейците определят като приоритет борбата с изменението на климата и опазването на околната среда (35%). Насърчаването на правата на човека и демокрацията, както и социалната защита на гражданите на ЕС са важни теми за 32% от анкетираните.За българите приоритетните теми в следващите европейски избори са икономиката и растежът (57%), борбата с тероризма (49%) и социалната защита на гражданите (47%). След тях идват борбата с младежката безработица (44%), защитата на потребителите и безопасността на храните (37%) и имиграцията (35%).За европейците демокрацията е основна ценност както на равнище ЕС, така и в собствената им страна. Мнозинството от анкетираните продължават да са доволни от начина, по който работи демократичният процес в ЕС (46%). Процентът на българите, които са доволни от начина, по който функционира демокрацията в Съюза, е значително над средния за ЕС (52%).Между 2013 г. и 2018 г. в държавите - членки на ЕС, се появиха над 70 нови партии и политически съюзи, някои от които проведоха успешни кампании срещу политическото статукво. Това развитие се възприема като положително от мнозинството европейци.Все пак 70% от анкетираните смятат, че не може да се постигне подобрение в политическата или икономическата сфера само с противопоставяне. В същото време половината от анкетираните в ЕС (50%) считат, че антисистемните партии или движения не представляват заплаха за демокрацията, докато малко повече от една трета (38%) са на противоположното мнение. 53% от гражданите са съгласни с твърдението, че новите партии и движения могат да намерят нови решения по-успешно от настоящите, а 56% вярват, че те могат да донесат реални промени.Данните за България са близки до тези в ЕС: 57% от анкетираните считат, че новите партии и движения могат да донесат реална промяна, а 52% са съгласни с твърдението, че те могат да намерят нови решения по-добре от сегашната политическа класа. По-ниски от средните са стойностите при нагласите на българите, че с противопоставяне може да се постигне подобрение в политическата или икономическа ситуация (55%) и че антисистемните партии или движения представляват заплаха за демокрацията (20%).   ", "date": "2018.05.23", "title": "\"Евробарометър\": Рекордна подкрепа за ЕС въпреки Brexit"}
{"url": "http://www.cross.bg/prokyror-prokyratyra-proizvodstvo-1575402.html", "text": "/КРОСС/ Зам.-главният прокурор Пенка Богданова отмени постановлението на прокурор Стойчо Ненков от Апелативна прокуратура София, с което е образувано досъдебно производство срещу главния архитект на Столична община Здравко Здравков за престъпление по чл. 296 НК.Наказателното производство срещу Здравков беше заради отказа му да изпълни съдебно решение, което дава зелена светлина за строителството на небостъргач в столичния квартал „Стрелбище\".След анализ на събраните материали е установено, че апелативната прокуратура се е произнесла при неизяснена фактическа обстановка, която не позволява да бъде направен обоснован извод относно това, налице ли е вече наложено административно наказание за същото деяние.Затова зам.-главният прокурор е указал на Софийската района прокуратура да извърши допълнителна проверка по случая.Постановлението на прокурор Ненков, както и още един негов акт са отменени и поради допуснати съществени нарушения на процесуалния закон, изразяващи се в следното:- въпреки че от 09.08.2016 г. разпоредбата на чл. 213, ал. 2 НПК е отменена и горестоящ прокурор няма право да указва на по-ниска по степен прокуратура да образува досъдебно производство, с постановление от 11.04.18 г., той е разпоредил на СРП да образува дело.- въпреки че от 05.11.2017 г. действа новата разпоредба на чл. 214, ал. 3 НПК, според която в акта за образуване на досъдебно производство не се посочват имената на лицето (а само престъплението), с постановлението от 09.05.2018 г., прокурорът от АП София е образувал делото срещу конкретно лице.Тъй като тези пропуски поставят въпроса дали е налице задълбочено познаване на актуалното законодателство, прокурор Богданова в предлага на Апелативната прокуратура в София да прецени дали да не извърши извънредно атестиране на прокурор Ненков, което се прави при наличие на данни за трайно влошаване на качеството на работа на магистрата.  ", "date": "2018.05.23", "title": "Спряха досъдебното производство срещу главния архитект на София"}
{"url": "http://www.cross.bg/proekta-most-dynav-1575403.html", "text": "/КРОСС/ Министърът на регионалното развитие и благоустройството Николай Нанков съобщи по време на парламентарния контрол, че има проявен инвеститорски интерес от няколко чуждестранни фирми към проекта за Дунав мост 3 при Силистра - Кълъраш.Българската и румънската общини работят активно за новото мостово съоръжение, което е включено в градоустройствения план на Силистра.На 29 юни в България ще пристигне румънският колега на министър Нанков и тогава се очаква да бъдат подновени разговорите по тази и други теми, като сред детайлите в разговорите ще е и създаването на българо-румънска проектна компания по аналогия с проекта за Дунав мост 2.Тогава ще се разгледат и заявените намерения от международни финансови институции и компании за реализирането на проекта, допълни министърът и отбеляза, че анализ на трафиците доказва жизнеспособността и икономическата обосновка на проекта и от гледна точка на бъдещото му концесиониране.Министърът посочи, че основният проблем пред строителството на подобни съоръжения е осигуряването на финансиране за изграждането им и състоянието на довеждащата инфраструктура. Средства не могат да се осигурят от оперативните програми \"Транспорт\" и \"Региони в растеж\", както и по механизма за свързана Европа. Това не може да стане и по програмата за трансгранично сътрудничество с Румъния, заради ограничения й бюджет. Това означава, че финансиране може да се търси чрез частни стратегически инвеститори чрез публично-частно партньорство, допълни министърът. ", "date": "2018.05.23", "title": "Чужди фирми проявяват интерес към изграждане на Дунав мост 3"}
{"url": "http://www.cross.bg/greshka-zadacha-dopysnata-1575387.html", "text": "/КРОСС/ МОН няма да зачита 7-а задача от матурите по български език и литература. Това обяви зам.-министърът на образованието и науката Таня Михайлова.Припомняме, че тази задача обърка зрелостниците и предизвика негодуванието на експерти.Според условието трябва да се посочи изречението, в което няма допусната граматична грешка. Спорният дистрактор е \"б\", където също има допусната грешка в членуването - макар и това да не се брои за граматична грешка. Дистрактори \"в\" и \"г\" се изключват най-бързо заради липсата на пълен член в думaтa \"адвоката\" и членуване на \"Искърско дефиле\".Заради допуснатата грешка от страна на Министерството на образованието и науката всички зрелостници ще получат по една допълнителна точка към своя резултат, независимо от посочения отговор. ", "date": "2018.05.23", "title": "МОН се отказа от скандалната задача в матурата по БЕЛ"}
{"url": "http://www.cross.bg/detza-pomosht-mesechna-1575384.html", "text": "/КРОСС/ Предложение за промяна на Закона за семейни помощи за деца (ЗСПД) предвижда да се въведе нов вид месечна помощ за деца с един или двама починали родители. Проектът е публикуван за обществено обсъждане на страницата на Министерството на труда и социалната политика.Прогнозният брой на децата, които ще бъдат подкрепени чрез новата месечна помощ е около 8000.Законопроектът отговаря на потребността за специална защита и подкрепа на децата, които не се отглеждат от двамата си родители поради смърт в семейството, пише в мотивите на законопроекта, предложен от правителството.Новата месечна помощ е насочена само към децата, които нямат право на наследствена пенсия, тъй като те не могат да получават такава само поради липсата на съответния изискуем осигурителен стаж на починалия родител. Помощта цели гарантиране на равен достъп до финансова помощ за всички деца без право на наследствена пенсия. Като вид семейна помощ, новата месечна помощ ще отговаря и на условията и принципите, на които се основава семейното подпомагане.През декември 2017 г. за 11 505 деца с един жив родител са били изплатени месечни семейни помощи. От тях 1230 деца са без пенсия, докато останалите 10275 деца получават пенсия. По данни на Националния осигурителен институт към 31 декември миналата година 22099 деца до 20-годишна възраст получават наследствени пенсии, а 2693 деца до 20-годишна възраст получават персонални пенсии. По данни от Единната система за гражданска регистрация и административно обслужване на населението към 23 февруари тази година общият брой на децата до 20-годишна възраст с един жив родител е 29 992, а 664 са с двама починали родители.Месечната помощ ще се предоставя до навършване на 18-годишна възраст, а ако детето учи - до завършване на средно образование, но не повече от 20-годишна възраст. Ако детето е завършило средното си образование преди навършване на 18-годишна възраст, помощта ще продължи да се предоставя до навършването й.Помощта ще се предоставя без доходен тест.Размерът на месечната помощ ще се определя ежегодно със закона за държавния бюджет, като не може да бъде по-малък от предходната година. Помощта ще се предоставя само в пари. Новата месечна помощ ще може да се получава заедно и с останалите видове помощи по ЗСПД, но няма да може да се получава заедно с персонална пенсия на дете по чл. 92 от Кодекса за социално осигуряване. Отпуснатите до 31 декември 2018 г. персонални пенсии на деца без право на наследствена пенсия от починал родител ще продължават да се изплащат в размерите, определени към тази дата по досегашния ред. Персоналната пенсия на дете, за което е отпусната новата месечна помощ по Закона за семейни помощи за деца, ще се прекратява от датата на отпускането на помощта.Предлага се законопроектът да влезе в сила от 1 януари 2019 г. с цел необходимите допълнителни финансови средства да бъдат осигурени в закона за държавния бюджет. ", "date": "2018.05.23", "title": "Предлагат нов вид месечна помощ за деца с един или двама починали родители"}
{"url": "http://www.cross.bg/izkopni-klienti-deiinosti-1575385.html", "text": "/КРОСС/ Рано сутринта на 23 май несъобразени изкопни работи станаха причина за прекъсване на електрозахранването в централните градски части на София и Враца. В 08:24 часа при изкопни работи бе скъсан кабел 10 киловолта, собственост на „ЧЕЗ Разпределение България\" АД, в резултат на което в продължение на 45 минути без електрозахранване останаха около 800 клиенти в идеалния център на град София по улиците „Георги С. Раковски\", „11-ти август\", „Врабча\", „Аксаков\".В 09:55 часа също вследствие на аварийни изкопни работи бе скъсан кабел средно напрежение във Враца, в резултат на което без електрозахранване в продължение на 25 минути бяха 2582 клиенти на ЧЕЗ в централната част на града.И при двата инцидента са съставени констативни протоколи за причинените щети.„За пореден път сме свидетели как несъобразени изкопни дейности причиняват неудобства на нашите клиенти особено в такъв важен ден, когато се провеждат матурите за 7 и 12 клас. Не спираме да призоваваме строителните фирми да спазват процедурите и да съгласуват своевременно ремонтите\", каза Васил Василев, директор „Експлоатация и поддържане\" в „ЧЕЗ Разпределение България\" АД.Компанията призовава да се подава информация за стартиращи изкопни дейности поне две седмици предварително на телефон 0700 100 010 или на имейл klienti@cez-rp.bg.  ", "date": "2018.05.23", "title": "Два скъсани кабела оставиха без ток 3000 клиенти на ЧЕЗ Разпределение"}
{"url": "http://www.cross.bg/avramopylos-borisov-evrokomisarya-1575386.html", "text": "/КРОСС/ Министър-председателят Бойко Борисов се срещна с еврокомисаря по миграция, вътрешни работи и гражданство Димитрис Аврамопулос. Това съобщиха от правителствената информационна служба.Двамата обсъдиха напредъка в областта на миграционната реформа, както и борбата с тероризма и сътрудничеството в киберпространството.Комисар Аврамопулос подчерта, че България отлично охранява външната граница на ЕС с Турция и заяви, че страната ни трябва да бъде приета в Шенгенското пространство. ", "date": "2018.05.23", "title": "Борисов се срещна с еврокомисаря по миграцията"}
{"url": "http://www.cross.bg/himikalite-vuv-vodata-v-sofiya-se-okazaha-kyorfishek-1575388.html", "text": "/КРОСС/ Няма отровни химикали, нито замърсяване на софийската вода. Това показват резултатите от изследваните проби. Всички показатели са в норма.Причина за проверката бяха появилите се в социалните мрежи съмнения за качеството на чешмяната вода в столицата.Те обаче бяха опровергани от Регионалната здравна инспекция. ", "date": "2018.05.23", "title": "Химикалите във водата в София се оказаха кьорфишек"}
{"url": "http://www.cross.bg/ivancheva-kmet-dokymenti-1575381.html", "text": "/КРОСС/ Специализираната прокуратура внесе в Специализирания наказателен съд искане за отстраняване от длъжност на кмета на столичния район „Младост\" Десислава Иванчева, задържана по обвинение за получаване на подкуп в особено големи размери, съобщиха от спецпрокуратурата.Установено е, че в арестното помещение, където изтърпява мярка за неотклонение, е изготвяла документи в качеството си на кмет, предавала ги е на лица с разрешен достъп за свиждане, след което те са достигали до общинската администрация. По закон такива лица за адвокатите и роднините по пряка линия на задържания.По този начин Иванчева е осъществявала от следствения арест действия, насочени към реално упражняване на правомощията на кмет на район, въпреки задържането й под стража.Общинската избирателна комисия в София продължава да заседанията си по сигнал от декември 2016 г. за документи с невярно съдържание. Малко повече от месец след избора й на 13 ноември ОИК бе сезирана, за прехвърляне на собственост на активи във фирми на майка й чак на 22 декември.Има разминаване в дати, изискали сме още документи, до края на седмицата ще разпратим писма, обясни за OFFNews Полина Витанова, шеф на ОИК София. Не вчерашното заседание на Комисията решение за прекратяване на пълномощията на Иванчева като кмет или за отхвърляне на иска за това, не е взето. Това няма нищо общо с искането на специализираната прокуратура за временно отстраняване на кмета на Младост, подчерта Витанова.По закон, ако след предсрочното прекратяване на правомощията на районен кмет, остава повече от година до редовните местни избори, се насрочват частични, а избраният на тях кандидат довършва мандата.Следващите избори за кметове и общински съветници ще са през есента на 2019 г. Така ако Иванчева бъдеотстранена от длъжност преди октомври,  наследникът ѝ ще бъде избран с пряк вот от жителите на района.  ", "date": "2018.05.23", "title": "Прокуратурата поиска отстраняването на Иванчева като кмет на Младост"}
{"url": "http://www.cross.bg/rysiya-pytin-bulgariya-1575382.html", "text": "/КРОСС/ Президентът на Русия Владимир Путин и неговият български колега Румен Радев решиха да възстановят диалога между двете страни. Така \"Росийская газета\"обобщава вчерашната среща между двамата лидери, \"подробно обсъдили\" в Сочи \"отношенията между Москва и София в различни сфери, включително проблемни\".\"Самият факт, че се състояха такива преговори, е добър сигнал за подновяване на руско-българските отношения в пълен формат.\" Така изданието представя позицията на Владимир Путин в статия със заглавие \"Насрещни стъпки\". Вестникът отбелязва интереса на журналистите в Москва към \"газовия въпрос\" след предложението на Румен Радев към руския премиер Дмитрий Медведев предния ден \"да се преразгледа възможността за преки доставки на газ от Русия през Черно море\". След разговори на четири очи и между делегациите Радев и Путин обаче не се спряха на тази тема, добавя \"Росийская газета\", цитиран от БТА.\"Президентът на България покани Путин на гости\" - на ответно посещение в страната си, пише Нюз.ру и заключава: \"България много иска пак да се сприятели с Русия.\"Българският лидер \"пристигна при Путин за тръбопровод - в Сочи бе обсъдено възраждането на газопровода \"Южен поток\". \"Едва-що долетял в Русия\", Румен Радев \"веднага хвърли козовете на масата с изявлението, че много иска да възкреси\" проекта, отбелязва в.\"Комсомолская правда\".Преди няколко години българите под натиск от ЕС погребаха този проект, крайно изгоден за всички от икономическо гледище, като забраниха на Русия да прокара газопровода до техния бряг. В България тъй си останаха да лежат тръбите, докарани, за да започне строежът, а Русия се пренасочи към другия край на Черно море и почти завърши вече \"Турския поток\", напомня всекидневникът.\"И ето, години по-късно в България взеха да излизат дописки със заглавия като \"С отказа от газопровода подарихме на Турция 750 милиона долара годишно\" - сумите, плащани за транзит. С цел да сондира почвата в Русия пристигна Румен Радев.Според \"Комсомолская правда\" Путин фактически изтъкнал на срещата, че \"през последните години България не полагала особени усилия да се обръща към Русия\". Същевременно вестникът определя енергийната сфера като приоритет във взаимните интереси, както показвало присъствието на руския енергиен министър Александър Новак и на промишления министър Денис Мантуров на срещата в Сочи.\"Най-интересното е, че въпреки всичко Русия не хлопна вратата пред България. И отговаряйки на журналистически въпроси, Путин каза, че проектът все още е възможен\", коментира вестникът. Изданието уточнява, че Путин поискал \"абсолютно железни гаранции с юридически характер\". Руският лидер обеща да продължи дискусиите за газопровода с българския премиер Бойко Борисов, който след няколко дни ще посети Москва, добавят изданията.Българските власти направиха сериозна грешка с отказа да строят газопроводи в рамките на проекта \"Южен поток\". Сега е твърде късно той да бъде подновен, смята руският политолог Николай Топорнин според изданието \"Икономиката днес\". Шансовете за подновяване на този проект според него са \"крайно малки\". Не се знае кой ще отпусне пари за строежа. Ако ЕС се откаже, България не ще може да го плати, убеден е експертът.\"Според мен влакът вече е заминал, защото Русия строи друг газопровод\", цитира коментар на Топорнин сп. \"Политическа експертиза\".  ", "date": "2018.05.23", "title": "Руските медии коментират визитата на Румен Радев"}
{"url": "http://www.cross.bg/krymova-mrezhata-vodi-1575373.html", "text": "/КРОСС/ „За да се постигне адекватно състояние на ВиК мрежата в страната около 2% от нея всяка година трябва да бъде подменяна.\" Това каза заместник-министърът на регионалното развитие и благоустройството Малина Крумова в студиото на ТВ Блумбърг.„Предвидените по Оперативна програма „Околна среда 2014-2020 г.\" близо 1.6 млрд. лв. ще бъдат инвестирани в деветдесет и два водоснабдителни и петдесет и девет канализационни обекта. Това са водопроводи, канализационни колектори, изграждане на нови довеждащи деривации, подмяна на много голяма част от мрежата\", обясни Малина Крумова и подчерта, че общо ще се подменят или изградят около 1300 километра ВиК мрежа. Тя съобщи още, че са предвидени за изграждане две нови пречиствателни станции за отпадъчни води в к.к. „Елените\" и Карнобат и една пречиствателна станция за питейни води в Шумен.„С предвидените инвестиции ще се подобри ВиК услугата за около 2 млн. българи\", беше категорична Крумова, но уточни, че има още много работа за вършене. Инвестициите са насочени към местата с най-големи ВиК проблеми, стана ясно от думите на заместник-министъра и където амортизацията на мрежата, нейното компрометиране в годините и старост не позволяват предоставянето на адекватна услуга.Изготвени са 14 регионални прединвестиционни проучвания, благодарение на които вече е ясна и пълната картина на състоянието на ВиК съоръженията, водопотреблението и тенденциите на развитие, съобщи още заместник-регионалният министър. В момента се разработват идейните проекти за предвидените в прединвестиционните проучвания обекти за канализация и водопровод.Най-големият проект по оперативната програма е за област Бургас, където има 14 населени места с над 10 хил. жители.Крумова обясни, че има уверението на екипа на Министерството на околната среда и водите, че в края на юни месец ще се обяви поканата за кандидатстване по програмата.Освен евро-инвестициите друг вариант за финансиране на ВиК мрежата в страната е чрез публично-частно партньорство, стана ясно от интервюто, като това е идея, залегнала в новия закон за ВиК, който предстои да бъде публикуван за обществено обсъждане.„В новия закон с колегите от МТСП подготвяме и предложение за механизъм за социално подпомагане на най-уязвимите групи в обществото, като идеята е на социално слабите хора да се гарантира минимално количество потребление на вода, например 50 л на ден или 1.5 кубически метра на месец на човек безплатно\", обясни заместник-регионалният министър.„На този етап, според предложената от Европейската комисия финансова рамка за следващия програмен период се вижда, че инвестициите в базисна инфраструктура ще продължат да бъдат приоритет в най-слабо развитите райони, какъвто е България\", заключи Крумова.  ", "date": "2018.05.23", "title": "Около 2% от ВиК мрежата трябва да се подменя всяка година, за да се подобри състоянието й"}
{"url": "http://www.cross.bg/fraktyra-ednata-bolnitzata-1575380.html", "text": "/КРОСС/ Двама пострадали при ПТП-то на АМ \"Тракия\" остават в \"Пирогов\", съобщи изпълнителният директор на болницата проф. Асен Балтов по време на брифинг.Това са 4 г. момче, което има фрактура в областта на едната подбедрица. Поставена му е гипсова имобилизация и остава за консервативно лечение в детската травмотология на спешната болница. Майката на пострадалото дете го придружава, но отказва да бъде прегледана на този етап.Другата пациентка, 25 г. жена, е с фрактура на едната подберица. Тя остава в пироговската травматология.47 г. пострадала има комоцио (мозъчно сътресение) и навярхване на шийни прешлени. На нея й е поставена мега шина на врата, след което по нейно желание отказва хоспитализация и си тръгва от болницата. ", "date": "2018.05.23", "title": "Дете и млада жена остават на лечение в \"Пирогов\" след катастрофата на \"Тракия\""}
{"url": "http://www.cross.bg/tochki-variant-otgovor-1575374.html", "text": "/КРОСС/ По вариант I работят зрелостниците на втория задължителен зрелостен изпит по предмет по избор, който започна в 8 ч. днес. Дванадесетокласниците имат на разположение четири астрономически часа, а тези със специални образователни потребности - шест часа.Те можеха да избират да се явят на един от общо 13 учебни предмета. Най-много ученици заявиха участие в изпита по биология - 13 820. Английски език посочиха 13 744, а география и икономика - 6904. Над 10 000 зрелостници предпочетоха вместо втора матура в дипломата им да бъде вписана средната оценка от държавните изпити за придобиване на професионална квалификация.В 10 ч. започна и националното външно оценяване по математика за учениците в седми клас. Те пишат по вариант II, който беше изтеглен от репортера на БНР Александра Михайлова. Изпитът се състои от 2 модула. Първият е с 20 задачи със затворен и със свободен отговор. Продължителността му е 60 мин., а максималният брой точки, който могат да получат учениците, е 65. Във втория модул седмокласниците трябва да решат 4 задачи - 2 с кратък числов, символен или словесен отговор и 2 с описание и аргументация на решението. Продължителността на този модул е 90 мин., а правилното решение на задачите носи 35 точки. Максималният резултат от двата модула е 100 точки.Заместник-министърът на образованието и науката Таня Михайлова пожела успех и на зрелостниците, и на седмокласниците. Според нея ключът към успеха на изпитите са спокойствието и натрупаните знания.  ", "date": "2018.05.23", "title": "Вариант I за абитуриентите, вариант II за 7 клас"}
{"url": "http://www.cross.bg/huawei-tzvyat-blue-1575378.html", "text": "/КРОСС/  Цветът често е подценяван от някои производители, въпреки че е първата отличителна черта на дизайна, която забелязваме при избора на нов телефон. Добре подбраните цветове придават на телефона уникален характер, подчертават модерния дизайн и необикновения, смел стил. Това е причината новите Huawei P20 lite смартфони да са създадени в уникални цветови версии.На българския пазар се предлагат цветовете Klein Blue (специално текстуриран син корпус за фини отблясъци), Sakura Pink и Midnight Black. Тези цветове не са типични и познати от други смартфони. Всеки цвят е уникален за модела, сам за себе си и има индивидуален характер.Синьото има много нюанси - и само един е Klein BlueЦветът, известен днес като Klein Blue, е създаден през 60-те години по специална поръчка на известния художник Ив Клайн. Той се основава на матов ясносин (т.нар. ultramarine) пигмент и се оказва толкова специален, че Ив Клайн създава много творби само с този цвят, използвайки текстурата на дебелината на боята. Трудно е да се намери по-различен и разпознаваем цвят от Klein Blue. Този син тон, \"проектиран\" от известния френски художник, има заслужено място в историята на изкуството.Klein Blue е една от цветовите опции на P20 lite, а дълбокият „ултрамарин\" прави устройството наистина впечатляващо. За да засили ефекта още повече, Huawei разработва и специален тип микро брокат, който придава блясъка на Klein Blue и създава светлинни отражения. Частиците са толкова малки, че самият брокат е невидим за окото и само подчертава синия нюанс.Sakura Pink - уникален нюанс на розовотоРозовият цвят се използва все повече от дизайнерите на електронни устройства, но не всички розови нюанси са еднакви. Първото, което прави Huawei, е да се убеди, че използваният тон е подходящ за модерно устройство. За да се достигне до цвета Sakura Pink, е добавен перлен прах, който придава на розовия цвят триизмерен блясък. Един поглед към розовата версия на Huawei P20 lite е достатъчна, за да потвърди, че това е есенция на елегантността, която ще бъде в дома и чантата на всяка жена.Вечното черноЧерното разбира се, е най-простият цвят. Въпреки това, истинският, безкомпромисен, дълбоко черен тон е много труден за постигане. Много често нещо, което се предполага да е черно, става сивкаво или кафеникаво при силна светлина. При Huawei P20 lite, черното е безкомпромисно и дълбоко под всеки ъгъл и при всяко осветление. Черното придава на Huawei P20 лекотата на елегантност, сериозност и съвършенство.Изберете цвят и стил за себе си, изразявайте личността си, като съчетавате Huawei P20 lite с вашия характер. Независимо дали се чудите между дълбочината на Klein Blue, елегантността на Sakura Pink или дълбоко черно в Midnight Black, Huawei P20 Lite ще ви зарадва във всяка цветова версия.  ", "date": "2018.05.23", "title": "Синьото вече не е достатъчно или каква е историята зад цветовете при Huawei P20 lite"}
{"url": "http://www.cross.bg/borisov-myzeii-zaplatite-1575377.html", "text": "/КРОСС/ Кметовете на Враца и Ловеч са тук. Да предадат на хората, че заплатите ще се получават, болниците ще работят. Другото си е наша работа. Това каза в началото на правителственото заседание министър-председателят Бойко Борисов, предаде репортер на Агенция „Фокус\".„Министерство на здравеопазването, правете си реформите. Те не могат да са за сметка на лекари, санитари, сестри. Те си вършат работата и трябва да получават заплатите. Доста операции се подготвят. Работа на държавата е да хваща тези, които ги източват. Работа на държавата е да не допуска в двора на държавната болница да има частна. Плащаме заплати на маса служби\", коментира премиерът.Относно АЕЦ „Белене\" - какви ли не теории чух. Става въпрос за следното - в момента имаме стока и площадка, в която българския данъкоплатец е вложил над 3,5 млрд. лв., каза министър-председателят.„Ако не вземем някакви мерки за тази стока, тя не е домати и краставици, а ядрени ректори, от милиарди ще стане милиони и ще отиде за скрап. Не сме толкова богати, че да можем да си го позволим. Продажбата става с разрешение на производителя. Ако ще ги пращаме в музей, значи трябва да направим специален музей, където да ги закараме. Това ще е най-скъпия музей за над 3,5 млрд. лв. Хипотезата, че реакторите са много скъпи, се оказа невярна. И руският производител ни ги докара и ни ги стовари в двора. Осъди ни в Париж да ги платим с лихвите. Лихвите ги опростиха\", заяви Борисов и уточни, че не може да разбере протест срещу него, че ще има среща в Русия при положение, че президентът е там.„Не можах да схвана. Президентът е в Москва, а протестът е срещу мен. Има логика. Не се вкарвайте в тези диалози, обиди, подмятания и крайности дали Съвета в София има успех. Безспорно има успех - цял свят го призна. Това, че президентът е в Москва, пак е добре. Не случайно Хашим Тачи и Вучич си стиснаха ръцете. Гърция и Македония даваха пресконференции в страната\", каза още Бойко Борисов. ", "date": "2018.05.23", "title": "Борисов нареди болниците в Ловеч и Враца да работят и хората да си получават редовно заплатите"}
{"url": "http://www.cross.bg/kyltyrata-askeer-fondatziya-1575370.html", "text": "/КРОСС/ На 24 май - Денят на най-светлия ни празник: празникът на българската духовност, просвета и култура и на славянската писменост, в Театър „Българска армия\" за 28-ми път Фондация „Академия Аскеер\" ще връчи своите национални награди за постижения в театралното изкуство през изтеклия сезон. От 2008 г. досега „Евробет\" е основен спонсор на най-престижните театрални награди в България. Наградите „Аскеер\" са единствени по рода си - те са автентичният и самоотвержен, неказионен глас на театралното съсловие. Фондация „Аскеер\" е посветена единствено на театъра, културата и духовността, които са основните стълбове на всяка нация. За „Евробет\" е чест да инвестира в силата на културата, която е предпоставка за по-добро бъдеще! Оказаната подкрепа е поредното доказателство, че осъществяването на проекти от обществена значимост е приоритет в дейността на компанията.Изборът за всяка една от общо 12-те наградни категории принадлежи на широка театрална и духовна общност. Всички категории и номинации можете да видите . Връчването на наградите „Аскеер\" е под почетния патронаж на Министъра на културата и на Министъра на отбраната. Церемонията по награждаването ще се излъчи на живо по БНТ.    ", "date": "2018.05.23", "title": "„Евробет“ подкрепя наградите „Аскеер“"}
{"url": "http://www.cross.bg/radev-rymen-rysiya-1575369.html", "text": "/КРОСС/ „Срещата между президентите Владимир Путин и Румен Радев е първата на държавни глави между двете страни от 10 години насам. През това време отношенията между България и Русия бяха трудни и противоречиви. Счупването на ледовете между двете страни не може да бъде отречено.\" Това каза зам.-председателят на ПГ на „БСП за България\" Крум Зарков пред БТВ в коментар за срещата между Владимир Путин и Румен Радев. „Когато президентът говори за недалновидно политическо говорене, сигурно има предвид онези твърде резки смени на посоката и крайни позиции, които са заемани по отношение на Русия, в това число често и от правителствата на ГЕРБ. Само преди няколко седмици, оповестената визита на Румен Радев беше коментирана от най-високо ниво от ГЕРБ- като странна по време на европредседателството. Сега, след като знаем, че ще има визита и на министър-председателя, не е странна\", коментира народният представител.„Много е важно институциите да работят в рамките на своите правомощия - целенасочено и единно, в защита на българските стратегически интереси. Румен Радев ясно изрази какви са неговите виждания по отношение на Русия, още по време на предизборната си кампания. Той се ангажира да извади отношенията между двете страни от „ледниковия период\", в който се намират. Това направи и с вчерашната си визита\", категоричен бе Крум Зарков.По отношение на рестарта на проекта АЕЦ - Белене, Крум Зарков обясни, че ГЕРБ трябва да престанат да обръщат коренно позицията си по проекта. Той припомни, че БСП винаги е подкрепяла изграждането на втората атомна електроцентрала и не е променяла позицията си по въпроса. ", "date": "2018.05.23", "title": "Зарков: Още в предизборната си кампания Румен Радев обеща, че ще извади отношенията ни с Русия от „ледниковия период”"}
{"url": "http://www.cross.bg/sistemata-obrabotka-obnovyavaneto-1575376.html", "text": "/КРОСС/ Обновяването на системата на EVN за обработка на данни ще навлезе във втория си етап от 17:00 ч. на 23 май (сряда) до 06:00 ч. на 29 май 2018 г. (вторник). За посочения период няма да са възможни плащания за електро- и топлоенергия към компанията нито на каси на „Български пощи\" ЕАД, по банков и електронен път през интернет.Справка за консумация ще може да се прави на телефон 0700 10 207. Основните дейности по първият етап на обновление се състояха на 19 май и 20 май 2018 г. като в пълният си обем системата заработи в сутрешните часове на 22 май.Периодът за обновление е избран така, че да обхване основно неработни дни с цел да се минимизира неудобството за клиентите. Обновяването на системата ще позволи по-бърза обработка на информация и данни, което е част от развитието на дейностите на компанията за работа на свободния пазар на електроенергия. ", "date": "2018.05.23", "title": "Обновяването на системата на EVN за обработка на данни навлиза във втория си етап"}
{"url": "http://www.cross.bg/chyzhbina-stranata-vuzrast-1575379.html", "text": "/КРОСС/ През първото тримесечие на 2018 г. 1 002.0 хил. български граждани  са реализирали туристически пътувания. Преобладаващата част от тях - 84.2%, са пътували само в страната, 13.2% - само в чужбина, а 2.6% са пътували както в страната, така и в чужбина. В сравнение със същото тримесечие на 2017 г. общият брой на пътувалите лица на възраст 15 и повече навършени години нараства с 8.2%.През първото тримесечие на 2018 г. най-много са пътували българите на възраст 25 - 44 години - 441.6 хил., или 44.1% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 25 - 44 години - 90.0% от пътувалите в тази възрастова група. При пътуванията в чужбина делът на пътувалите лица на възраст 15 - 24 години е най-голям - 20.5% от пътувалите в съответната възрастова група.По-голяма част от туристическите пътувания на лицата на възраст 15 и повече навършени години както в страната (43.9%), така и в чужбина (47.9%) са били с цел „почивка и екскурзия\".През първото тримесечие на 2018 г. като самостоятелни са били регистрирани 1 429.3 хил., или 94.0% от общия брой лични пътувания. Относителният дял на самостоятелните пътувания без резервация в страната е 95.9%, а на тези в чужбина - 78.9%.В структурата на разходите по видове с най-голям относителен дял в страната са тези за храна - 37.9%, докато в чужбина са разходите за транспорт - 33.5%.През първото тримесечие на 2018 г. средният разход при пътуване с лична цел на едно лице на възраст 15 и повече навършени години е 186.23 лв. в страната и 577.12 лв. в чужбина.Същевременно разходите на едно лице за професионално пътуване са средно 156.38 лв. в страната и 946.21 лв. в чужбина.   ", "date": "2018.05.23", "title": "НСИ: Над милион българи са реализирали туристически пътувания в първото тримесечие"}
{"url": "http://www.cross.bg/glosov-trubata-platnoto-1575372.html", "text": "/КРОСС/ Шофьорите да карат внимателно между 31-ви и 38-ми км на АМ „Хемус\". Поради ремонта на два виадукта движението е двупосочно в платното за ВарнаДо края на юни ще завърши ремонтът на двете платна в 22-километровия участък от АМ „Тракия\" между Пловдив и Стара Загора. За първи път се затваря толкова голяма отсечка и целта ни е до началото на активния туристически сезон предвидените дейности да приключат, съобщи инж. Светослав Глосов, член на Управителния съвет на Агенция „Пътна инфраструктура\", в Сутрешния блок на Нова телевизия. Той подчерта, че сега е сезонът за ремонти на пътищата и времето за извършването им е правилно преценено от проектантите и от Института по пътища и мостове, защото когато се извършва един ремонт се изисква той да бъде направен при подходящи климатични условия, а през зимата това е невъзможно. Преди да стартираме ремонта на АМ „Тракия\" беше направено пълно обследване на съществуващото трасе, на състоянието на пътната конструкция и настилката. Отсечката е в експлоатация от 1995 г. и 23 години не е ремонтирана, каза инж. Глосов и допълни, че на обекта мобилизацията е голяма. Работят много хора и техника, защото целта ни е платното за Бургас ще бъде готово до края на месеца, а до края на юни да приключи и обновяването на платното за София. Той съобщи още, че по трасето се ремонтират и 6 съоръжения. Подменя се изцяло настилката, мантинелите, пътните знаци и маркировката.По повод спирането на движението в тръбата за София в тунел „Витиня\" на АМ „Хемус\" инж. Глосов обясни, че през миналата година е ремонтирана тръбата за Варна и сега трафикът преминава през нея двупосочно. Обновяването на тръбата за София предстои, а в момента движение в нея е спряно поради ремонта на виадукта непосредствено преди тунела. В тръбата за София на „Витиня\" предстои изграждането на системи за безопасност - пожарогасене, вентилация, за извеждане на опасните разливи и др. Той припомни, че през миналата година в тръбата е подменено осветлението, а основните ремонтни дейности предстоят, включително и подмяната на настилката в съоръжението. Инж. Глосов обясни, че въпреки че шофьорите пътуващи по АМ „Хемус\" в момента не виждат работници и техника в района на виадукт „Коренишки дол\" при 36-ти километър на автомагистралата на съоръжението се извършват сериозни ремонтни дейности по стълбовете на моста, т. нар. долно строене. За да се ограничат вибрациите от преминаващите превозни средства не се извършват ремонтни работи в платното за движение, като по този начин се осигурява безопасна работа на строителите, работещи по стълбовете. Съоръженията не са обновявани повече от 30 години, откакто са построени, и трябва да ги ремонтираме, за да пътуваме безопасно, категоричен е инж. Глосов.Агенция „Пътна инфраструктура\" апелира шофьорите да карат внимателно между 31-ви и 38-ми километър от АМ „Хемус\", тъй като движението в този участък от автомагистралата е двупосочно в платното за Варна. Скоростта в отсечката е ограничена и при интензивен трафик в пиковите часове е възможно по-бавно предвижване. Необходимо е да се кара внимателно, да не се предприемат изправарания в участъка и да се спазва стриктно поставената сигнализация и въведеното ограничение на скоростта.Относно гаранционните срокове на извършваните ремонтни дейности инж. Глосов обясни, че според съществуващите норми, регламентирани в Наредба №2 към Закона за устройство на територията, те са 3 години. В момента работна група прецизира гаранционните срокове и те ще бъдат увеличени за различните видове строителни дейности. Увеличавайки гаранционния срок считаме, че ангажиментите и отговорността на строителните фирми и проектантите ще бъде завишена, подчерта инж. Глосов. ", "date": "2018.05.23", "title": "Инж. Глосов: Работим на участъци, които не са обновявани от построяването им"}
{"url": "http://www.cross.bg/burgas-leva-taka-1575371.html", "text": "/КРОСС/ От днес са в продажба билетите за новото издание на китарния фест Burgas Jam. Можете да се снабдите с тях от мрежите на Eventim и Grabo, касата в Културен дом на нефтохимика, магазин \"Саундгардън\" в Безистена, а от 4 юни ще се предлагат и на лятна каса \"Часовника\".Един билет струва 18 лева, но първите 400 са на промоционална цена от 14 лева.Какво предлагаме срещу тази сума ли?Предлагаме ви най-висококачествен рок, изпълнен от невероятни майстори на китарата, а също така на ударните инструменти. На Burgas Jam ще чуете любими песни от целия спектър на този музикален стил, както и жестоки инструментални импровизации.Датата е 7 юли. Мястото - пространството между Морска гара и Магазия 1 в Зоната за обществен достъп на Пристанище Бургас. На сцената ще излязат Gus G - един от любимите китаристи на Ози Озбърн, Николо Коцев, Бисер Иванов, Васил Първановски от ODD CREW, Славчо Николов от Б.Т.Р., Александър Мариновски от група \"Сигнал\". В шумен дръм батъл ще участват вездесъщият Стоян Янкулов - Стунджи и бързоръкият Николай Тошев.Елена Розберг от радио Z-ROCK прие предизвикателството да се изяви като водеща на новия BURGAS JAM.И това не е всичко!Предстоят още приятни изненади, така че следете събитието във фейсбук:   ", "date": "2018.05.23", "title": "Първите 400 билета за Burgas Jam са на промоционална цена"}
{"url": "http://www.cross.bg/chikago-velina-shentova-1575375.html", "text": "/КРОСС/ Българските момичета, които изчезнаха преди дни в Чикаго, са се завърнали невредими в домовете си, предаде bTV. 12 дни след като изчезнаха от домовете си в Чикаго 16-годишната Натали Наскова и 18-годишната Велина Шентова се завърнаха.Момичетата са живи и здрави, не са били отвличани, нито замесвани в латиноамериокански банди, разказаха родителите.„Децата се прибраха, живи и здрави са, добре са. Искам да благодаря на всички хора по целия свят, които бяха с нас и бяха съпричастни с нашата мъка\", каза Наталия Пенчева, майката на Натали.В момента от Граничната полиция в Чикаго работят по изчистване на имената на момичетата от списъка за издирване, за да може Велина Шентова да се прибере в България за абитуриентския си бал.  ", "date": "2018.05.23", "title": "Българските ученички, изчезнали в Чикаго, се завърнаха невредими"}
{"url": "http://www.cross.bg/pochina-pisatelyat-filip-rot-1575364.html", "text": "/КРОСС/ На 85 години почина американският писател Филип Рот. Причина за смъртта му е сърдечна недостатъчност, посочи литературният му агент Андрю Уайли.Рот е носител на наградата „Пулицър\" през 1998 г., присъдена му за романа „Американски пасторал\".Той е автор на над 30 книги, сред които романите „Синдромът Портной\", „Писателят призрак\", „Човешкото петно\", „Призракът излиза\" и „Животът ми като мъж\".Роденият в Нюарк, щата Ню Джърси Рот бе прозорлив наблюдател на американското общество и недостатъците му. Той многократно бе споменаван сред фаворитите за Нобеловата награда по литература, но така и не я получи, отбелязва АФП. ", "date": "2018.05.23", "title": "Почина писателят Филип Рот"}
{"url": "http://www.cross.bg/bulgarskoto-praznik-slovo-1575361.html", "text": "/КРОСС/ Всяка година посрещаме, празнуваме и изпращаме 24 май с едни и същи кухи и пошли думи за просветата, светите братя, азбуката, българското слово, националната култура и усмивките на децата. За кой ли път ни припомнят, че „в началото е словото\" и то с неизменния намек, че тяхното, а не Божието, слово е в началото; че нашата азбука е официална в ЕС и трябва да се гордеем с това; „че на вси славяни\" сме дали книги; че светите братята-равноапостоли са българи и не ги даваме никому, а и няма да позволим да ни ги вземат. Пък на всичко отгоре римският папа се е сетил преди години да ги обяви за „покровители на Европа\". Цял ден заклинания, възклицания и радости. И разбира се: 24 май бил най-българският празник.Ние наричаме 24 май по традиция празник; празник на славянската писменост, на българската просвета и култура, на буквите, младостта, вдъхновението и какво ли не още. Но дали е празник?Този свят за българите и православните славяни ден вече е ден за помен на разпадащия се и загиващ български език, на денационализираната и напълно обезличена национална култура, на разрушеното българско образование, на изчезващото знание. А това означава - на България, която едва диша и е смазана под товара на „европейските ценности\". Българските букви все по-рядко записват българското слово, изместено от някакъв грозен, вулгарен и опростачен български език, в който и думите, граматиката, стилистиката, словоредът почти не са български. С тези букви пишат българските писатели и журналисти, но книгите и словата им нямат почти нищо общо с оня език, който Иван Вазов нарече „свещен\". А правописът? Та това не е правопис, а разгул на неграмотността, езиковата разпасаност и престъпното незачитане на норми и правила, които (до там сте стигнали!) дори не се познават.Родният ни език звучи все по-грозно и грубо.За какъв празник на българското словото говорим, когато в културата, литературата, журналистиката, училището и навсякъде тържествуват простакът, неграмотният, необразованият, бездарният, самообявили се за „елит\" и налагащи модела на интелектуалното поведение и критерия за естетическите и културните ценности. И никой не възразява, не оспорва, не се гневи!Какво още трябва да се случи, за да осъзнаем, че българското слово е прогонено от българското училище, в чиито учебни планове и организации дерибействат полуграмотни и неодучени професори и доценти, но за сметка на това са апологети и проповедници на европейски ценности. Тези „монблани на невежеството и безродието\" са чисто и просто безкултурни и бездарни, но са заслужили службата си в родното образование и щедрите стипендии на чуждите фондации със своето безродие и с европейския си фундаментализъм. Затова вече рядко ще срещнем не само грамотни и образовани ученици, но и грамотни учители, професори, писатели, журналисти, които умеят да се изрязават изящно и пишат без правописни грешки. А властта се хвали, че дава много пари за образование и наука. Тя пари дава, но за да възпроизвежда в образованието и науката единствено своето просташко самочувствие и безкултурие.Ние продължаваме да плачем, че сме най-бедната държава в Европа; че нямаме индустрия, а икономиката ни е немощна и неспособна да произвежда достатъчно материални блага и да дава работа на българите. Но не забелязваме, не се дразним и не страдаме, че българската духовност и срината; че езикът ни се е разпаднал, а културата е все по-малко национална, а е все по-европейска, безсъдържателна и безнравствена.Това е нашето бедствие, а не мизерията и ниската раждаемост.Не е далеч времето, когато „най-българският празник\" ще бъде празнуван (ако бъде празнуван, разбира се) от хора, които употребяват едва стотина думи и то не съвсем български; от хора, които не четат книги, но не защото нямат пари да си ги купят, а защото вече са лишени от национално съзнание, не познават историята и не обичат литературата си. Те са лениви умове, промити мозъци, безразлични сърца и продажни души. И са повече от другите, от тези, които все още милеят и пазят българското слово и с последни усилия се мъчат да спрат разпада и съберат разпиляното и обруганото национално духовно богатство.Още ли ще се лъжем, лъжейки и другите, като папагалски повтаряме пошлите приказки за тези, които са дарили буквите, че възхваляваме българското и го съхраняваме за идните поколения. Нека, преди да е станало късно, се събудим, възмутим и възроптаем срещу ужаса на нашето време и намерим сили да възвърнем смисъла на 24 май!И да спасим отечеството и българския национален дух.Панко Анчев, Поглед,инфо ", "date": "2018.05.23", "title": "Черната сянка над поредния 24 май"}
{"url": "http://www.cross.bg/putya-podkypi-aleksi-1575365.html", "text": "/КРОСС/ „Това, което се направи за полицаите на пътя, да бъдат оборудвани с камери и микрофони, според мен повлия доста силно, защото се загубиха сигналите за корупция на пътя. Друг е въпросът, че тази тема, която сега повдигат за регистрацията на коли и предоставянето на тази специални регистрационни номера, действително там нещата не са регламентирани и позволяват да си стига до такива ситуации, в които се получават подкупи\". Това коментира в студиото на „Здравей, България\" Алекси Стратиев, бивш началник на КАТ по повод задържането на шефа на КАТ-Благоевград за получаване на подкупи за регистрацията на автомобили.Той призова хората да не се поддават на подкупи, защото по думите му, наказанието е леко, но е опасно влизането в контакт и даването на пари.„Ако се въведе такова превила процент от глобите на пътя да отиват за заплатите на полицаите, хората ще реагират негативно, тъй като ще решат, че всички работят, за да си увеличат заплатите и си измислят какви ли не нарушения\", добави Алекси Стратиев, бивш началник на КАТ.  ", "date": "2018.05.23", "title": "Алекси Стратиев: Камерите на пътя помогнаха срещу корупция"}
{"url": "http://www.cross.bg/lavata-suzdava-opasnosti-1575363.html", "text": "/КРОСС/ Лавата от изригващия вулкан Килауеа в Хавай създава нови опасности. Огнената маса сега застрашително се приближава към местна геотермална електроцентрала.Ръководството предприе спешни действия за затварянето и, за да се предотврати изтичането на отровни газове.На пет километра от централата, облаци от киселинни пари, примесени с вулканични частици, се издигат над океана, като образуват изключително опасна мъгла.Властите предупредиха, че се очаква нова евакуация, ако лавата продължи да блокира ключови магистрали. ", "date": "2018.05.23", "title": "Лавата от вулкана Килауеа продължава да създава опасности"}
{"url": "http://www.cross.bg/pregledi-izsledvaniya-vsichki-1575359.html", "text": "/КРОСС/ Катастрофа между тир и автобус на градския транспорт край София.Инцидентът е станал малко след 7 часа тази сутрин на магистрала \"Тракия\" между заведението \"Църна маца\" и разклона за Равно поле.Автобусът се намира в крайпътната канавка.По първоначална информация, четирима души са ранени. Сред тях има 4 г. дете и неговата майка, която на този етап не преминава прегледи и изследвания.   ", "date": "2018.05.23", "title": "Автобус и тир се удариха на АМ \"Тракия\", има пострадали"}
{"url": "http://www.cross.bg/mirchev-pravitelstvoto-predstavitel-1575366.html", "text": "/КРОСС/ „След близо 10 години замразяване на отношенията между България и Русия, те започнаха да се размразяват. Това е най-важната стъпка, която направи президентът Румен Радев на срещата с руския президент Владимир Путин.\" Това каза народният представител от ПГ на „БСП за България\" Стоян Мирчев пред Нова ТВ. Той припомни, че през последните години от две държави, които сме имали нормални културни и икономически отношения, сме се превърнали в ястреби една към друга.„След такъв дълъг период на конфронтация, да направиш такава крачка за затопляне на отношенията, е може би - най-трудното. За тази първа крачка се иска смелост и визия. Президентът Радев, доколкото излезе информация, е искал в българската делегация в Русия да се включат и министри, но това не е било позволено от правителството, защото и г-н Борисов ще ходи там. Тук вече виждаме противопоставянето, от страна на правителството, срещу президентството, което на никой не е нужно\", категоричен бе Мирчев. Народният представител припомни, че след \"назначения\" от министър-председателя президент Росен Плевнелиев, е започнало противопоставянето между двете страни.По отношение на рестарта на строителството на втората атомна централа, Мирчев обясни, че ГЕРБ първо трябва да отменят Мораториума за строителството на АЕЦ Белене. По отношение на протестите срещу изграждането на атомната електроцентрала, народният представител заяви, че те са организирани от партии, които на изборите са получили „НЕ\" от избирателите и не са влезли в Народното събрание.  ", "date": "2018.05.23", "title": "Мирчев: Румен Радев размрази отношенията ни с Русия"}
{"url": "http://www.cross.bg/vutreshna-blagoevgrad-sigyrnost-1575360.html", "text": "/КРОСС/ „Сигналът, по който започна да работи Окръжната прокуратура в Благоевград дойде от Дирекция „Вътрешна сигурност\" на МВР. Човекът, който публично съобщи, че е подавал подобни сигнали, ще бъде поканен да бъде разпитан като свидетел. Този човек обяснява схемата, която ние сме установили и която беше потвърдена първоначално и от СРС-тата, които е използвала Дирекция „Вътрешна сигурност\" на МВР. Действително се касае за корупционна схема. Окръжната прокуратура в Благоевград е образувала досъдебно производство за искане и получаване на подкупи\", заяви за „Здравей, България\" говорителят на главния прокурор Румяна Арнаудова.„Имаме доказателства, че са били искани и получавани пари от началника на КАТ, за да наруши служебните си задължения. Подкупите са получавани за бърза регистрация на моторни превозни средства, както и за предоставяне на специални регистрационни номера (в това число последователни еднакви цифри, огледални номера или две по две еднакви цифри)\", добави Арнаудова.По думите й корупционната дейност е продължила 4-5 месеца.„Преди 6 месеца информирахме „Вътрешна сигурност\" на МВР за корупционни практики в КАТ-Благоевград. С нас се свързаха трима българи и двама македонци\", обясни журналистът Иван Хамбарджийски.  ", "date": "2018.05.23", "title": "5 месеца разследват корупционната схема в КАТ Благоевград"}
{"url": "http://www.cross.bg/soulfly-albym-kavalera-1575367.html", "text": "/КРОСС/ Макс Кавалера и неговата банда Soulfly са едни от любимите музикални гости на българската публика. Всеки техен концерт у нас се превръща в енергийна бомба, заредена с мощен звук, адреналин и нестихващо желание да ги слушаш още и още.В разгара на лятото ни очаква поредната среща с легендарния бразилец и неговите музиканти, на която българските фенове ще чуят на живо знаменитите \"Back to the Primitive\", „Inner Spirit\", „Eye for an Eye\", „Prophecy\", \"Kingdom\", \"Tribe\" и много други убийствени хитове.Съвсем скоро се очаква да излезе и най-новият студиен албум на Soulfly, който ще отбележи 20-та годишнина от издаването на дебюта на бандата - едноименния  \"Soulfy\" (1998).Името на новия албум все още не е обявено официално, но едно е сигурно - той категорично ще бъде нещо много силно! Както самият Макс споделя, стилът на албума ще бъде „трайбъл траш\" -  своеобразна комбинация от трайбъл и груув парчета с перкусии, характерни за ранния Soulfly и бързи дет и траш метъл елементи, които чухме в последния албум на Cavalera Conspiracy 'Psychosis' (2017).„Опитах да „сглобя\" тези два албума и се получи страхотно! Новият Soulfly е наистина много вълнуващ и мисля, че уцелихме правилната посока. Марк Ризо направи супер откачени сола и по време на записите на целия албум издаваше странни звуци, които запазихме. Изключително съм доволен и от сина ми Зайън, който записа барабаните. Стилът му на свирене ми напомня ранния Дейв Ломбардо, комбиниран с  Bad Brains - супер енергични и леко хаотични барабани, които звучат невероятно добре. Мога да кажа, че свършихме чудесна работа!\" - споделя Макс.Албумът е продуциран от небезизвестния Джош Уилбър, познат от работата си с големи имена като Lamb Of God, Gojira, Hatebreed  и Trivium.В подкрепа на новия албум Soulfly тръгват на голямо турне, част от което ще бъде и шоуто им на 6 юли в София. Гастролът ще премине през почти цяла Европа, като очакваме сериозен поток на фенове от съседни държави за концерта у нас, тъй като само България и Сърбия са балканските страни, включени в графика на турнето. Ще видим Soulfly на 6 юли в състав: Макс Кавалера, Зайън Кавалера (барабани), Марк Ризо (китара) и Майк Леон (бас).Концертът ще се състои на 6 ЮЛИ (петък), зала УНИВЕРСИАДА, 20:00 ч.Продажбата на билети стартира в 10:00 ч на 24 май 2018 (четвъртък) в цялата мрежа на Тикетпро в страната, бензиностанции OMV, търговските обекти на Office 1 Superstore, Ориндж център, Usit Colours и др., както и онлайн на www.ticketpro.bg.Първите 200 билета ще бъдат на промоционална цена от 35 лв., а след тяхното изчерпване, редовната цена на билетите ще бъде 45 лв. ", "date": "2018.05.23", "title": "Големият МАКС КАВАЛЕРА отново идва в София  със своята титанична банда и нов албум"}
{"url": "http://www.cross.bg/durzhavata-sdelkata-razhodi-1575383.html", "text": "/КРОСС/ Брутална намеса на държавата, популистка ценова политика, натискът върху частните компании, карат все повече големите чуждестранни инвеститори да се оттеглят от българската енергетика, а множеството арбитражни дела на частни енергийни компании срещу държавата заради нарушени бизнес интереси заплашват държавния бюджет със стотици милиарди глоби, пише в свой анализ енергийният експерт Галина Александрова. Проблемите в енергетиката продължават вече трето десетилетие и макар през последните две години да има добри стъпки към финансова стабилизация и ускорена либерализация, средата за бизнес в сектора остава трудна.Сумата само за консултантските услуги по международните арбитражни дела към края на 2016 г. е за близо 36 млн. лв., според тогавашния отчет на финансовото министерство. Отделно и многократно по-големи са санкциите за държавата при загуба на арбитража, което е правилото, поне досега. Това са огромни разходи, които плащаме всички ние - като потребители на енергия и като данъкоплатци.Като най-пресен пример за политически натиск Галина Александрова посочваСлед отказа от идеята за влизане на държавата в сделката, ЧЕЗ и компанията купувач трябваше да преминат през препитване в парламентарната комисия по енергетика, създадена беше и временна парламентарна комисия за разследване на обстоятелствата около сделката за ЧЕЗ.  Междувременно парламентът реши Комисията за енергийно и водно регулиране (КЕВР) да има правомощия да се произнася по търговски сделки. Част от депутатите - основно тези от левицата, разчетоха това като право на регулатора да спира сделки между частни търговски дружества и сега се опитват да пренесат това право върху сделката за ЧЕЗ, въпреки че там вече има подписан договор. И след като стана ясно, че това не може да стане без разписани правила кога, как и коя сделка да бъде спирана, сега предстои да се пишат критерии. А понеже те ще бъдат писани и одобрявани от същите тези политици, може да се предположи каква огромна територия за субективизъм ще се отвори при подобни оценки в бъдеще, смята енергийният експерт Галина Александрова.Според нея намесата на регулатора в сделката с ЧЕЗ, която в правен смисъл е приключена с подписване на договора, би било още най-драстичната до момента намеса в делата на частни компании и ще бъде силен коз за чешката компания, която, вече е ясно, в случай на прекратяване на сделката ще заведе арбитражно дело срещу българската държава за стойността на сделката. По неофициална информация става дума за 360 млн. евро. Отделно компанията купувач Инерком също ще заведе арбитражен иск за понесени щети в резултат на направени разходи и пропуснати ползи. Така залогът за политическото късогледство и нерешителността на управляващите скача над 1 млрд. лева и ще бъде платена от бюджета, т.е. от българските данъкоплатци.Важно е да се припомни, че когато се продаваха остатъчните дялове на държавата в електроразпределителните дружества, нямаше никакви критерии - продажбата стана през борсата с единственият критерий най-високата цена. При сделки между две частни компании обаче държавата ще налага критерии - това е пълен нонсенс, смятат експертът. Ефектът от тези самодейни инициативи е точки в полза на бъдещи претенции на ЧЕЗ и гарантира загуба за българската държава в евентуално ново арбитражно дело.В същото времепопулистката ценова политика декапитализира предприятията от енергийния секторНай-потърпевши са електроразпределителните предприятия. И трите дружества са преструктурирани, разходите и персоналът им са оптимизирани, а инвестициите в разпределителната мрежа - средно и ниско напрежение нараснаха. Проблемът, обаче, е, че в резултат на рестриктивната ценова политика и честите промени в регулаторната рамка печалбите на фирмите изчезнаха. Преди време от EVN коментираха, че ако през 2008 г. от 100 лв. сметка на потребителите дружеството е било отговорно за 17 лв., през 2013 г. то е трябвало да осигурява дейността си с 13 лв., а към този момент този дял е паднал още повече. От ЧЕЗ изчисляват, че делът на компанията в сметка от 100 лв. е едва 9 лева. Намаляването на този дял беше за сметка на увеличаването на цените за производство на електроенергия и на доставките и преноса от държавните НЕК и ЕСО. За да постигне това, регулаторът - преди ДКЕВР, сега КЕВР, просто свиваше признатите разходи за инвестиции на дружествата - само за три години те бяха свити с над 17%. Това доведе до необходимостта дружествата да теглят заеми, за да осигурят необходимите средства за инвестиции. Защото междувременно регулаторът налага глоби /които съдът най-често отхвърляше/ и дори започна производства за отнемане на лицензи.Така след години на ценови еквилибристики, непрекъснати промени на правилата, проверки и заплахи за отнемане на лицензи трите електроразпределителни компании заведоха арбитражни деля в ICSID - Международния център за уреждане на инвестиционни спорове във Вашингтон.Прегледът на документите на финансовото министерство сочи, че още през 2016 г. в отчета за изпълнението на бюджета е посочен рискът от огромни разходи за държавния бюджет при загуба на трите арбитражни дела, заведени от електроразпределителните дружества ЕВН, \"Енерго-Про\" и ЧЕЗ. Само по тях претенциите надхвърлят 2 млрд. лева.Над 3 млрд. лева ще плати държавата при едностранно прекратяване на договорите с американски централи.Преди повече от година НЕК с активното съдействие на енергийното министерство проведе преговори с ТЕЦ „ЕЙ И ЕС Гълъбово\" и ТЕЦ „Контур Глобал Марица Изток 3\", в резултат на което бяха предоговорени някои от условията по договорите, свързани със заплащането на студения резерв. отпреди няколко години. Резултатът е намаляване на разходите на НЕК със 100 млн. лв. годишно за 10 годишен период. Работодателските организации обаче натискат правителството да прекрати предсрочно дългосрочните договори с двете централи. Това искане се подкрепя и заявява и от председателя на енергийната комисия към Народното събрание Делян Добрев.Министърът на енергетиката Теменужка Петкова нееднократно обяснява, че ако страната ни едностранно прекрати дългосрочните договори с двете американски централи, според експертни изчисления ще трябва да понесе финансова щета от около 3 млрд. лв. Тъй като централите в Маришкия басейн произвеждат около 40 - 45 % от електроенергията в България, в случая т.нар. големи потребители на еленергия може да нанесе щети на целия електроенергиен пазар. Така ефектът от тяхното искане за прекратяване на договорите може да доведе до сериозни проблеми - не само финансови щети за държавния бюджет, но и до криза в сектора, от която някои от индустриалните потребители също може да понесат тежки загуби.Примерите могат да бъдат продължени, а сумите да нарастват, смята енергийният експерт. При всички случаи става въпрос за милиарди. Това, че ще ги плати държавата, означава че плащаме всички като данъкоплатци, означава също, че тези разходи ще \"изядат\" пари, които иначе ще отидат за социално подпомагане, за инвалидите, за пенсии, за образование, за здравеопазване и за култура - сектори, които се финансират от държавния бюджет и за които все не достигат средства.   ", "date": "2018.05.23", "title": "Грешните политически решения в енергетиката може да струват милиарди долари на българските данъкоплатци"}
{"url": "http://www.cross.bg/noviya-period-nachaloto-1575368.html", "text": "/КРОСС/ Пет министерства слагат началото на новия програмен период по Финансовия механизъм на Европейското икономическо пространство и Норвежкия финансов механизъм 2014-2021 г.В София в присъствието на вицепремиера Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия период.Споразуменията са в областта на културата, сигурността, образованието и правосъдието. В началото на май стартира и програмата към министерството на околната среда и водите. Четирите програми, които стартират днес, са с общ бюджет над 113 милиона и половина евро. ", "date": "2018.05.23", "title": "​Пет министерства слагат началото на новия програмен период на еврофинансиране"}
{"url": "http://www.cross.bg/raketi-dolgoryki-podvodnitza-1575362.html", "text": "/КРОСС/ Русия успешно изстреля четири междуконтинентални балистични ракети „Булава\" от ядрената подводница „Юрий Долгоруки\", съобщи пресслужбата на руския Северен флот, цитирана от ТАСС и Франс прес.Подводницата е извършила подводно изстрелване в Бяло море. Ракетите са ударили военен полигон на полуостров Камчатка.Това е първи случай, в който руските ВМС изстрелват толкова много ракети от този тип подводница.Подводницата клас „Борей\" „Юрий Долгоруки\" е създадена специално за този тип ракета.Ракетата „Булава\" (класификация на НАТО СС - Ен Хикс -30) е разработена от ракетата земя-земя „Топол-М\" (СС-27 в класификацията на НАТО). Тя е с обхват 8000 км и може да носи до десет ядрени бойни глави. ", "date": "2018.05.23", "title": "Русия изстреля успешно 4 междуконтинентални балистични ракети „Булава”"}
{"url": "http://www.cross.bg/angelakova-hristina-pevitza-1575357.html", "text": "/КРОСС/ Във фоайето на Софийската опера и балет ще се извърши поклонението пред бележитата оперна певица Христина Ангелакова.Тя беше една от най-добрите ни оперни певици, мецосопран, чийто глас е звучал на най-големите световни сцени.Ангелакова почина на 73-годишна възраст след усложнения вследствие на ортопедична операция. ", "date": "2018.05.23", "title": "Прощаваме се с оперната певица Христина Ангелакова"}
{"url": "http://www.cross.bg/facebook-eliseiiskiya-shefut-1575358.html", "text": "/КРОСС/ Шефът на Facebook се извини на европейците за скандала с \"Кеймбридж аналитика\". Компанията използва с политически цели лични данни на потребители.Марк Зукърбърг призна пред Европарламента, че най-голямата социална мрежа в света не е взела достатъчно мерки, за да предпази потребителите си.Днес създателят на Facebook отива в Елисейския дворец за среща с президента Манюел Макрон по същата тема. ", "date": "2018.05.23", "title": "Шефът на Facebook се среща с Макрон в Елисейския дворец"}
{"url": "http://www.cross.bg/chasa-provede-sofiyaot-1575354.html", "text": "/КРОСС/ ***София.От 06.30 часа в сградата на Министерството на образованието и науката, ще бъде изтеглен изпитният вариант за втория задължителен зрелостен изпит по избор между 13 учебни предмета. Изтегленият номер на варианта ще важи за изпита по всеки предмет. От 09.00 часа в МОН ще бъде изтеглен изпитният вариант за национално външно оценяване по математика за седмокласниците. Изпитът ще започне в 10.00 часа. Той се състои от 2 модула.***София.От 09.00 часа ще започне редовното пленарно заседание на Народното събрание.***София.От 09.00 часа в хотел „Балкан\" министърът на туризма Николина Ангелкова и министърът на енергетиката Теменужка Петкова ще открият на 23 май Международна конференция за макрорегионално сътрудничество в областта на туризма и енергетиката.***София.От 09.00 часа в хотел „Балкан\" в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия програмен период на Финансовия механизъм наЕвропейското икономическо пространство и Норвежкия финансов механизъм 2014-2021 г.***София.От 10.00 часа ще се проведе редовното седмично заседание на Министерския съвет.***София.От 13.00 часа министърът на земеделието, храните и горите Румен Порожанов заедно с министъра на околната среда и водите Нено Димов ще посетят фермерски пазар, където ще бъдат представени продукти, произведени в зоните от Натура 2000. Събитието ще се на традиционния фермерски пазар пред сградата на МЗХГ.***София.От 10.00 часа зам.-министърът на регионалното развитие и благоустройството Малина Крумова ще се включи в дискусионен форум „Подобряванена капацитета на заетите лица във водния сектор в България\", който ще се проведе в парк  хотел Москва. Събитието се организира от Българска асоциация по водите по проект „Насърчаване на заетостта във водния сектор\", финансиран от Оперативна програма „Развитие на човешките ресурси\".***София.От 10.00 часа във фоайето на Софийската опера и балет ще се състои поклонението пред тленните останки на голямата наша оперна певица Христина Ангелакова. Опелото на ще е от 12.30 часа в църквата „Света София\".***София.От 11.00 часа омбудсманът Мая Манолова организира обществена дискусия по проблемите на здравеопазването. Мястото  е в институцията на омбудсмана на ул. „Георг Вашингтон\" 22.***София.От 11.00 часа зам.-кметът на Столичната община Евгени Крусев ще провери изпълнението на три пешеходни моста по река Владайска.Проверката ще се състои по река Владайска при ул. „Камен Андреев\".***София.От 12.00 часа в Националния пресклуб на БТА ще се проведе пресконференция на Българският арт и фолклорен център „Нестия\", фондация„Бъдност за талантите на България\" и „Делта център за изкуства и култура\" във връзка с Националния фолклорен конкурс „Бъдност за талантитена България\", в рамките на кампанията „Да запалим и съхраним огъня български\".***София.От 13.30 часа ще се проведе заседание на Прокурорската колегия на Висшия съдебен съвет.***София.От 13.30 часа 11-и състав на Специализирания наказателен съд ще заседава по дело срещу Симеон Т., Добрин Д. и др., на които е повдигнато  обвинение за организиране и ръководене на организирана престъпна група.***София.От 13.30 часа 3-ти състав на Специализирания наказателен съд ще заседава по дело срещу Валентин П., Ивайло П. и др., на които е повдигнато обвинение за организиране и ръководене на организирана престъпна група.***София.От 18.00 часа в зала „Димитър Благоев\" на Градския съвет на БСП организира среща с дейци на културата, науката, образованието, медиите ичиталищното дело по случай 24 май.***София.От 18.00 часа в градината на Националната библиотека „Св. св. Кирил и Методий\" ще бъде представена най-новата инсталация на художника Иван Мудов - „Камъни\".***София./с. ВойнеговциОт 20.00 часа лидерът на БСП - София Калоян Паргов и народните представители от „БСП за България\" Николай Цонков и Петър Витанов ще участват в ежегодното почитане паметта на загиналите партизани от село Войнеговци, Столична община. Събитието ще се проведе предпартизанския паметник в селото.***Благоевград.От 11.00 часа в кабинет 108 на Община Благоевград ще се проведе пресконференция на председателя на Общински съвет - Благоевград Радослав Тасков по повод предстоящото редовно заседание на ОбС.***Благоевград.От 11.00 часа в зала № 5 на общината Звената за социални услуги в Благоевград ще се включат в отбелязването на 24 май- Ден на българската просвета и култура и на славянската писменост и Празник на града.***Благоевград.От 19.00 часа в зала „Пейо Яворов\" ще се състои церемонията по удостояване с отличия „Училище на годината - 2018\". От 18.30 часа програмата ще започне с почетно шествие на знамената от 18.30 часа, което ще тръгне от Съдебната палата в града, ще премине през Градската градина и ще стигне до входа на Регионална библиотека „Димитър Талев\". От 21.00 часа кметът д-р Атанас Камбитов ще даде специален прием за дейците накултурата, образованието и науката в зала „22 септември\".***Бургас.От 10.00 часа в атриума на Бургаския свободен университет ще се проведе тържествената церемония за връчване дипломите на Випуск 2018.***Бургас.От 18.30 часа в Галерия „13-то стъпало\" ще бъде открита изложбата „16:26:36\" на Нели Гаврилова.***Варна.\t От 10.00 часа в обсерваторията ще се състои кръгла маса на тема \"Бъдещето на астрономическото образование в България\".***Варна.От 10.30 часа в зала „Одесос\" в сградата на Археологически музей - Варна ще се проведе пресконференцията, свързана с предадени от Митница- Варна на РИМ - Варна антични и средновековни монети, задържани при опит за незаконно изнасяне и отнети в полза на Държавата.***Варна.От 14.00 часа общинският съветник от ПП ГЕРБ Славчо Славов организира приемна за граждани в офиса на партията на ул. „Георги Бенковски\" №1.***Варна.От 18.00 часа в Градска Художествена Галерия „Борис Георгиев\" ще бъде представена юбилейната изложба скулптура и живопис „55\" на ХристоХристов.***Велико Търново.От 17.30 часа таблата пред Факултета по изобразителни изкуства ще бъде открита изложба на ученици от специализираните паралелки поизобразително изкуство на СУ „Емилиян Станев\".***Велико Търново.От 17.30 часа в Изложбени зали „Рафаел Михайлов\" ще бъде представена колекцията-дарение на рисунки, акварел, графика на Димитър Казаков- Нерон (1933-1992) „Творците на Ловеч - диалог във времето\".***Велико Търново.От 18.00 часа в голяма зала на МДТ „Константин Кисимов\" ще се състои тържествена церемония по връчването на награда „Св. Патриарх Евтимий\" и връчване на награда „Култура\" на Община Велико Търново. След това ще се проведе празничен концерт на Духов оркестър при Община Велико Търново, Духов оркестър при СУ „Емилиян Станев\" и с участието на Васил Петров.***Видин.От 10.00 часа в Регионалния пресклуб на БТА ще се проведе пресконференция, на която ще бъде представен проект „Развитие на съвместният трудов пазар и трудовата мобилност в областта на строителството в Трансграничния район на Румъния и България \", финансиран по Програма  Interreg V-A Румъния-България 2014-2020.***Видин.От 11.00 часа в залата на 6 ет. в административната сграда кметът на Община Видин Огнян Ценков ще даде пресконференция по актуални теми.***Враца.От 18.00 часа в Градската концертна зала ще се състои церемония по връчване на наградите на кмета на Община Враца в системата на народнатапросвета и в областта на културата -2018 година.***Горна Оряховица.От 16.30 часа в НЧ „Пробуда - 1904\" ще се проведе празничен фолклорен концерт „30 години Детски танцов състав\" при НЧ „Пробуда - 1904\".***Горна Оряховица.От 19.00 часа на пл. „Георги Измирлиев\" ще се проведе концерт от турнето Coca-Cola The Voice Happy Energy Tour.***Дупница.Състезание „Най-добър секач\" ще се проведе на територията на „ДГС Дупница\" - в местността Отовица, землището на с. Самораново.***Луковит.От 13.00 часа в хотел „Дипломат Плаза\" Камарата на строителите в България и Искра Михайлова, председател на Комисията по регионалноразвитие към Европейския парламент, организират съвместна конференция на тема „Инвестиции и инфраструктура в Северна България\". Участие ще вземе зам.-министъра на регионалното развитие и благоустройството Малина Крумова.***Пловдив.От 12.00 часа в Заседателната зала на Община Пловдив ще се проведе пресконференция по повод предстоящото дванадесето издание на Международния фестивал за театър и съвременен танц „Черната кутия\", който ще се проведе от 30 май до 6 юни.***Пловдив.От 18.30 часа в голямата зрителна зала на Дома на културата „Борис Христов\" ще се състои  тържествената церемония за удостояване с ежегодната Награда „Пловдив\".***Пловдив.Общинските съветници от ГЕРБ организират приемни за граждани. От 16.00 часа в офиса на ГЕРБ в район „Южен\" на ул. \"Академик Петър Динеков\" №1А срещи ще проведат Радослава Ташкова и Георги Василев. От 17.00 часа Ани Лафчиева ще има приемна в офиса на ГЕРБ в район „Източен\" на ул. \"Коста Паница\" №5, от 17.30 часа отново там ще се проведе среща сЕмил Русинов.***Русе.От 17.00 часа по ул. „Александровска\" ще тръгне шествие на деца и родители с 60 м. национален флаг под надслов „12 просветлени столетия, 12века българска книжовна светлина\". Събитието е по повод Деня на българската просвета и култура и на славянската писменост - 24 май.***Стара Загора.От 13.00 часа в Регионалния пресклуб на БТА ще се проведе пресконференция на ПП Възраждане.***Тополовград.От 17.00 часа в Големия салон на читалището ще се проведе Тържествена церемония за връчване символите на удостоените със званието „Почетен гражданин на град Тополовград\", след което ще започне концертът „С песните на Тополовград\", в който участват Мъжката вокална група  и Детската певческа формация „Кокетки\".  ", "date": "2018.05.23", "title": "Предстоящи събития в страната за 23 май 2018"}
{"url": "http://www.cross.bg/chasa-zapochva-izpit-1575356.html", "text": "/КРОСС/ Над 55 000 дванадесетокласници днес се явяват на вторите задължителни матури. Матурата започва в 8 часа и ще продължи 4 астрономически часа. А за учениците със специални образователни потребности - 6  часа.На изпит днес са и седмокласниците. 57 000 деца отиват на националното външно оценяване по математика.Техният изпит започва в 10 часа, като час преди това ще бъде изтеглен изпитният вариант.За първият от двата модула седмокласниците ще имат точно 60 минути, а за втория - 90 минути. ", "date": "2018.05.23", "title": "Изпитите за 7 и 12 клас продължават"}
{"url": "http://www.cross.bg/priyatelite-vragovete-izbiram-1575255.html", "text": "/КРОСС/ \"Приятелите си избирам по хубавата им външност, познатите си - заради доброто им име, а враговете си -заради техния ум. Човек трудно може да подбира съвсем точно враговете си. А сред моите врагове няма нито един глупак. Всички са достатъчно интелигентни и затова ме ценят.\"Оскар Уайлд\"Портретът на Дориан Грей\" ", "date": "2018.05.23", "title": "Приятелите си избирам по..."}
{"url": "http://www.cross.bg/rozhdenitzi-na-maii-1575256.html", "text": "/КРОСС/ Асен Златев, олимпийски шампион по щангиВергиния Стоянова, кмет на район \"Средец\"Виолета Здравкова, Мис България 1999 годинаЖивко Виденов, лекоатлетМариана Аламанчева, актрисаСали Ибрахим, поетесаТаньо Клисуров, поетЕмилия Радева, актриса ", "date": "2018.05.23", "title": "Рожденици на 23 май"}
{"url": "http://www.cross.bg/radev-ryskiya-vestnik-1575355.html", "text": "/КРОСС/ Водеща тема за излизащите днес столични вестници е срещата на българския президент Румен Радев и руския му колега Владимир Путин в Сочи.\"Газова прошка търси България от Русия\", пише в заглавие на първата си страница \"Труд\", като цитира коментар на руския вестник \"Взгляд\". Изданието визира идеята на Радев за директна газова връзка между двете страни с наименованието \"Български поток\".Вестник \"24 часа\" отбелязва, че до няколко дни се очаква и премиерът Бойко Борисов да посети Русия.\"Радев и Путин в Сочи: Възобновихме диалога\"- това е водещото заглавие на днешния брой на вестник \"Дума\". Изданието цитира руския президент, който заявява, че визитата на Радев е добър сигнал за възобновяване на пълноформатните руско-български отношения.\"Всяка година КАТ произвежда хиляди мними длъжници\", пише вестник \"Сега\". Хиляди глоби към Пътна полиция, които нарушителите вече са си платили, продължават да висят като дължими. Титулярите им, които може би не подозират, рискуват да им бъдат отнети шофьорските книжки, ако бъдат спрени за проверка. Единственият начин е да носят непрекъснато със себе си документите за извършеното плащане и да ги показват при всяка проверка, като и това не е гаранция, че проверяващият ще ги признае, коментира \"Сега\". ", "date": "2018.05.23", "title": "В пресата днес"}
{"url": "http://www.cross.bg/tema-rysiya-prezidenta-1575353.html", "text": "/КРОСС/ БНТ, „Денят започва\"Могат ли да бъдат опазени личните данни в Интернет? Епизод пореденСигнал за корупция изпрати благоевградски полицаи в ареста - какво е обвинението?Политически послания след посещението на президента Радев в РусияТема: Кога България ще влезе в Шенген - комисар Димитрис Аврамопулос специално за БНТИма ли грешки в матурите по български език и литература?Тема:Темите на София - говори кметът Йорданка ФандъковаТема: Прогрес, слънце, безпаричие, риск или как българинът определя науката с една дума? - гост Боряна Димитрова от Алфа РисърчБТВ, \"Тази сутрин\" На живо: След спецакцията в КАТ - Благоевград - ще има ли осъдени корумпирани пътни полицаи?Тема: С колко ще се увеличат пенсиите от 1 юли? Гост - социалният министър Бисер Петков.Тема: Променят ли се отношенията между България и Русия? Защо в рамките на седмица Владимир Путин се среща с президента Радев и с премиера Борисов?Тема: Има ли сбъркани въпроси в матурите по български език?Ексклузивно - алпинистът Атанас Скатов след успешното изкачване на осемхилядника и защо му забраниха Еверест?В „Седмица на духа\" - поетът Александър Петров за богатството, любовта, без която не можем и смелостта да бъдеш какъвто си.Нова телевизия, „Здравей, България\"Тема: Как са взимани рушвети в Пътна полиция?\". Говори човекът, подал сигнала в МВР.Тема: БСП и ГЕРБ на нож след визитата на президента в Русия. Превръща ли се енергетиката в „дъвка за политическа употреба\"?Екслузивно пред NOVA - най-младият игумен, заловен да шофира пиян. За алкохола, разкаянието и прошката...Тема: Ремонти без край в началото на лятото. Защо се правят сега? Отговорът от Пътната агенция.Тема: Жена обира магазини в Пловдив. Ще помогнат ли записите от камерите да бъде заловена?Тема: Кучета вместо ученици. Как стопани с домашни животни превзеха столично училище иТема: Животът у нас с 30% по-скъп. Защо цените растат много, а заплатите малко?След 9ч. - Калин Диков  - архитектът с душа на бохем се качва в колата на Ива и Мон Дьо.  ", "date": "2018.05.23", "title": "В сутрешните блокове"}
{"url": "http://www.cross.bg/sveti-svetite-molitvite-1575253.html", "text": "/КРОСС/ Свети Михаил, епископ Синадски, чиято памет се чества днес, носещ едно и също име с архангела на небесните сили, водел и ангелски живот, украсен с девствена чистота и всякакви добродетели. Още от най-ранна възраст бил посветен на Бога, а в юношеските си години приел монашество и се показал достоен служител на Бога, подвизавайки се заедно със свети Теофилакт, епископ Никомидийски, при патриаршеството на свети Тарасий, от когото двамата били изпратени в манастир, намиращ се на брега на Черно море. Подвизавайки се тук в монашески трудове, двамата светци твърде много преуспели в добродетелите, и молитвите им имали голяма сила пред Бога.Веднъж по време на жътва, когато жегата била непоносима, и от недостиг на вода на това място мнозина изнемогнали от жажда, светците се помолили на Бога и по молитвите им станало така, че празният меден съд се напълнил с вода в достатъчно количество. Така Господ изпълнява волята и молитвите на почитащите Го и приклонява ухото Си към молитвите им. Това чудо напомняло станалото някога чудо в пустинята, когато за изнемогващия от жажда Израил Бог извел вода от камък, и другото - когато заради Самсон (израилски съдия), умиращ от жажда, Бог направил от изсъхналата кост от магарешка челюст да потече извор с жива вода.След това светейшият патриарх Тарасий, виждайки добродетелния живот на тези преподобни отци, сияещи като звезди на небето, ги признал за достойни за високия архиерейски сан. Блажения Теофилакт посветил в сан митрополит на Никомидия, а свети Михаил посветил за епископ на град Синад, и те двамата пасели Христовото стадо, давайки с живота си добър пример на паството си.Когато светейшият патриарх Тарасий отишъл от земния живот при Господа, а след него приел престола на Константинополската църква свети Никифор, отново се надигнала бурята на икoноборческата ерес, която вече била осъдена на Седмия вселенски събор на светите отци. Нечестивият император Лъв Арменец, заразил се с тази ерес, предприел гонение срещу Христовата Църква, отричайки почитането на светите икони и наричайки ги идоли, а покланящите им се предавал на мъчения и смърт. Преди всичко той изгонил светейшия патриарх Никифор, а също и другите православни архиереи от престолите им, а вместо тях назначил свои единомишленици - еретици - и на светите места се въдворила мерзостта на запустението.По това време свети Михаил се показал ревностен защитник на православието и изобличител на еретическото нечестие. Укрепяван и умъдряван от благодатта на Светия Дух, той се противопоставял на еретиците и затварял устата им, порицаващи светите икони. Нечестивият цар Лъв, не понасяйки изобличенията на светеца, дръзновено порицаващ еретическото му заблуждение, предал Христовия светител на мъчения. Светецът, без да се страхува от мъките, мъжествено отстоявал своите убеждения и казал на императора:- Аз почитам светите икони на моя Спасител Иисуса Христа и на Пречистата Дева, Неговата Майка, както и на другите светии, и им се покланям; а твоето разпореждане смятам за невъзможно да изпълня.Посраменият Лъв, изпълнил се с гняв, осъдил Христовия изповедник на изгнание.Гонен от едно място на друго, светецът понесъл много горчиви скърби и неприятности, докато не достигнал небесната обител и не получил вечния покой. Така завършил праведния си живот, украсен с двоен венец - причислен към архиереите като архиерей, и към мъчениците като мъченик, за слава на Христа, нашия Бог. Жития на светиите, преведени на български език от църковно-славянския текст на Чети-минеите на св. Димитрий Ростовски", "date": "2018.05.23", "title": "Св. Михаил Синадски. Св. Мария Клеопова"}
{"url": "http://www.cross.bg/voiina-sustoi-papa-1575254.html", "text": "/КРОСС/ 1430 г. - Жана д'Арк попада в плен на бургундите, докато се опитва да освободи Компиен.1498 г. - Джироламо Савонарола, италиански духовник и политически реформатор, е обесен и изгорен на клада.1555 г. - Кардинал Джампиетро Карафа е избран за папа и приема името Павел IV.1592 г. - Във Венеция Инквизицията арестува италианския философ Джордано Бруно, обвинен в ерес.1618 г. - Състои се втора Пражка дефенестрация, която предизвиква Тридесетгодишната война.1785 г. - В писмо до приятел Бенджамин Франклин споделя идеята си за бифокалните очила.1805 г. - Наполеон Бонапарт е коронован за крал на Италия в Миланската катедрала.1877 г. - Провъзгласена е пълната независимост на Обединеното княжество Влахия и Молдавия от Османската империя.1880 г. - Приет е първият Закон за административното деление на Княжество България, с който се закриват губерниите.1900 г. - Избухва бунт против натуралния десятък в Дуранкулак, Балчишко (дн. община Шабла).1907 г. - Открита е жп линията Зимница - Сливен (24 км).1915 г. - Първата световна война: Италия обявява война на Австро-Унгария и се присъединява към Антантата.1928 г. - Италианският изследовател Умперто Нобиле прави опит да достигне Северния полюс с дирижабъл; на връщане машината претърпява катастрофа и при спасителните работи загива Руал Амундсен.1930 г. - В СССР е връчен за първи път най-високият орден - Ленин.1934 г. - Бони и Клайд - известна двойка американски гангстери, са убити при престрелка с полицията.1945 г. - Втора световна война: Ръководителят на СС Хайнрих Химлер се самоубива, след като е задържан от Съюзниците.1945 г. - Уинстън Чърчил подава оставка като министър-председател на Великобритания.1949 г. - С обявяването на Основният закон на Федерална република Германия е създадена Западна Германия.1969 г. - Британската група The Who издава първата в света рок опера - Tommy.1977 г. - При два терористични акта в Холандия похитители вземат над 100 заложници в начално училище и отвличат влак с около 80 пътници.1988 г. - Състои се прощалният футболен мач на френския футболист Мишел Платини.1988 г. - Състои се премиерата на български игрален комедиен филм Ако можеш, забрави.1994 г. - По време на ислямското богомолство Хадж в Мека, при изпълняване на опасния ритуал Прогонване на дявола с камъни паника става причина за загиването на 270 пилигрими.1995 г. - Sun Microsystems представя езика за програмиране Java.2002 г. - Започва Апостолическото поклонничество на папа Йоан Павел II в България.2010 г. - Основан е Музеят на македонската борба в град Костур, Гърция.", "date": "2018.05.23", "title": "На 23 май през"}
