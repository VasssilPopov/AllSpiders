{"url": "http://www.cross.bg/kostenyrki-vuzstanovyavane-samotniya-1591316.html", "text": "/КРОСС/  Галапагоските костенурки притежават генни вариации, свързани с възстановяване на ДНК, съобщи дирекцията на Националния парк на Галапагоските острови, цитирана от Франс прес. На това се дължи лесното възстановяване на тези костенурки и дълголетието им.Геномът на галапагоската костенурка Самотния Джордж, която умря в плен през 2012 година, бе дешифриран от международен изследователски екип.\"Изследването показва, че галапагоските костенурки притежават известен брой генни вариации, свързани с възстановяване на ДНК\", отбелязаха учените.\"Откриването на тайни, свързани с дълголетието на Самотния Джордж, може да допринесе да се вземат по-добри решения за възстановяване на различни популации костенурки на архипелага\", каза директорът на парка Хорхе Карион.В изследването са участвали учени от университета в Овиедо, Испания и Йейлския университет в САЩ. Самотния Джордж бе смятан за последния представител на вида Chelonoidis abingdonii, но няколко месеца след смъртта му бяха открити други 17 екземпляра на остров Изабела от архипелага. Самотния Джордж бе на 120-130 години, когато умря на 24 юни 2012 година, поясниха от Националния парк на Галапагоските острови.Между 30 000 и 40 000 костенурки от десетина вида, някои от които достигат дължина 1,80 метра и живеят до 180 години, живеят на тези райски острови. ", "date": "2018.12.10", "title": "Разкриха тайната на дълголетието на галапагоските костенурки "}
{"url": "http://www.cross.bg/chasa-nedelya-detski-1591292.html", "text": "/КРОСС/  От Фортисимо Фамилия връщат приказката с най- разпознаваемата и обичана празнична музика на Чайковски отново на сцената на зала \"България\", този път на 23 декември от 11:30 часа.И докато децата са в очакване на подаръците си от Дядо Коледа, други двама майстори в занаята си маестро Максим Ешкенази и Софийска филхармония са подготвили страхотен празничен концерт.Приказният сюжет в \"Лешникотрошачката\" е толкова разнообразен, че позволява както на диригента, така и на оркестъра да разгърнат цялото богатство на таланта си в огромната палитра от музикални изразни средства. Историята за малката Клара и нейната вълшебна Коледа и този път е поверена на артиста Теодор Елмазов, в ролята на Дроселмайер и на балерината Ангелина Гаврилова, в ролята на Кралицата на мишките.За малките балетисти от Националното училище за танцови изкуства е примамливо предизвикателство да станат част от това вдъхновяващо преживяването.Следващите концерти на Фортисимо Фамилия през 2019 г. са:\"Приказка за Крали Марко\" детски концерт27 януари , неделя 11:30 часа\"#Отело\" тийн концерт17 февруари, неделя, 19:00 часа\"Пролетно тайнство\" мултимедиен концерт за възрастни24 март, неделя, 19:00 часа\"Шехерезада\" детски концерт14 април, неделя, 11:30 часа\"Детска филмова музика\" детски концерт19 май, неделя, 11:30 часа ", "date": "2018.12.10", "title": "Фортисимо Фамилия представя „Лешникотрошачката“ за Коледа "}
{"url": "http://www.cross.bg/izbori-stranata-predsrochni-1591319.html", "text": "/КРОСС/  Внушителните 62% от гражданите на Гърция биха искали в страната да бъдат проведени предсрочни парламентарни избори. Това става ясно от проучване на общественото мнение, предават македонската електронна медия A1 On и вестник „Етнос\", цитирани от „Фокус\".Според резултатите 44% от гърците искат парламентарните избори да се проведат преди май 20149 г., а 18% - заедно с местните и европейски избори през същия месец. Опозиционната „Нова демокрация\" на Кириакос Мицотакис е водеща сила в страната, която според проучванията може да разчита на подкрепата на 25% от избирателите в страната. Управляващата СИРИЗА на премиера Алексис Ципрас е на второ място с 20,3%. Трета е крайнодясната „Златна зора\", която се ползва с доверието на 7,9% от анкетираните. Левичарското „Движение за промяна\" събира 6,4 на сто, Комунистическата партия на Гърция е с 5,6%. Другите партии, според проучването, няма да влязат в парламента. ", "date": "2018.12.10", "title": "Гърците искат предсрочни избори"}
{"url": "http://www.cross.bg/golf-dizelov-tazi-1591283.html", "text": "/КРОСС/  Членът на управителния съвет на Volkswagen Юрген Щакман разкри информация за първата електрическа кола на марката от новата моделна линия I.D. Поръчките на новия хечбек, който най-вероятно ще получи името Neo, ще започнат от пролетта на следващата година, а цената му ще е съпоставима с тази на дизелов Golf.Щакман публикува няколко поста в Twitter, в които разказва, че клиентите ще могат да избират автомобили от сайта на компанията, като още там ще посочват модел, цвят и желания пакет от опции. Любопитното е, че услугата е подобна на тази, която предлага Tesla, като в САЩ новите електромобили ще могат да се доставят директно на посочен адрес. Въпросният нов автомобил VW I.D. Neo ще се предлага в няколко модификации, които ще са с батерии с различен капаците. Последният ще варира от 48 до 111 киловат часа, а максималният пробег (по цикъла WLTP) на топ версията ще е 550 километра. Цената ще е колкото на дизелов Golf - около 24 000 евро.Постепенно семейството от нови електрически автомобили на VW, което се нарича I.D., ще се увеличи с още модели. Целта на Volkswagen е през 2020 година да продаде 150 000 електромобила с индекс I.D. Обемът на \"зелените\" Volkswagen-и ще нарасне до 550 000 на годишна база, като за целта в модернизирането на заводите ще бъдат инвестирани шест милиарда евро. ", "date": "2018.12.10", "title": "Електрическо VW или дизелов Golf - цената е еднаква"}
{"url": "http://www.cross.bg/chast-blagoevgrad-blok-1591318.html", "text": "/КРОСС/  Голям пожар в жилищен блок в Благоевград. Изгоряла е част от покривната конструкция. Около 15.00 часа живеещите на последния етаж чули шум и усетили мирис на изгоряло. Веднага излезли навън, а огънят за секунди обхванал голяма част от покрива. С линейка в Спешния център са закарани две жени. Те са без сериозни наранявания. Пожарникарите гасиха огъня с кран, а хората в блока бяха евакуирани.", "date": "2018.12.10", "title": "Изгоря покривът на жилищен блок в Благоевград"}
{"url": "http://www.cross.bg/desislava-svetoslav-aresta-1591320.html", "text": "/КРОСС/  Съдът в Пловдив остави в ареста бившия рейнджър Светослав Каменов, обвинен в  на военнослужещата Десислава Стоянова.Прокуратурата поиска постоянното задържане на рейнджъра с мотива, че той може да се укрие и да извърши ново престъпление.След извършване на убийството Светослав се укривал при бившата си приятелка в София, след това преминал нелегално границата с Гърция, по- късно размислил и се върнал. За автомобила на Десислава, който предал за скрап, трябвало да вземе 315 лева. Липсвали обаче документите на колата и това бил поводът да покани Десислава в дома си.Снимка:  \t\t\t\t\t\t\t\t\t\t\t\t\tbtvnovinite.bg", "date": "2018.12.10", "title": "Бившият рейнджър, обвинен за убийството на Десислава Стоянова, остава в ареста "}
{"url": "http://www.cross.bg/teatur-nevizhdan-shkolata-1591295.html", "text": "/КРОСС/  Българският актьор, режисьор и педагог  доц. д-р Велимир Велев получи световно признание за работата си с незрящи. Школата „Училище за зрение\" в неговия „Невиждан театър\" е почетен финалист на на Youth Democracy Award 2018 към Bundeszentrale für politische Bildung - Правителсвената федерална агенция за гражданско образование на Германия.Проектът му е избран между 90 предложения от цял свят с висока социална значимост. Наградата за младежка демокрация номинира проекти със силен хуманен ефект и стойностен дълготраен принос в културния и социалния живот, европейската интеграция и укрепващи и насърчаващи демокрацията като цяло.Школата „Училище за зрение\" е и един от 25-те проекта, подкрепени от Обществения борд на Telus International, в чийто тазгодишен конкурс участват 277 предложения.Доц. д-р Велимир Велев е актьор, режисьор и педагог, един от възпитаниците на театралната легенда проф. Юлия Огнянова. Преподавател e в НАТФИЗ, както и в националните академии на Хърватия и Черна гора.  Създател на концепцията „Невиждан театър\" - навлизане в „невъзможната\" за незрящите територия на сценичните визуални изкуства - театър на сенките, марионетки, импресии. След успешния дебют в театъра на сенките, „Невиждан театър\" продължава работата с незрящите в друга част на „невъзможното\"- Театър на маските.  Това е нов модул към Школата „Училище за зрение\", създадена в рамките на „Невиждан театър\".20 учебни маски вече са изработени с финансовата подкрепа на Дирекция „Превенция, Интеграция, Спорт и Туризъм\" към Столична община. Новият спектакъл с маски ще се осъществи и с финансовата подкрепа на Национален фонд „Култура\" - Програма „дебюти\".Това ще бъде световен дебют на незврящи в изкуството на театралната маска - играта с маска изисква визуален контрол при усвояването по време на репетициите, което за незрящи е невъзможно и затова подобен опит в тази посока до този момент не съществува. ", "date": "2018.12.10", "title": "Български актьор получи световно признание за театрална работа с незрящи"}
{"url": "http://www.cross.bg/godinata-yvrezhdaniya-roditeli-1591321.html", "text": " Осем награди за личности и организации със значим принос и активност в защитата на правата на човека, животните и опазването на околната среда бяха връчени в рамките на годишните награди „Човек на годината\" на Българския хелзинкски комитет.Деветчленното жури присъди големия приз на протестиращите родители на лица с увреждания. \"Това бе най-масовата правозащитна акция в България през последните години, която постигна важни политически резултати\", каза Красимир Кънев, председател на журито, връчвайки наградата \"Човек на годината\" 2018 на протестиращите родители на деца с увреждания.Усилията на група родители на лица с увреждания и съмишленици за цялостна промяна в начина, по който държавата откликва на специфичните нужди на хората с увреждания, датират от почти десет години. През 2018 г. активните родители организираха мрежа от протестни палаткови лагери в много български градове под мотото „Системата ни убива\", участваха в работни групи, срещи и дискусии с отговорни институции, за да се даде шанс за достоен живот и адекватни възможности за хората с увреждания и техните семейства. В резултат на усилията им, законовите промени, които трябва да поставят началото на дълго исканата промяна, бяха приети от Народното събрание. Дейността им продължава със създаването на Гражданска инициатива под името \"Системата ни убива всички\" и активност за реформа в системата на ТЕЛК. Повече информация за инициативата: https://bit.ly/2C2E5m5Освен голямата награда „Човек на годината\" журито определи и една обединена, подгласна награда, както и шест специални награди.Български фонд за жените и клуб „Не си сам/а\" са отличени с подгласна награда за систематичните си усилия в борбата срещу насилието и стереотипите, основани на пола.Интернет порталът Loveguide получи приза „Вдъхновение на годината\" за застъпничеството си за правата на децата и младежите в България чрез здравно и сексуално образование, и превенция на сексуалното насилие.Фондацията „Дивите животни\" и организацията за защита на животните „Четири лапи\" спечелиха наградата „Застъпници на годината\" за спасяването на лъвчетата Масуд и Терез, родени в разградския зоопарк, както и за продължаващите грижи за останалите в зоопарка животни.Отличието „Журналист на годината\" отиде при разследващия журналист Димитър Стоянов за усилията му за утвърждаване свободата на словото и разобличаване на неправомерни действия на органите на реда.Призът \"Активисти на годината\" журито присъди на Младежка ЛГБТ организация \"Действие\", фондация \"Ресурсен център - Билитис\" и фондация GLAS за съвместната им работа по отварянето на Rainbow Hub - първият общностен ЛГБТИ център в България, както и за инициирането на онлайн петиция за признаване на еднополовите бракове, събрала вече 5000 гласа.Андриан Христов, директор на училището в с. Иваново край Харманли, получи отличието в категория \"Постоянство и храброст\" за успешната и продължаваща интеграция на деца-бежанци и усилията за защита на правото им на образование. Историята на първите ученици-бежанци в с. Иваново можете да видите тук: https://youtu.be/zK_Ov_G-Om0В категория „Доблест на годината\" наградата спечели Национална гражданска инициатива 7000 за кампанията за отмяна на запрещението и въвеждането на подкрепеното вземане на решение, запазващо достойнството и правата на хората с интелектуални затруднения и психично-здравни проблеми. ", "date": "2018.12.10", "title": "Отличиха протестиращите родители на деца с увреждания с приза \"Човек на годината\" 2018"}
{"url": "http://www.cross.bg/moskva-kraii-paraklisa-pametnik-1591322.html", "text": "/КРОСС/ Днес, на 10 декември 2018 г., в Москва се състоя тържествена церемония-помен на руските воини и българските опълченци, полагане на венци и цветя на Параклиса-Паметник на гренадирите, паднали в боевете край Плевен от признателни българи и роднини на загиналите герои.Мероприятието се състои ежегодно на площад „Ильинскии Врата\" в Москва, в непосредствена близост до администрацията на руския президент Владимир Путин.На 10 декември 2018 г. честваме 141 години от победата в едно от решаващите сражения на Освободителната руско-турска война 1877-1878 г. - боя край Плевен, и 141 години от освещаването и откриването на Параклиса-Паметник на гренадирите.В церемонията участват Руската православна църква, посолството на България в Москва, министерството на отбраната на Русия, министерството на външните работи на Русия, обществени организации и представители на българската обшност в Москва.", "date": "2018.12.10", "title": "Москва почете с церемония годишнината от Плевенската епопея (снимки)"}
{"url": "http://www.cross.bg/evropeiiskiya-prilozhenieto-suyuz-1591299.html", "text": "/КРОСС/  Ново мобилно приложение ще помага на почиващите в Европа в трудни ситуации, възникнали при пътуването им. Приложението работи на 25 езика в 30 европейски държави, сред които 28-те членки на Европейския съюз и Норвегия и Исландия.Приложението може да бъде открито безплатно под името \"ECC-Net: Travel\" в Google Play и iTunes Store. То работи офлайн и цели да помогне на потребителите в трудни ситуации, в които липсата на езикови знания могат допълнително да утежнят положението. \"ECC-Net: Travel\" също така помага на потребителите да заявят правата си, като представя някои от най-важните изречения на езика на съответната страна. В него се съдържат и адреси и телефони за спешни случаи.Приложението е разработено от Европейския потребителски център с частично финансиране от Европейския съюз. В случай че вашата ситуация не се покрива напълно от това приложение, можете да се свържете с най-близкия Европейския потребителски център (ЕПЦ) директно - такъв има във всяка държава-членка на Европейския съюз, плюз Норвегия иКратък клип показва как работи приложението, ", "date": "2018.12.10", "title": "Ново мобилно приложение помага на пътуващите в Европа на 25 езика (видео)"}
{"url": "http://www.cross.bg/predstaviteli-mobilnost-zhelyazkov-1591313.html", "text": "/КРОСС/  Министърът на транспорта, информационните технологии и съобщенията Росен Желязков ще се срещне с представители на международните автомобилни превозвачи утре, 11.12.18 г. По време на разговорите ще бъдат обсъдени последващите действия по „Пакета за мобилност I\".След срещата участниците ще направят изявления за представители на медиите от 12:30 в зала 3, в сградата на МТИТС, ул. „Дякон Игнатий\" 9. ", "date": "2018.12.10", "title": "Министър Желязков ще обсъди с превозвачите  „Пакета за мобилност I“"}
{"url": "http://www.cross.bg/makron-namalyavane-protesti-1591309.html", "text": "/КРОСС/  Френският президент Еманюел Макрон се срещна тази сутрин с представители на профсъюзите, с местни и национални политически и бизнес-лидери в опит да потуши социалното напрежение и бурните граждански протести през последния месец. Засега няма обявени резултати от срещата, но довечера Макрон трябва да направи обръщение към нацията.Сред очакваните отстъпки от страна на властите са намаляване на някои данъци, както и отмяна на облагането на доходи от извънреден труд.Гражданските протести избухнаха във Франция с искания за намаляване цените на горивата, но прераснаха в бунт срещу ниските доходи и неравностойното икономическо положение в страната.", "date": "2018.12.10", "title": "Макрон търси изход от кризата "}
{"url": "http://www.cross.bg/yslygite-tzenata-yanyari-1591311.html", "text": "/КРОСС/  Поскъпване на ВиК услугите в страната се предвижда от 1 януари 2019 г., показва доклад на Комисията за енергийно и водно регулиране, който ще бъде подложен за обществено обсъждане на 17 декември.В София цената на ВиК услугите ще поскъпне с 23,1 стотинки за куб. метър, като от 2,354 лв. е предложено от Нова година столичани да плащат по 2,585 лв. за куб. м. с ДДС, показват изчисленията на КЕВР.Най-голямо увеличение на цената на ВиК услугите се предвижда в Бургас - с 26,8 стотинки за куб. метър, където тя от 2,729 лв. за кубик ще стане 2,997 лв.Във Варна цената ще се повиши с 12,3 стотинки - до 3,907 лв. за кубик. Минимално - с 1,6 ст. на куб. метър, ще е повишението на ВиК услугите в Пловдив, където се предлага потребителите от 1 януари да плащат по 2,216 лева за куб. метър /при 2,200 лв. досега/.Увеличение на ВиК услугите ще има и в Монтана и Враца. Там обаче предлаганата цена надхвърля социално поносимата, изтъкнаха от КЕВР. Затова в двата града се предвижда цената да достигне до социално поносимия праг, който съответно е 2,967 лв. за куб. м. в Монтана и 3,171 лв. за кубик във Враца.Единствено в Кърджали се предвижда намаление на цените на ВиК услугите с 3,5 стотинки на куб. метър. Там цената от 2,42 лв. на кубик ще стане 2,387 лв.Определянето на цените от 1 януари 2019 г. е заложено в бизнес плановете на ВиК дружествата, уточниха от КЕВР. Освен тях, при определяне на новите цени, Комисията ще решава и спрямо годишната инфлация, както и дали ВиК дружествата са изпълнили предвидените разходи. Именно заради неизпълнени разходи цената на ВиК услугите в Кърджали се понижава.До края на месеца от КЕВР ще решат окончателно каква ще бъде цената на ВиК услугите от 1 януари 2019 г. ", "date": "2018.12.10", "title": "Водата поскъпва от 1 януари в редица градове "}
{"url": "http://www.cross.bg/razsledva-bankya-grabezh-1591312.html", "text": "/КРОСС/  Столичната полиция разследва въоръжен грабеж на игрална зала в Банкя, съобщи МВР в информационния си бюлетин.Сигналът за инцидента е получен около 4.00 часа тази сутрин. По първоначални данни маскиран нахлул в помещението, нанесъл удар с пистолет в главата на крупието, отнел чанта с пари от оборота, таблет и мобилен телефон и избягал.Извършителят се издирва от органите на МВР. ", "date": "2018.12.10", "title": "СДВР разследва въоръжен грабеж на игрална зала в Банкя "}
{"url": "http://www.cross.bg/mile-kitich-armeetz-1591294.html", "text": "/КРОСС/  Легендата на сръбската музика Миле Китич ще отпразнува бляскаво 35 години на сцена с голям концерт в София на 14 ДЕКЕМВРИ 2018 в зала \"Арена Армеец\". По покана на звездата, специално за събитието от Сърбия пристига цял Духов оркестър  - \"Златна Ябука\" от гр.Сурдулица. Трубачите са известни в цяла Сърбия, а тази година за пореден път ще се включат в най-голямото събитие в този стил - фествалът в ГУЧА. Какво точно Миле Китич ще изпълни заедно с тях, за сега от екипът му пазят в тайна, но е ясно, че освен трубачите, на сцената ще чуем и българските гласове от формация \"Гласовете на Шоплука\". Те ще са беквокалисти в няколкото български песни, които звездата готви да изпълни у нас. Не е тайна, че той много обича българска фолклорна музика. По тази причина в концерта няма как да липсва и песента \"Девойко Мари хубава\", в която ще чуем гласовитата Таня Скечелиева - родопска народна певица с много характерен, собствен стил. В изпълнението на тази песен ще участват още и български музиканти, сред които кавалджията Кръстьо Димов  - солист на Орекстъра за народна музика към БНР и младият гайдар Светльо Чалов, който е възпитаник на Музикалното училище в Широка Лъка. Българските фолклорни песни, които Миле Китич ще изпълни по време на концерта, са с изцяло нов аранжимент и обработка - дело на Ники Луканов.  В навечерието на Коледа, на 14 декември в \"Арена Армеец\" Миле Китич ще сподели най-големите си хитове пред българската публика, като: „Plava ciganka\", „Jasmina\", „Kraljica trotoara\", „Svi su tu\", „Milioni, kamioni\", „Sampanjac\", „Sanker\", „Kopka me kopka\", „Bomba\", „Pije mi se\", „Kilo dole, kilo gore\" и много други, По негов личен избор на сцената ще стъпи и ГАЛЕНА. Сръбската звезда обещава на всички в залата незабравимо шоу и голям купон.Билетите за събитието се продават с пълна сила в интернет в системата на Ticketportal.bg и още в билетна каса в зала \"Арена Армеец\", Билетен център в НДК, верига магазини Office1Superstore, книжарници Booktrading и бензиностанции OMV в цялата страна. Цената им е от 25 до 50 лв., според мястото в залата. Началото е в 20.00 ч. ", "date": "2018.12.10", "title": "Миле Китич пристига с духов оркестър от Сърбия в “Арена Армеец”"}
{"url": "http://www.cross.bg/bulgariya-svoboda-stranata-1591315.html", "text": "/КРОСС/ Нова Зеландия, Швейцария и Хонконг са най-свободните държави. Това показва Индексът на човешката свобода (HFI), изготвян от Института Катон и представян в България от Института за пазарна икономика, като понятието за свобода, включва индивидуалните, гражданските и икономическите свободи. В тазгодишното издание на индекса, България получава 7,78 т. и се нарежда на 41-во място (от 162 държави).Методологията включва събиране на данни от редица световни организации (например МВФ, СБ, СТО), експертни въпросници, информация от други индекси (като този за Правене на бизнес и за Глобална конкурентоспособност). Индексът се формира от 83 отделни показателя, групирани в 12 категории, измерени по скалата от 0 до 10 точки.Изданието от 2018 г. обхваща 162 държави. С най-висок резултат е Нова Зеландия (8,89 т.), следвана от Швейцария (8,79 т.) и Хонконг (8,78 т.). С най-ниски резултати пък са Сирия (3,77 т.), Венецуела (4,20 т.) и Йемен (4,25 т.). Спрямо миналогодишното издание човешката свобода се е подобрила в 63 държави, намаляла е в 87 държави, а в 9 е останала непроменена. Това се изразява в намаление на световния резултат с 0,01 точки.Индексът ясно показва, че икономическата и индивидуалната свобода са ясно свързани - където се зачита икономическата свобода, се зачита и индивидуалната и обратно.По-високата свобода има и правопропорционална връзка с доходите на човек от населението - най-свободната ¼ от държавите имат над три пъти по-висок брутен вътрешен продукт на човек в сравнение с най-несвободната ¼ от държавите.Изследването доказва и че свободата води до зачитане на правата на жените и по-висока степен на демокрация.В тазгодишното издание на индекса, България получава 7,78 т. и се нарежда на 41-во място (от 162 държави). Сред държавите в Европейския съюз по-нисък резултат имат само Унгария и Гърция. Спрямо изданието от миналата година резултатът на страната намалява с 0,04 т. без промяна на позицията ѝ в класацията.Общото представяне на България в тазгодишния индекс е обусловено от оценката на страната в 12-те включени категории:Върховенство на закона (4,9 т.) - това е една от най-проблемните за България категории не само в настоящия индекс, но и в други международни изследвания. Основният проблем е в наказателното право (4,1 т.), но и всички индикатори, включени в тази категория, са на изключително ниско ниво, още повече за европейска държава.Сигурност и безопасност (9,8 т.) - силна категория за България, а високата оценка идва от относителната липса на терористични атаки, както и от сравнителната сигурност на жените в обществото.Свободно движение (10,0 т.) - България получава максималния резултат заради свободното движение на хората във и извън страната.Свобода на религията (7,1 т.) - в тази категория като основни проблеми са изтъкнати правните и регулаторни ограничения на изповядването на различните религии (5,8 т.), както и на формирането на религиозни организации (7,5 т.).Свобода на сдружаване и гражданско общество (9,5 т.) - най-ниската оценка тук е за формирането и работата на политическите партии (7,5 т.), а възможността за създаване на асоциации, професионални организации и др. под. е оценена с максималната оценка.Свобода на словото и информацията (8,8 т.) - като слабости са посочени политическият натиск и контрол на медиите (5,8).Свобода на идентичността и взаимоотношенията (9,3 т.) - високият резултат в тази категория е обусловен от правата на родителите и липсата на ограничения по отношение на разводите.Размер на правителството (7,0 т.) - България получава ниски резултати заради високите разходи на правителството (5,7 т.) и значителните трансфери и субсидии (5,8 т.). Най-добри в тази категория пък са резултатите по отношение на данъчното бреме (8,5 т.) и държавните компании (8,0 т.).Съдебна система и право на собственост (4,8 т.) - най-слабата категория за България. За независимостта на съда страната получава едва 3,3 т., а доверието в полицията е оценено с 4,3 точки.Достъп до стабилни пари (9,4 т.) - сравнително високият резултат е обусловен от свободата за притежаване на чуждестранна валута и дефлацията в страната през разглеждания период (2016 г.).Свобода на международната търговия (8,1 т.) - ниските мита за търговия вследствие на членството на България в Европейския съюз повишават оценката на страната. Относително високи, обаче, остават регулаторните ограничения пред търговията.Регулиране на кредита, труда и бизнеса (7,6 т.) - докато липсата на тежко регулиране на кредитния пазар се оценява високо (9,6 т.), бюрократичните ограничения продължават да задушават бизнеса (6,2 т.) и пазара на труда (7,0 т.).Резултатът на България в Индекса на човешката свобода като цяло не се променя през годините. Спрямо данните за 2008 г. - първата, за която има такива - оценката на страната е с 0,07 т. по-висока. Най-слабите резултати - тези, свързани със съдебната система - дори се влошават през годините. Както показва изследването, това води до ограничаване на свободите и доходите в страната. ", "date": "2018.12.10", "title": "България на 41-во място от 162 държави по граждански и икономически свободи "}
{"url": "http://www.cross.bg/mladenov-zhyrnalistika-mladen-1591310.html", "text": " /КРОСС/  На 11 декември се навършват 90 години от рождението на създателя на специалността „телевизионна журналистика\" в Софийския университет „Св. Климент Охридски\" д-р Младен Младенов. С дълбока признателност към творчеството му БНТ ще излъчи документалните филми „Танго с камера\" (на 11 декември, БНТ2) и „Знаци по пътя\" (на 13 декември, БНТ4)Един от най-изявените теоретици на телевизионната журналистика и бивш главен режисьор на БНТ завършва „Българска филология\" в Алма Матер и започва журналистическата си кариера във вестник „Народна младеж\". Там работи заедно с Йордан Радичков и Дамян Обрешков. Професионалният му път е свързан с Радио Стара Загора и БНР.Специализира режисура във Виенската Академия за музикални и сценични изкуства и там защитава докторската си степен. Колеги и приятели от университета и БНТ с любов си спомнят за него като за „доктора\".След завръщането си в България е назначен за режисьор в единствената тогава телевизия - БНТ. Екранизирал е едни от най-блестящите образци на българската литература - \"Бай Ганьо\" на Алеко Константинов, \"Милионерът\" на Йордан Йовков, \"Ние, духовата музика\" на Йордан Радичков. Снимал е всички велики български комедийни актьори: Георги Парцалев, Лео Конфорти, Стоянка Мутафова, Никола Анастасов, Георги Калоянчев, Татяна Лолова и и много други.Част от Златния фонд на БНТ са новогодишните развлекателни предавания създадени от Младен Младенов, които утвърждават нов стил в новогодишните телевизионни програми у нас. Той е автор на документално-публицистичните поредици „По хълмовете на времето\"(1979), „Неизвестните възможности\" (1980) и др.", "date": "2018.12.10", "title": "90 години от рождението на режисьора Младен Младенов "}
{"url": "http://www.cross.bg/zhertvata-cherkva-byala-1591317.html", "text": "/КРОСС/  18-годишен изнасили и уби 70-годишна жена в Бяла черква. Тялото на жертвата е намерено в дома ѝ. Извършителят е задържан за 72 часа и Окръжна прокуратура - Велико Търново е повдигнала обвинения срещу него. Ако бъде признат за виновен, се предвижда арестуваният да бъде лишен от свобода от 10 до 20 години.Тялото на 70-годишната жена било намерено в двора на къщата, в която живеела сама. Сигнал за него подала нейна близка. На адреса незабавно били изпратени екипи на полицията. На местопроизшествието е бил извършен оглед в присъствието на съдебен лекар, при който първоначално е установено кръвонасядане в областта на едното око.При аутопсията станало ясно, че причината за смъртта е задушаване. По време на разследването обаче е установено и, че жертвата е била изнасилена и удряна в главата. Вследствие на действията на извършителя жената се е задушила, в резултат на което е настъпила и смъртта ѝ.  По случая е задържан 18-годишният Димитър, който също живее в Бяла черква. До момента арестуваният няма криминални регистрации.От събраните доказателства по делото може да се направи обосновано предположение, че Димитър е извършил престъплението, в което е обвинен и което се наказва с лишаване от свобода от 10 до 20 години. Очаква се Окръжна прокуратура - Велико Търново да внесе в съда искане за вземане на най-тежка мярка за неотклонение „задържане под стража\".По непотвърдена информация извършителят е познавал жертвата и е знаел, че тя живее сама, а децата и са в чужбина.", "date": "2018.12.10", "title": "Разкриха подробности за зверското изнасилване и убийство на възрастна жена в Бяла черква "}
{"url": "http://www.cross.bg/energo-pro-kybrat-obshtinata-1591314.html", "text": "/КРОСС/  ЕНЕРГО-ПРО преустанови електрозахранването на административната сграда на ВиК „Меден кладенец\" в град Кубрат заради неплатен дълг от над 3 милиона лева. С решение на Общинския съвет на град Кубрат, на 7 декември не бе разгледано предложението на ЕНЕРГО-ПРО, а взетото решени не спомага за постигане на споразумение. До момента споразумение не е подписано и дългът не е гарантиран от Община Кубрат. На практика местната власт в Кубрат демонстрира привидна готовност за преговори, но няма предприети адекватни мерки за погасяване на задълженията.През миналата седмица ЕНЕРГО-ПРО предложи на Община Кубрат споразумение за разсрочване на дълга и намаление на натрупаните лихви. Очакванията са Общината, която е 100% собственик на ВиК дружеството, да стане гарант за изплащането му. ЕНЕРГО-ПРО разчита Общината да реагира до сряда, 12 декември, когато е предвидено да спре захранването на всички водоснабдителни съоръжения на ВиК „Меден кладенец\".Действията на местната власт до момента показват липса на реална заинтересованост към крайните потребители на ВиК „Меден кладенец\". На практика социалната функция по водоснабдяването години наред се изпълнява от ЕНЕРГО-ПРО, което кредитира общинското ВиК дружество. ЕНЕРГО-ПРО счита, че е крайно време собствениците на компаниите-длъжници да поемат отговорност и да се ангажират с изплащането на задълженията, като за целта е предложило ефективно бързо решение, което Общината можеше да приеме досега. Крайната мярка за спирането на електрозахранването е продиктувана и от решението от 1 януари 2019 г. ВиК услугите на територията, обслужвана от Община Кубрат, да преминат към обособената територия на асоциация „Водоснабдяване-Дунав\" Разград. Това би могло да доведе до ликвидация на ВиК „Меден кладенец\" и неговите задължения ще станат несъбираеми. ЕНЕРГО-ПРО очаква Общината да реагира до сряда, 12 декември, когато е предвидено да спре захранването на всички водоснабдителни съоръжения на „Меден кладенец\". Община Кубрат разполага с механизми да промени ситуацията с извънредно събрание на Общинския съвет и подписване на споразумението, предложено от ЕНЕРГО-ПРО, което не ги ангажира с моментално изплащане на дълга, а им дава отсрочка от една година. Общината трябва да стане гарант за тези плащания, за да се избегне спирането на електрозахранването за всички водоснабдителни съоръжения в Община Кубрат.Дружества от обществена значимост, които са държавна и общинска собственост, са сред най-големите длъжници на ЕНЕРГО-ПРО. Над 10 милиона лева са общите задължения за доставена електроенергия. Сред проблемните компании са и други общински и държавни дружества, с които ЕНЕРГО-ПРО води активен диалог. По всички казуси се работи активно и се търси начин за постигане на споразумения за разсрочване на задълженията и тяхното обезпечаване. ЕНЕРГО-ПРО ще продължи твърдо да отстоява позицията си в търсене на решение на проблема с натрупаните задължения, което да бъде справедливо и да не ощетява добросъвестните клиенти.Натрупаните дългове затрудняват електроснабдителното дружество да заплаща задълженията към фонд „Сигурност на електроенергийната система\", цените за пренос и достъп до ЕСО, ДДС и други. Това затруднява нормалното функциониране и застрашава сигурността на цялата електроенергийна система.За предприетите до момента мерки са информирани редица отговорни институции - КЕВР, Министерство на енергетиката, Министерство на регионалното развитие и благоустройството, ДАНС и други, в търсене на съдействие за решение на критичната ситуация.", "date": "2018.12.10", "title": "ВиК „Меден кладенец“ в град Кубрат остана без електрозахранване днес"}
{"url": "http://www.cross.bg/vreme-chasovo-chasa-1591304.html", "text": "/КРОСС/  Ако България избере лятното часово време ще загуби конкурентоспособност. Това мнение изрази евродепутатът Момчил Неков по време на инициирана от него обществена дискусия по темата.Той обясни, че 70% от търговията си България реализира в рамките на ЕС, а там 50% от търговията се осъществява в централноевропейско време. И ако у нас работният ден  започва в 9 часа, в другите европейски страни ще започва в 11 часа българско време. Така сутрин и вечер ще се разминаване с по два часа от другите страни и ще губим по четири активни часа в търговията, която реализираме. Евродепутатът призова българските власти да синхронизират решението си и със съседните страни-членки на ЕС. От асоциацията на производителите на етерични масла предпочитат лятното часово време, животновъдите предпочитат стандартното астрономическо или зимното часово време.  Работодателските организации също предпочитат зимното часово време. И докато мненията кое време да изберем са различни, всички са единодушни, че смяната на времето трябва да бъде прекратена.", "date": "2018.12.10", "title": "Евродепутат: Ако България избере лятното часово време, ще загуби конкурентоспособност "}
{"url": "http://www.cross.bg/grama-amfetamin-veshtestvo-1591297.html", "text": "/КРОСС/  Гранични полицаи задържаха 54-годишен благоевградчанин със 709 грама амфетамин и 544 грама хероин, съобщава БГНЕС.На ГКПП Видин на 7 декември за излизане от страната пристигнал лек автомобил „Фолксваген\", управляван от 54-годишния Н.И. от Благоевград. Поведението на водача се сторило съмнително на граничните полицаи. Те отклонили автомобила за допълнителна проверка в митническото хале. С рентген в акумулатора на колата са открити пакети с прахообразно вещество. Сформиран е разследващ екип от ГПУ-Видин за извършване на процесуално следствени действия. Извършен е оглед, при който граничните полицаи установили 2 найлонови пакета с вещество, което реагирало на амфетамин и един пакет с прахообразно вещество, което при полевия наркотест реагирало на хероин. Общото количество амфетамин е 709 грама, хероинът - 544 грама. Н.И. е задържан за 24 часа в ГПУ-Видин, образувано е досъдебно производство. Уведомена е Окръжната прокуратура. Задържаният е разпитан и му е повдигнато обвинение. С постановление на Окръжната прокуратура му е наложена мярка за неотклонение \"задържане под стража\" за срок до 72 часа в следствения арест. Работата по случая продължава. ", "date": "2018.12.10", "title": "Задържаха мъж с голямо количество амфетамин и хероин"}
{"url": "http://www.cross.bg/selo-satovcha-godishen-1591305.html", "text": "/КРОСС/  25-годишен мъж е прострелян с пистолет „Макаров\" в рамото в село Сатовча. Инцидентът е станал около 13.20 часа.Мъжът е транспортиран е към болницата в Гоце Делчев. Пострадалият младеж е от село Плетена. Полицията работи по установяване на извършителя. ", "date": "2018.12.10", "title": "Простреляха 25-годишен в рамото в Сатовча"}
{"url": "http://www.cross.bg/yvrezhdaniya-initziativa-natzionalna-1591301.html", "text": "/КРОСС/  Майките на деца с увреждания учредиха Национална гражданска инициатива Системата ни убива всички. Председател на Инициативния комитет е Мая Стоицева, в ИК са още Весела Одажиева, Валентина Ташкова и Боряна Драганова.Не правим партия, инициативата ще приключи, след като НС се произнесе по предложенията, заяви за OFFNews Одажиева.Инициатива за реформи в политиките, насочени към хората с увреждания в България. Облякохме в законова форма тази инициатива, която стартира преди 7 месеца след поредния 6ти национален протест за правата на хората с увреждания в България, след години на протести и борба със системата, се казва в съобщение до медиите от инициативата.В текста пише още:След седем месеца палаткови лагери, участия в работни групи, комисии и срещи, доказахме, че когато има НИЕ и ЗАЕДНО, всеки резултат ще е успешен! Тази Национална гражданска инициатива обединява усилията на много хора, вложили душа и сърце в една кауза в името на доброто.Снимка Архив", "date": "2018.12.10", "title": "Майките на деца с увреждания учредиха Национална инициатива"}
{"url": "http://www.cross.bg/tzvetkov-boris-priemna-1591302.html", "text": "/КРОСС/  На 11 декември, от 15.00 до 17.00 часа, народният представител от „БСП за България\" Петър Витанов и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2018.12.10", "title": " БСП депутатър Петър Витанов и общинският съветник Борис Цветков отварят приемна за граждани"}
{"url": "http://www.cross.bg/svoge-kraii-institytzii-1591300.html", "text": "/КРОСС/  Три месеца след трагедията край Своге на пътя липсва обезопасителна мантинела. За това предупреждават от Института за пътна безопасност. В открито писмо до главния прокурор Сотир Цацаров от института настояват той да разпореди на отговорните институции да възстановят мантинелата.Обръщаме се чрез медиите, защото сме обезпокоени, че и това писмо ще потъне в дебрите на администрацията и ще остане без реакция от Ваша страна, пишат от института до обвинител №1.Три месеца след катастрофата все още не е изяснено кой е отговорен за възстановяване на еластичната ограда.\"Институтът за пътна безопасност, областният управител на София област, медиите, гражданите и други институции многократно отправяха покана към Агенция „Пътна Инфраструктура\" и община Своге да обезопасят участъка, но към момента всички се оправдават с това, че има досъдебно производство и е възможно да се извършват следствени действия на мястото. Експертите на Института смятат, че е налице обективна възможност да настъпи тежко ПТП в същия участък. Категорично считаме, че към настоящия момент няма причини еластичната ограда да не бъде възстановена, още повече, че спорният участък беше преасфалтиран\", посочват от институтаВ писмото се отправя молба до Цацаров, който може да разпореди на отговорните институции да \"приведат в годност еластичните мрежи край гр. Своге\".Считаме, че пътната безопасност е на първо място и всички други оправдания и прехвърляне на отговорността са просто извинения за това да не се свърши работа, се посочва още в писмото.  ", "date": "2018.12.10", "title": "Три месеца след трагедията край Своге на пътя липсва обезопасителна мантинела"}
{"url": "http://www.cross.bg/nego-politzeiisko-laelo-1591291.html", "text": "/КРОСС/  Мъж, застрелял с въздушна пушка куче, е задържан в ареста на Районното полицейско управление в Пазарджик. Четириногото го ядосало, защото лаело срещу него и жена му.Случката се разиграла в петък вечерта на улица в пазарджишкото село Алеко Константиново. 41-годишен се прибирал към дома си, когато кучето на негов възрастен съсед изскочило на улицата и започнало да лае срещу него и съпругата му. Това го вбесило, той взел от къщата си законно притежавана пневматична пушка и прострелял животното, което загинало.Повиканите на място полицаи са иззели пушката и са задържали притежателя й. Спрямо него е образувано полицейско производство.", "date": "2018.12.10", "title": "Мъж застреля кучето на съсед, защото... лаело"}
{"url": "http://www.cross.bg/verizhna-katastrofa-s-postradali-na-izhoda-na-blagoevgrad-snimki-1591306.html", "text": "/КРОСС/  Два леки автомобила и микробус се удариха на изхода на Благоевград, в посока Симитли, има един пострадал. Пътният инцидент е станал към 11.20 часа в м. Полигона.Образуваха се огромни опашки от автомобили. Час след катастрофата, около 70-годишен мъж се оплака от болки в ребрата и бе транспортиран за МБАЛ-Благоевград.Има съмнения за фрактура на ребро.Снимки БГНЕС/Божидар Стоилов", "date": "2018.12.10", "title": "Верижна катастрофа с пострадали на изхода на Благоевград (снимки) "}
{"url": "http://www.cross.bg/alkohol-motorni-vodachite-1591307.html", "text": "/КРОСС/  Пътна полиция започва проверки от днес за контрол на водачите на моторни превозни средства за шофиране след употреба на алкохол, наркотични вещества и техните аналози, информираха от пресцентъра на МВР.Операцията е по линия на Европейската мрежа на службите на Пътна полиция TISPOL. Проверките ще продължат до края на тази седмица - 16 декември. Целта на акцията е да се обърне внимание на водачите на моторни превозни средства, че управлението след употреба на алкохол или наркотични вещества е изключително опасно и е недопустимо. ", "date": "2018.12.10", "title": "КАТ започва масирани проверки за алкохол и наркотици "}
{"url": "http://www.cross.bg/vlakove-doiiche-putnicheski-1591308.html", "text": "/КРОСС/  Хиляди пътници останаха блокирани на гари в Германия днес заради 4-часова стачка на железопътните работници от държавната компания \"Дойче бан\". Не са се движели пътнически и товарни влакове на далечни разстояния, както регионалните влакове. В движение са останали само няколко пътнически влака в Берлин, Мюнхен и Франкфурт. До стачкатa се стигна след провал на преговорите между браншовия профсъюз и \"Дойче банк\" за заплатите на работниците. Компанията предлага увеличение на заплатите с 6,7 на сто, което не удовлетворява работниците.", "date": "2018.12.10", "title": "Стачка блокира движението на влаковете в Германия "}
{"url": "http://www.cross.bg/brad-gyinet-chovek-1591273.html", "text": "/КРОСС/  Гуинет Полтроу разкри в новия брой на списание WSJ, чиято корица краси, че преди години е развалила годежа си с Брад Пит \"в точния момент\" и така е избегнала преследванията на папараците. 46-годишната актриса коментира пред изданието и \"съзнателното си разединение\" с музиканта Крис Мартин, който е баща на двете ѝ деца, както и скорошния си брак с продуцента Брад Фалчък.Гуинет говори за негативизма около словосъчетанието, което тя измисля, за да обяви раздялата си с Крис - \"съзнателно разединение\".\"Това е седмицата, в която бях обявена за най-красивата жена от списание People, след което се оказах най-мразената знаменитост на списание Star. Това е суров урок, който научих. Беше ми толкова трудно да взема решение да се разведа, а публичното обявяване на раздялата ни с Крис беше супер болезнено за мен. Исках да видя дали ще можем да окачим болката и егото си на вратата и да си спомним какво обичаме един в друг, за да продължим да бъдем семейство за нашите деца\", казва Гуинет, цитирана от tialoto.bg.За скорошния си брак с Брад Фалчък и ролята си на майка на неговите деца, актрисата споделя:\"Ние все още се учим. С деца-тийнейджъри човек трябва да внимава. Никога преди не съм била мащеха и не знам как точно да подходя.\" Иначе създателката на сайта GOOP споделя, че е много щастлива с новия си съпруг и се чувства наистина фантастично:\"Разбрах, че човек е по-добре подготвен да избира своя партньор в живота, след като е минал половината от него. Щастлива съм, че срещнах този човек, който е невероятен и истински партньор за мен.\"Своята ранна слава Полтроу коментира с думите:\"С Камерън Диас често си говорим за началото на 90-те, когато имаше толкова малко папараци по петите ни. Слава богу, че се разделих с Брад Пит по онова време и пред дома ми не ме чакаха куп папараци. В днешно време това нямаше как да се случи.\" ", "date": "2018.12.10", "title": "Гуинет: Разделих се с Брад Пит в точния момент"}
{"url": "http://www.cross.bg/chastnite-kompanii-miliona-1591276.html", "text": "/КРОСС/  Броят на частните компании и семейните бизнеси в Китай се е увеличил бързо след старта на политиката за реформи и отваряне преди 40 години, сочат данни на Държавната агенция за пазарна регулация.Към края на октомври 2018 г. в страната е имало 71,37 милиона семейни бизнеса и 30,67 милиона частни фирми, предаде bulgarian.cri.cn.За сравнение през 1978 г. първите са били едва 140 000, а частните компании в 1989 г. са били 90 500.В момента частният сектор играе важна роля в националната икономика, като от него идват над половината от данъчните приходи в бюджета, делът му в БВП е 60%, на него се падат 70% от технологичните иновации и нови продукти, 80% от заетостта в градовете и 90% от новооткритите работни места. ", "date": "2018.12.10", "title": "31 млн. частни фирми и 71 млн. семейни бизнеси оперират в Китай"}
{"url": "http://www.cross.bg/tursyat-voiinitzi-za-leva-zaplata-1591278.html", "text": "/КРОСС/  Недостиг от близо 5700 войници спъва изпълнението на всекидневните задачи на българската армия, свързани с бойната подготовка. Въпреки че проблемите с кадрите не са от днес, те добиват застрашителни размери, предупреждават експерти пред.\"Непопълнените щатове са за войници, сержанти и офицери\", обясни за вестника началникът на отбраната генерал Андрей Боцев. Най-голям е недостигът на кадри за пехотата - почти 80% от общото количество. Там има дивизии, в които незаетите са в размер на 30-40%.Не изтребителите, а липсата на хора е най-тежкият проблем, който трябва да решава войската ни и през 2019 година.Военният министър Красимир Каракачанов е реалист за кадровия проблем в армията. ", "date": "2018.12.10", "title": "Търсят 5700 войници за 800 лева заплата"}
{"url": "http://www.cross.bg/bmw-to-s-naii-stranni-bubretzi-1591282.html", "text": "/КРОСС/  Автомобилите с марка BMW имат един от най-разпознаваемите дизайнерски елементи - двойната радиаторна решетка, наричана в разговорния език просто \"бъбреци\". Този елемент присъства на всяко BMW от 1933 година насам. Формата и големината са различни, но винаги колата с такава решетка е фирмено разпознаваема. Преди години обаче известните \"бъбреци\" се претворени по странен начин от Нучио Бертоне. Това е синът на основателя на Carrozzeria Bertone - същият, който ръководи компанията по време на създаването на шедьоври като Lamborghini Miura, Espada и Countach, Iso Grifo, Fiat X1/9 и много други.", "date": "2018.12.10", "title": "BMW-то с най-странни \"бъбреци\""}
{"url": "http://www.cross.bg/banka-narodna-moneta-1591280.html", "text": "/КРОСС/  От днес Българската народна банка пуска в обращение златна възпоменателна монета „Св. Първомъченик Стефан\" от серията „Българска иконография\". Цената на монетата е 890 лева. Монетата ще се продава в Българската народна банка - на две каси на пл. „Княз Александър I\" № 1 и на четири каси в Касов център на БНБ на ул. „Михаил Тенев\" 10, както и в офиси и клонове на Първа инвестиционна банка АД, Райфайзенбанк (България) ЕАД и Тексим Банк АД.В периода от 10 декември до 12 декември 2018 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета „Св. Първомъченик Стефан\" ще се продава без ограничения.Снимка: БНБ", "date": "2018.12.10", "title": "БНБ пуска златна възпоменателна монета „Св. Първомъченик Стефан“ "}
{"url": "http://www.cross.bg/bulgariya-stanishev-shengen-1591287.html", "text": "/КРОСС/  Днес в пленарната зала на Европейския парламент в Страсбург ще се проведе дебат по специалния доклад за приемането на България и Румъния в Шенген, иницииран от българският евродепутат и лидер на ПЕС Сергей Станишев. С този доклад  Европейският парламент ще поиска пълното приемане на България в Шенгенското пространство едновременно със сухопътни, морски и въздушни граници. Гласуването ще се проведе във вторник, а през ноември текстът вече получи подкрепа в комисията на ЕП по вътрешни работи с 36 гласа „за\" и 4 „против\".Инициативата на Станишев е реакция на лансираната в последната година идея от консервативни и либерални правителства в ЕС за частично членство на България и Румъния в Шенген и поетапно присъединяване първо с въздушни и морски граници, а на по-късен етап със сухопътни. \"Идеята, изглежда, среща одобрението на управляващите в България, но мнозинството в Европарламента е категорично, че такова развитие би било лош прецедент с неблагоприятни последици за свободното движение в Съюза\", посочи Станишев.В текста на доклада Станишев припомня, че поетапното приемане би било силно политически и икономически неизгодно за България, би затруднило прилагането на новите европейски системи за сигурност в страната и рискува отлагането на вдигането на контрола по сухопътните граници за неопределеното бъдеще при неопределени критерии.Въпреки очертаващата се опозиция на крайнодесни и консервативни евродепутати, се очаква докладът да бъде приет с голямо мнозинство в пленарна зала.Докладът е част от поредицата инициативи на Станишев и Групата на социалистите в ЕП, целящи да върнат темата в дневния ред на европейските институции и да рестартират процеса за присъединяването на страната ни към Шенген. Сред тях са предложеният от Станишев дебат в пленарна зала на ЕП през декември 2017г., ръководеното от него изслушване в рамките на комисията по вътрешни работи в ЕП на тема „Бъдещето на Шенген\" през февруари 2018 г., както и инициирана от него конференция по темата в Хърватия през юни 2018 г. През май 2018 г. пък беше гласуван и първият годишен доклад на ЕП за функционирането на Шенгенското пространство, в който с общи усилия на български и румънски евродепутати бяха приети текстове в подкрепа на двете страни.  ", "date": "2018.12.10", "title": "ЕП обсъжда доклада “Станишев” за България в Шенген с всички граници"}
{"url": "http://www.cross.bg/slavi-kniga-avtor-1591288.html", "text": "/КРОСС/  Слави Панайотов, познат на стотици хиляди фенове като Слави от The Clashers, изненадва аудиторията със своята първа дългоочаквана книга, свързана с България.С това издание основателят на един от най-бързо развиващите се YouTube канали у нас и автор на превърналите се в хитови видео класации с невероятни или малко известни факти избира да надникне по-надълбоко в редица интригуващи загадки. Премиерата на „ТОП МИСТЕРИИТЕ НА БЪЛГАРИЯ\" е на 15.12.2018 г. от 15 часа в НДК.  Предварителната онлайн продажба на книгата, придружена със специален личен автограф, вече бележи невиждан успех, като за броени дни интересът задмина този към последната книга на Дан Браун.", "date": "2018.12.10", "title": "Български влогър може да стане най-продавания автор"}
{"url": "http://www.cross.bg/georgi-poeti-nedyalko-1591290.html", "text": "/КРОСС/  Излезе от печат една уникална антология на починалите бургаски поети... Това са 47 имена, като се започне от Дядо Благо и Вен Тин, премине се през Паулина Станчева и Христо Фотев, за да се завърши с Николай Искъров и Петя Дубарова. Всеки от бургаските поети е представен със снимка, биографични бележки  и голям цикъл стихотворения. Антологията е дело на Недялко Йорданов и Георги Райков. Тя е издание на Община Бургас и издателство \"Милениум\" - София. В нея има и репродукции на картини от  починали бургаски художници - Петко Задгорски, Георги Баев, Тодор Атанасов, Генко Генков, Генчо Павлов, Спас Нешовски, Дечко Стоев и много други, общо 44. Това изключително по рода си издание ще има своята премиера на 12 декември в зала \"Георги Баев\" на Културен център \"Морско казино\", от 17.30 часа.\"Те са тук - бургаските поети и художници, които са напуснали този свят. Но те никога не са си отивали от нас. И сега нашето сърце, петимно за приятелство и близост, отмерва техните стъпки, усеща диханието им, откроява гласовете им\" - споделя в уводните думи на изданието Георги Райков.\"Една посмъртна антология... И дните ми са пак заети...Събирам стихове на мъртвите... Ах, на бургаските поети...\"Това пък е началото на стихотворението \"Антология\" от Недялко Йорданов, също публикувано в увода на изданието. Пак на 12 декември, сряда, в същата зала ще има премиера и филмът на телевизия СКАТ \"Булат в Бургас\" - непоказван досега запис на единствения концерт на големия руски поет и певец Булат Окуджава в България, състоял се в Бургаския драматичен театър през месец май 1986 година. Режисьор на филма е Мартина Чачевска, а разказът е на Недялко Йорданов. Заповядайте на 12 декември на тази двойна премиера в зала \"Георги Баев\" - в КЦ \"Морско казино\", от 17.30 часа. Вход свободен. ", "date": "2018.12.10", "title": "47 починали бургаски поети събрани в поетична антология"}
{"url": "http://www.cross.bg/mezhdynaroden-iiotova-knigata-1591293.html", "text": "/КРОСС/  Във вторник, 11 декември, в 11.00 часа в Националния дворец на културата вицепрезидентът Илияна Йотова ще открие 46-ото издание на Софийския международен панаир на книгата и 6-ия Софийски международен литературен фестивал.", "date": "2018.12.10", "title": "Илияна Йотова открива утре Панаира на книгата в НДК"}
{"url": "http://www.cross.bg/migratziya-pakta-redovna-1591296.html", "text": " /КРОСС/  Конференцията на ООН прие пакт за миграцията пред лидери и представители на около 150 държави в Мароко в понеделник, въпреки поредица от изтегляния, предизвикани от антиимигрантски популизъм, предаде АФП, цитирана от БГНЕС.Описвайки го като \"пътна карта за предотвратяване на страдание и хаос\", генералният секретар на ООН Антонио Гутериш се опита да разсее онова, което той нарече \"редица митове около пакта\", включително твърденията, че международният договор ще позволи на ООН да наложи миграционни политики на държавите-членки.Глобалният договор за безопасна, редовна и законна миграция - финализиран от ООН през юли след 18 месеца преговори - беше официално одобрен в Маракеш в началото на двудневната конференция.България не участва в конференцията, тъй като правителството реши страната ни да се въздържи от присъединяване към Глобалния пакт за безопасна, регулирана и редовна миграция. ", "date": "2018.12.10", "title": "ООН прие пакта за миграция на конференция в Маракеш"}
{"url": "http://www.cross.bg/kobrata-fyuri-budeshte-1591281.html", "text": "/КРОСС/ Кубрат Пулев показа високо самочувствие в първото си изказване като клиент на топ промоутъра Боб Аръм. Кобрата каза, че двамата ги чака страхотно бъдеще и бе запитан за бъдещите си съперници. Българинът подчерта, че има 5-6 много силни боксьори след оттеглянето на Кличко, но подчерта, че е по-добър от тях.\"Много съм щастлив да съм тук и да работя заедно в \"Топ Ранк\" и Боб Аръм. Мисля, че ни чака страхотно бъдеще\", започна Пулев.Относно бъдещите си съперници на ринга, Кобрата каза, че след оттеглянето на Владимир Кличко в е станало много интересно с изразени сили.\"Имаме 5-6 топ боксьори. Джошуа е добър, Фюри също. Тайсън Фюри, а не Хюи, когото победих. Уайлдър и той, но той не е толкова добър технически. Мисля, че съм по-добър от тях\", обяви Кубрат пред журналистите в САЩ. ", "date": "2018.12.10", "title": "Кобрата: По-добър съм от Джошуа, Уайлдър и Фюри"}
{"url": "http://www.cross.bg/yandex-phone-pamet-1591277.html", "text": "/КРОСС/  Руската компания Yandex пуска на пазара първия си смартфон. Той се нарича Yandex Phone и на този етап ще се продава само в Русия. Телефонът е оборудван с 5.65-инчов дисплей с резолюция 2160x1080 пиксела, процесор Snapdragon 630, 4 GB оперативна памет и 64 GB памет за приложения.Притежателите на смартфона ще имат на разположение и 3.5 мм жак, както и двойна основна камера с резолюция 16+5 мегапиксела. За селфитата ще се грижи единичен 5-мегапикселов сензор, предава Mobile Bulgaria.Yandex Phone идва с Android 8.1, виртуалният асистент на Yandex на име \"Алиса\", както и собствените приложения на компанията за навигация, време и други. Смартфонът се продава от 6 декември за 17 990 рубли, което по актуалния курс е около 270 долара.Премиерата на Yandex Phone е само част от цялостната стратегия на руския интернет гигант за навлизане на пазара за хардуер. Компанията вече предлага редица други устройства като умни колонки, а в ход е и съвместен проект с Uber. ", "date": "2018.12.10", "title": "Руската търсачка Yandex пуснa собствен смартфон"}
{"url": "http://www.cross.bg/dyado-zagina-pri-pozhar-v-doma-si-1591284.html", "text": "/КРОСС/  64-годишен мъж е загинал при пожар в дома си във видинското село Връв. На 9 декември в 01.44 часа постъпил сигнал за горяща къща в селото. Пристигналите на мястото огнеборци с два автомобила потушили пламъците и сред отломките открили овъгленото тяло на обитателя. Трупът е транспортиран за аутопсия във видинската болница. Дежурна оперативна група извършила оглед на местопроизшествието. По първоначални данни причината за пожара е късо съединение в електрическата инсталация на къщата.", "date": "2018.12.10", "title": "Дядо загина при пожар в дома си"}
{"url": "http://www.cross.bg/fedde-solar-christmas-1591274.html", "text": "/КРОСС/  С наближаването на едно от най-чаканите събития за годината SOLAR Christmas, организаторите обявиха и артистите, които ще се качат на сцената в НДК, заедно с Fedde Le Grand.  На 22 декември, в мраморното фоайе на двореца ще видим датската певица Ida Corr, както и един от бившите резиденти на YALTA CLUB, Juan Alvarez, който се завръща в България от Лондон специално за събитието. Тримата артисти ще се качат на сцена с 360-градусов дансинг на нестандартната локация - мраморното фоайе на НДК.Ida Corr е много приятна и подходяща изненада в лайнъпа на коледното издание на SOLAR. Магнетичната датчанка набра популярност още с дебютния си албум Streetdiva от 2005 год., както и с последвалия Robosoul през следващата година. След създаването на специалната песен Mirror 07-07-07 в колаборация с Fedde Le Grand, името ѝ става познато и извън Дания. Вторият им съвместен проект, сингълът Let Me Think About It, който е продуциран от холандския диджей, достига до целия свят. Комбинацията от соул и хаус превръща парчето в най-продавания сингъл извън Дания от датски изпълнител, печели първо място в класацията на Billboard Hot Dance Airplay и завладява сърцата на милиони души по целия свят. Ride My Tempo от 2009 год. е следващият и изключително успешен сингъл, последван от многобройни хитове през годините. Колаборациите и с Fedde le Grand също не приключват и тя взема участие в сингъла Firestarter oт миналогодишния албум на Fedde, който очакваме да чуем на 22 декември.Зад пулта, ще видим и един дългогодишен приятел на YALTA CLUB и на българската електронна сцена. Juan Alvarez е познат като един от най-дългогодишните резиденти на клуба. Диджеят, чиито сетове са подгрявали легенди като Tiësto, Mark Knight, Pete Tong и Victor Calderon ще се завърне от Великобритания, специално за SOLAR Christmas, за да ни припомни уникалните си селекции.Локацията на събитието е още една предпоставка за нестандартно изживяване. SOLAR Christmas ще се проведе на специално изградена платформа с 360-градусов дансинг, превръщайки мраморното фоайе в едно уникално, парти място.Билети за SOLAR Christmas може да намерите в OMV, YALTA CLUB и в мрежата на Eventim.bg на цена от 50 лв.Повече подробности за програмата на YALTA CLUB може да намерите на официалната страница в Facebook, както и на yaltaclub.com. ", "date": "2018.12.10", "title": "Ida Corr идва с Fedde Le Grand за Коледа в двореца"}
{"url": "http://www.cross.bg/politziya-putna-problema-1591279.html", "text": "/КРОСС/  Временно е ограничен достъпът до част от онлайн услугите на Пътна полиция. За техническия проблем съобщават от МВР, като допълват, че той е възникнал при инсталиране на нова версия на автоматизираната информационна система. Ограничава се достъпът до Автоматизираната информационна система „Управление на наложени глоби по наказателни постановления и извършване на плащания по тях през Интернет, SMS, WAP\" и до Портала за електронни административни услуги - задължения по документи, издадени от Пътна полиция.До отстраняване на проблема гражданите няма да могат да извършват справки онлайн, ще бъде затруднено и административното обслужване на гишетата на Пътна полиция в столицата и в цялата страна, допълват от МВР. В момента експерти работят по отстраняването на проблема. ", "date": "2018.12.10", "title": "Онлайн услугите на КАТ блокираха заради технически проблем"}
{"url": "http://www.cross.bg/izborite-bryuksel-sanktzii-1591275.html", "text": "/КРОСС/  Европейският съюз въвежда нови санкции за изборите в самопровъзгласилите се ДНР и ЛНР, става ясно от официално съобщение на Съвета на Европа. Решението влиза в сила след публикуването му в официалния вестник на ЕС. Засегнати са 9 души, взели участие в организирането на непризнатите избори. Технически решението е било съгласувано на 5 декември от представителите на всички държави - членки. На включените в санкциите лица се забранява влизането на територията на ЕС, замразяват се сметките им в европейски банки, ако такива се открият.Брюксел посочва, че изборите са нелегитимни и призовава към изпълнение на Минските споразумения за двете области, намиращи се под властта на сепаратистите. ", "date": "2018.12.10", "title": "Брюксел въведе нови санкции срещу Донбас"}
{"url": "http://www.cross.bg/evrofytbol-myasto-talant-1591286.html", "text": "/КРОСС/  Спортният талант на „Еврофутбол\" Таня Звискова постави нов национален рекорд с резултат 626.5 т. в дисциплината 60 изстрела с въздушна пушка на 10 м. Високото постижение класира Таня първа на квалификациите при жените на 43-ия международен турнир по спортна стрелба „Гран При на Белград\". Състезанието се проведе от 7 до 9 декември в столицата на Сърбия. За съжаление, талантът на „Еврофутбол\" не се представи толкова успешно на финала и завърши на 8-о място. Тя взе участие и при смесените отбори, където с партньора й Антон Ризов се класираха на 15-о място с общ резултат 825.7 т. Дебют в мъжкия национален отбор по биатлон записа спортният талант на „Еврофутбол\" Кристиян Стоянов. Той участва в дисциплината спринт на 10 км и финишира на 97-о място в първия старт от новия сезон на Световната купа по биатлон в Поклюка - Словения. Кристиян изостана с 3:16,4 мин. от победителя Йоханес Бьо, който измина дистанцията за 23:46,3 минути. Антон Синапов, миналогодишен талант на „Еврофутбол\", завърши на 19-о място в индивидуалната дисциплина на 20 км, като допусна само една грешка в последната от четирите си стрелби и измина трасето за 49:19.6 минути. Другите българи, сред които спортният талант на „Еврофутбол\" Димитър Герджиков, останаха по-назад. Митко е 103-и с шест пропуснати мишени и пасив от 9:48.5 минути.Талантът Даниела Кадева завърши на 94-о място в спринта на 7.5 км при жените и на 85-а позиция на 15 км.  Иван Банчев - талант на „Еврофутбол\" в стрелбата с лък, спечели два златни медала на турнира „Дунавски стрели\" - Русе. Той се състезава в олимпийския стил за мъже, като стана първи и индивидуално, и отборно. „Еврофутбол\" желае още много успехи на спортните си таланти!", "date": "2018.12.10", "title": "Талантът на \"Еврофутбол\" Таня Звискова с национален рекорд по спортна стрелба"}
{"url": "http://www.cross.bg/oruzhiya-protzenta-miliarda-1591266.html", "text": "/КРОСС/  Русия се е изкачила на второ място сред страните производителки на оръжия през 2017 г. Така тя се нарежда след първенеца САЩ. Данните се съдържат в доклад на Института за изследвания на международния мир в Стокхолм (СИПРИ), предадоха световните агенции.\"Руските предприятия преживяват значителен ръст в техните продажби на оръжия от 2011 г.\", заяви изследователят Сиемон Веземан по повод констатациите на доклада.Руската оръжейна индустрия представлява 9,5 процента от продажбите на 100-те най-големи производители в света през 2017 г., като печалбата ѝ е от 37,7 милиарда долара, което е с 8,5 процента повишение в сравнение с 2016 г., посочва докладът.\"Това е в съответствие с увеличаване на разходите на Русия за закупуване на оръжия с цел модернизиране на въоръжените си сили\", посочва Веземан. През септември Русия проведе най-големите военни маневри в историята си, определени от НАТО като репетиция за пълномащабен конфликт. Досега второто място в класацията от 2002 г. се заемаше от Великобритания, която пада на трета позиция (9 процента от световната продукция). Франция е на четвърто място.САЩ продължават да доминират в класацията с голяма преднина.Американските производители съставляват 75 процента от общите продажби през 2017 г., като 42 американски компании от отрасъла са в топ 100 с общи приходи от 226,6 милиарда долара.\"Американските предприятия се възползват директно от постоянното търсене на оръжия от страна на американското министерство на отбраната\", обяснява Од Фльоран, директорка на програмата за изследвания на въоръженията и военните разходи.Първи производител на оръжия света е американската компания Локхийд Мартин (44,9 милиарда долара приходи). Руската компания Алмаз-Антей е на десето място с приходи от 8,6 милиарда долара, което е скок със 17 процентна в сравнение с 2016 г. За първи път руска компания влиза в топ 10. В класацията на стоте най-големи производители на оръжия в света влизат още девет руски оръжейни компании.В доклада на СИПРИ се посочва още, че продажбите на турски компании са скочили с 24 процента през 2017 г., което отразява амбициите на Анкара да развива своята оръжейна индустрия, за да отговори на нарастващото търсене на оръжия и да стане по-малко зависима от чужди доставчици, посочва друг изследовател от СИПРИ Петер Веземан.СИПРИ е създаден през 1966 г. от парламента на Швеция и проследява военните разходи и оръжейни трансфери. ", "date": "2018.12.10", "title": "Русия е втора сред най-големите производителки на оръжия в света"}
{"url": "http://www.cross.bg/bulgariya-hora-mladite-1591289.html", "text": "/КРОСС/ „Искаме да останем в България, да създадем семействата си в родината, настояваме за качествено образование и достъп до култура\". Така могат да се обобщят предложенията на младите за  „Визия за България\", стана ясно на регионалната  младежка среща в Гълъбово, организирана от  областната структура на Младежкото обединение в БСП. В дискусията участва зам.-председателят на ПГ на \"БСП за България\" Драгомир Стойнев и народните представители Георги Гьоков и  Донка Симеонова и председателят на Областния съвет на БСП Румяна Динева. Водещ на дискусията беше областният координатор на МО в Стара Загора Диана Михалева. Председателят на гълъбовските социалисти Светла Боянчева приветства младите за инициативността и идеите за бъдещото развитие на България. „Срещнахме се за последните 6 месеца с много млади хора в България, които искат промяна в управлението на страната, те настояват държавата, която е абдикирала,  да се върне във всички сектори\", каза зам.-председателят на НС на МО в БСП Атанас Атанасов. „В организационна трагедия се намира държавата ни в 21 век, има изцяло забравени населени места и проблеми, които няма да могат да се решат в близките години. „Визия за България\" е дългосрочната перспектива за страната. Младите хора няма да разрешат бъдещето им да бъде „откраднато\". Предложенията в документа са изпълними. Това са идеи, които чертаят пътя ни за излизане от кризата\", каза Драгомир Стойнев. Според него Визията не трябва да бъде затворен документ, а върху него да се градят управленски платформи, предизборни програми и други стратегии,  тъй като процесите са  динамични. Представителите на младежките обединения от областта предложиха помощ на семействата, на майките, студентите, насърчаване на предприемачеството, промени в здравеопазването, инициативи в образованието и културата.„Демографската катастрофа, ниските доходи, бедността и неравенствата ще довършат България. Младите хора не предпочитат да създават семейства, не остават да живеят в страната, бягат, търсейки по-добра работа. Бедните хора са около 37% по данни на Световната банка, това означава че тези хора не могат да си посрещат основните нужди и не могат и да се лекуват\",  заяви Георги Гьоков, давайки сравнителни данни за минималната работна заплата в съседна Румъния. Там вече има и такава за завършили висше образование.„Ние трябва да спасим и българското образование. На първо място сме в ЕС по ниска образованост, 41 % са функционално неграмотните ученици\", съобщи тревожните данни на Евростат Донка Симеонова. Тя приветства студентите, които учат в педагогически специалности. \"50 % от учителите са в пенсионна възраст, а само 10 % от тях са до 35 г., след 10 години ще сме в сериозна криза, няма да има кой да учи децата ни\", допълни Симеонова.След края на дискусията Драгомир Стойнев връчи електронни членски карти на новоприети в БСП млади инженери от Стара Загора. В последните месеци има повишен интерес на младите към БСП, съобщиха от НС на МО.", "date": "2018.12.10", "title": "Младите за „Визия за България”: Искаме да останем и  да създадем семействата си тук"}
{"url": "http://www.cross.bg/ogranicheniya-za-kamioni-na-prohoda-predela-1591285.html", "text": "/КРОСС/  Временно e ограничено движението на тежкотоварни автомобили над 12 тона да се движат без ремаркета и полуремаркета през проход ,,Предел‘‘", "date": "2018.12.10", "title": "Ограничения за камиони на прохода Предела"}
{"url": "http://www.cross.bg/nova-petkov-rymen-1591268.html", "text": "/КРОСС/  Нова АЕЦ би дала съществен принос за енергийната сигурност на България и ценообразуването в добрия смисъл - за населението и за икономиката. Най-чистата енергия е ядрената, забавянето е истинско престъпление. Това коментира пред „Денят започва\" по БНТ Румен Петков от АБВ.От Демократична България сме против проекта, данните показват, че за 11 месеца имаме нарастване на износа с 40%. Потреблението у нас обаче намалява с 4%. Ако сега имахме втора електроцентрала, тази енергия нямаше да има за какво да бъде използвана. Реализирането на проекта ще оскъпи цената на тока, каза Мартин Димитров.\"Не може този проект да не бъде съобразен със стандартите за ядрена безопасност след \"Фукушима\". Трябва да има нова оценка на ядрената безопасност, нова социално-икономическа оценка, нова ОВОС, за да можем да гарантираме безопасността на първо място. Площадката е сеизмично опасна\", допълни още той.Румен Петков каза, че това са разсъждения, базирани на страховете на обществото. ", "date": "2018.12.10", "title": "Румен Петков: Забавянето на нова АЕЦ е истинско престъпление"}
{"url": "http://www.cross.bg/koryptziyata-samo-polezna-1591265.html", "text": "/КРОСС/  От пролетта насам наблюдаваме рязко увеличение на публично видимата борба с корупцията в особено големи размери. Заведени бяха дела срещу фигури, станали известни в епохата на Голямата приватизация като Баневи, Арабаджиеви, Стайкови, арестувани бяха инспектори и общински кмет по подозрение в изнудване за подкуп. Доколко, според общественото мнение, тези усилия дават ефект?На въпроса, „Според вас, нараства, намалява или остава на същото ниво корупцията в България?\", през м. декември 58% отговарят, че нараства, а пет пъти по-малко - 11%, че намалява (Още 32% смятат, че тя остава на същото ниво).  Иначе казано в съотношение 5,5 към 1 преобладава мнението, че корупцията в страната не само не намалява, но нараства. Същият въпрос е задаван в предишни национални изследвания на АФИС през отминаващата 2018 година и делът на отговарящите, че корупцията расте, се колебае в интервала 53-58%, докато обратното мнение се движи между 10 и 11%.Според Вас, нараства, намалява или остава на същото ниво корупцията в България?Нараства\t57,8%Намалява\t10,5%Остава на същото ниво\t31,7%Причините за тази парадоксална реакция могат да се търсят в различни по дълбочина слоеве: оценка за правосъдието, политически пристрастия, мнение за социалното неравенство в страната. Да тръгнем от по-повърхностния план:Ако всички граждани са равни пред закона, институциите на правосъдието и правоналагането би трябвало да са „на страната на добрите\". Въпреки това само 20% имат доверие в съдебната система като цяло, докато 68% не й се доверяват. Нещо повече, на молба да посочат до две сфери, в които е най-силна корупцията, 43% посочват правосъдието, 34% митниците, 24% здравеопазването, 19% полицията, 17% партиите, 17% администрацията на министерствата, 10% общинските администрации, 8% държавните фирми, 6% образованието и 2% други сфери. Вижда се, че самото правосъдие води в класацията.Новият орган - Комисията за противодействие на корупцията и за отнемане на незаконно придобитото имущество (КПКОНПИ),  заедно със специализираната прокуратура и съд посегнаха на представата за недосегаемост на богати или натоварени с власт лица. Въпреки това, само 17% отговарят положително на въпроса, дали имат доверие на Комисията, а 66% заявяват, че нямат.Отчасти това се обяснява с амортизация на шумните публични акции. Тъкмо тази есен предишни дела от 2010 г. (срещу бившия военен министър Николай Цонев, тези по делата известни като „Октопод\", „Медузите\", „Касоразбивачите\", лекари в родилното отделение в болницата в Горна Оряховица и др.) завършиха с фиаско във вид на оневиняване и присъди за обезщетения заради нарушение на правата на обвиняемите. И сега преобладава очакване за подобен резултат. На въпроса, Очаквате ли, че ще се стигне до присъди?\", 59% изразяват скепсис, че в крайна сметка ще бъде осъдено поне едно от разследваните лица. 30% очакват присъда да сполети само някои от тях. Едва 6% са на мнение, че ще бъдат осъдени всички.Възприятието за задълбочаване на корупцията в обществото е свързано с политическа ориентация, но не може да се сведе до партийни пристрастия. Сред хората, които биха гласували за ГЕРБ, позитивното възприятие има само лек превес (26% отговарят, че тя нараства, а малко повече - 30% смятат, че намалява, докато 42% не виждат промяна; съотношението е 1 към 1,2). По друг начин погледнато, почти цялото (70%) позитивно мнение е капсулирано в електората на управляващите. А сред неангажираните избиратели (отговорили с „Други\", „Не съм решил\", „Не отговарям\", „Няма да гласувам\"), оценката е дори по-негативна (60% смятат, че корупцията набира сила), отколкото средната за всички електорални групи. Тъй като голяма част от разкритията от изборите насам идват от депутати на БСП, очаквано потенциалният електорат на БСП е особено категоричен. Съотношението между двата отговора е 68% към 3% или 22 към 1). Така че разбивката по партии показва връзка в обратна посока: усещането за корупция не толкова е отражение на пристрастия, колкото обратно, „размеква\" подкрепата за управляващите партии.Ред явления като корупция, покупка на влияние, въздействие на парично подплатените интереси върху властта и медиите имат общ корен в социалното неравенство и неизбежното му преливане в гражданско. При зрелището на сблъсък между правосъдие и хора, притежаващи капитал, възприятията се влияят и от репутацията на втория протагонист. Затова въпросът не е само морален, а включва и равносметка, доколко изобщо е била полезна за България политиката на приватизация и създадените от нея отношения между хората.При зададен въпрос, „Доколко беше полезна приватизацията за България?\", само 3% отговарят, че тя е била изцяло полезна. Още 6% смятат, че е била предимно полезна. Противоположният полюс има много по-голяма тежест -   32% оценяват, че е била изцяло вредна и още 26% - предимно вредна. Диференцирана оценка според конкретния случай („понякога полезна, друг път - вредна\"), дават 23% от хората. Сумарно, 9% я смятат за изцяло или предимно полезна, а шест пъти повече (58%) - за изцяло или предимно вредна.Доколко беше полезна приватизацията за България?Изцяло полезна\t2,6%Предимно полезна\t6,3%Понякога полезна, друг път - вредна\t23,3%Предимно вредна\t25,8%Изцяло вредна\t32,3%Без мнение\t9,6%Очаквано, между въпроса за корупцията и този за приватизацията има статистическа връзка. Онези, които дават негативна оценка на приватизацията в много по-голяма степен мислят, че и корупцията нараства. В народното творчество това намира израз в рефрена „За кокошка няма прошка, за милион няма закон\".Впрочем, за разлагащата връзка между материално и политическо неравенство предупреждава още класикът на гражданския либерализъм Жан-Жак Русо: „Що се отнася до богатството - пише той - никой гражданин не бива да бъде толкова богат, че да може да купи другиго и никой толкова беден, че да се принуди да се продава\".Иначе казано, утопия е да се мисли, че прекаленото материално неравенство не води неизбежно и до политическо неравенство, че не ерозира гражданския морал и не заразява институциите. През последните десетилетия усещането за корупция и понижението на доверието към институциите вървят успоредно с растящо неравенство не само в България, но и в почти всички индустриализирани страни. В това отношение страната не само не е изключение, но е добра илюстрация за последиците от глобализацията, дерегулацията и материалното разслоение. Ако тези тенденции не претърпят обрат, властта и правосъдието все повече ще са част от причината, а не преградата пред корупцията.  ", "date": "2018.12.10", "title": "Социолози: За 58% от българите корупцията нараства"}
{"url": "http://www.cross.bg/seloto-mashtabna-otkriti-1591264.html", "text": "/КРОСС/  Мащабна полицейска акция в старозагорско Село Хан Аспарухово е буквално под обсада на силите на реда - на място са жандармерия и полиция. Криминалисти са навлезли в селото, а жандармерията не допуска влизане или излизане от селото.Според официалната информация, акцията е съвместна с горското стопанство за добив на незаконна дървесина и се провежда на две места в селото. Към момента са открити десетки кубици незаконна търговия.По-късно през деня ще бъде и официално съобщено какво е количеството дървесина, дали са открити незаконно притежавани вещи и дали има задържани лица.Акцията продължава. ", "date": "2018.12.10", "title": "Мащабна полицейска акция в старозагорско"}
{"url": "http://www.cross.bg/banevi-botev-godina-1591267.html", "text": "/КРОСС/  Обвиненията към семейство Баневи не са много и прокуратурата трябва да докаже, че са изпрани 1 млрд. лв. Това заяви адвокатът на семейството бизнесмени Христо Ботев в сутрешния блок на БТВ „Тази сутрин\". Той добави, че случаят им прилича на този с Цветан Василев. Отношението към семейство Баневи се променя преди една година, когато премиерът казва няколко думички. Когато държавата каже, че нещо не е редно и прокуратурата се задейства по никое време, за деяния от 2005 година, малко е странно, че прокуратурата прецени през 2018 година, че е необходимо да вземе мерки, каза юристът.Христо Ботев обясни, че майката на Николай Банев - Мария Банева ще бъде привлечена под наказателна отговорност тази седмица. Адвокатът допълни, че до сега към нея няма официални обвинения и допълни, че в ареста са само Николай и Евгения Баневи.Условията са, като в български арест. Всеки от държавниците казва, че ареста не е луксозен хотел - така е, само че идват от Франция, където и двамата казват, че ареста е бил като тризвезден хотел. Тази година посетих мои клиенти в Германия и Англия - там е същото, каза Ботев. Адвокатът заяви, че Баневи са били въведени в съдебната зала с белезници, а съдът е разрешил да бъдат премахнати преди влизането на медиите. Юристът допълни, че не е правилно да се разпространяват снимки от разследващите, показващи личния живот на обвиняемите. Преди години „МВР Пикчърс\" разпространяваше кадри, сега разследването се води от Специализираната прокуратура. МВР имаше задълженията единствено да охранява района. Откъде накъде МВР се явява като оператор на тези служби, режисирано ли е от тях и кой е продуцентът, заяви още адвокат Ботев. ", "date": "2018.12.10", "title": "Адвокатът на Баневи: Прокуратурата трябва да докаже, че са \"изпрани\" 1 милиард лева"}
{"url": "http://www.cross.bg/toka-beshikov-tzenata-1591260.html", "text": "/КРОСС/  Шоково поскъпване на основните стоки и храни заради по-високите цени на тока за бизнеса, прогнозират производители. През последните дни енергията за индустрията поскъпна с пъти. Колко ще поскъпнат основните продукти, които купувамe? Отговорите потърси  Георги Георгиев в рубриката „На твоя страна\".Всяка стотинка отгоре върху цената на промишления ток, ще е удар за бизнеса, категорични са преработватели и производители. Още в началото на годината бизнесът предупреди за драстичен скок в цената на тока, който използва,  с между 30 и 65%. Прогнозира се шоково поскъпване на основните храни и стоки, които купуваме с между 5 и 10% при крайния продукт. Най-сериозно ударът ще усети от производителите на хляб. Всеки процент отгоре в цената на тока веднага се усеща по веригата в пекарните. От забъркването на тестото, през втасването, до изпичането на хляба.10% от стойността на всяка закуска и от стойността на всеки произведен хляб, е електрическата енергия, заяви хлебопроизводителят Димитър Бешиков. Затова, когато стотинките отгоре при енергията са много, сметката на Димитър Бешиков не излиза. В момента работим на ръба. Вдигнаха се всички продукти. Няма как да сложим по-малко материал, да печем по-малко или да харчим по-малко електроенергия, каза Бешиков.Сметката не приключва с по-високите разходи за ток, които се трупат при собственото му производство на хляб. За да ни се подготвят суровините, които ние използваме - сирене, мая, маргарин, масло, брашно, производителите им също използват електрическа енергия, което означава, че и тяхната цена ще се оскъпи, заяви Бешиков. Така, при шоковото поскъпването при тока на свободния пазар, сметката ще плати в крайна сметка потребителят, категоричен е хлебопроизводителят. Ще се вдигнат и цените на закуските. „Една баничка в момента струва 1.20 лв.Трябва да вдигнем цената й с 25 ст. и става 1.40 лв., което е много, каза Бешиков. Според Димитър обаче потребителят трудно ще плати сметката.По-високите разходи вече пресмятат и месопреработвателите. Между 13 и 15 % от цената на всеки колбас на щанда идва именно от тока, изчисляват от бранша. Увеличение при колбасите би имало с около 5 % от крайната цена. Ако кажем, че един колбас струва 10 лева, то увеличението ще бъде с около 50-60 стотинки, допълни Атанас Урджанов от Асоциацията на месопреработвателите.Нашият цикъл е непрекъснат. Ние сме принудени да продаваме дори и на загуба. В момента цените в сектора са такива, че продаваме под себестойност, заяви собственикът на свинекоплекс Вихрен Димитров. При млечните продукти най-сериозно новите цени на тока ще се усетят при производството на кисели млека. Тъй като там отива най-много енергия, пресмятат преработвателите. ", "date": "2018.12.10", "title": "Прогноза: Основните храни и стоки ще поскъпнат между 5 и 10%"}
{"url": "http://www.cross.bg/armiya-detza-bulgarskata-1591269.html", "text": "/КРОСС/  Изложбата „Българската армия. Приказки за деца\" ще бъде представена на 12  декември (сряда) от 15.00 ч. в Националния военноисторически музей. В навечерието на коледните празници, когато традиционно семействата се събират, музеят се обръща специално към децата, създавайки изложба, в която те ще се запознаят с едно голямо семейство на повече от 100 години - това на Българската армия. Само в деня на откриването изложбата ще бъде представена от деца екскурзоводи, които заедно с техни връстници ще сътворят свой разказ за войската ни с езика на най-малките. В изложбата за пръв път ще може да бъдат видени над 60 дървени умалени модели на войници, въоръжение и транспортни средства, които представят създаването и развитието на Българската армия. Дошли в музея преди повече от осем десетилетия, артефактите - близки до детското възприятие, разказват как са изглеждали през различните периоди на развитие на Българската армия войниците от пехотата, кавалерията, артилерията, моряците, летците, инженерните войски и военносанитарните части, както и доброволците и дори опълченците. Посетителите ще имат и възможността да усетят текстурата на платовете, от които са били направени военните униформи. „Българската армия. Приказки за деца\" не само привлича вниманието с нетрадиционния начин, по който представя темата, но и стимулира младата публика да бъде активен участник. Със специално изработени дрехи на военни и техните дами малчуганите ще могат да се пренесат в миналото и да се снимат за спомен, ще играят с пъзели и тъчскрийн със забавни приложения. Атмосферата ще бъде допълнена и от 80 акварелни рисунки на художника Лазар Йорданов, преставящи различните военни униформи през годините. Изложбата, предизвикваща интереса не само на най-малките, но и на техните родители, ще може да бъде видяна до края на февруари 2019 г.", "date": "2018.12.10", "title": "Деца разказват приказки за българската армия в изложба на НВИМ"}
{"url": "http://www.cross.bg/sreshta-tobacco-sektor-1591262.html", "text": "/КРОСС/  Европейската междубраншова организация (ELTI) в сферата на суровият тютюн в Европейски съюз (ЕС) ще проведе работни срещи в Белгийската столица Брюксел с четиримата най-големи индустриалци в тютюневият сектор. За 13 декември 2018 е предвидена среща на Борда на ELTI (Дженаро Масиело - Президент, Цветан Филев- Вицепрезидент, Доменико Кардинали - Вицепрезидент) с представител по корпоративни въпроси от централата на световният гигант PHILIP MORRIS INTERNATIONAL. Ще бъдат обсъдени: Развитието на пазара, мнението на производителите и начините за запазване на устойчивостта на сектор Тютюн в страните членки на UNITAB (Германия, Белгия, България, Испания, Франция, Гърция, Унгария, Италия, Полша, Португалия и Швейцария), както и Необходимостта от ангажиране на сектора в средносрочен план от 5 до 10 години към Европейското тютюнопроизводство в цялото му многообразие. На 14 декември 2018 браншовиците ще продължат работа в среща с група СЕССМ, включваща останалите световни лидери - BRITISH AMERICAN TOBACCO,  IMPERIAL TOBACCO и JAPAN TOBACCO INTERNATIONAL.", "date": "2018.12.10", "title": "ELTI среща най-големите индустриалци в тютюневия бранш  "}
{"url": "http://www.cross.bg/suda-godina-bazar-1591270.html", "text": "/КРОСС/  От днес до 12 декември 2018 год. в съда ще се проведе Благотворителен Коледен базар за трета поредна година. Коледният базар е съвместна инициатива на съда и Комплекса за социални услуги за деца и семейства - Варна. Изработката на коледни изделия - картички, свещници, коледни играчки за украса - са част от дейностите, свързани с развиване потенциала на децата и техните семейства. Арт терапията спомага за значително повишаване уменията им за справяне с ежедневието. Тази година в изработката на коледни картички за базара се включиха съдии и служители от съда. Средствата, събрани от базара, ще бъдат дарени на . Рали е на 1 година и 5 месеца и страда от много рядко и тежко генетично заболяване - синдром на Лий. Симптомите се появяват 6 месеца след нейното раждане. Надеждата за нейните родители е в ново лечение със стволови клетки в чужбина, което не са в състояние да покрият със собствени средства.Дарителска сметка (лева): BG57STSA93000025733552BIC: STSABGSFТитуляр: Ралица Николаева НиколаеваБанка ДСК ", "date": "2018.12.10", "title": "Варненският административен съд организира благотворителен коледен базар за малката Рали"}
{"url": "http://www.cross.bg/zhenata-cherkva-byala-1591272.html", "text": "/КРОСС/  Окръжна прокуратура - Велико Търново задържа за 72 часа извършител на тежко престъпление  - изнасилване и последвала смърт на възрастна жена в град Бяла черква.Прокуратурата е привлякла в качеството на обвиняем 18-годишния Д. Г. за това, че 6 декември т. г. в град Бяла черква се съвкупил със 70-годишната П. С. като я принудил към това със сила, изразяваща се в нанасяне на удари с юмрук в лицето и притискане на устата и носа с ръка. Вследствие на действията на обвиняемият жената се е задушила, в резултат на което е настъпила смъртта й.Тялото на жената е намерено в дома й два дни по-късно от нейна близка. На 9 декември извършителят на престъплението е задържан.От събраните доказателства по делото може да се направи обосновано предположение, че Д.Г. е извършил престъплението, в което е обвинен и което се наказва с лишаване от свобода от 10 до 20 години. Поради това Окръжна прокуратура - Велико Търново ще внесе в съда искане за вземане на мярка за неотклонение \"задържане под стража\".Действията по разследването продължаван под ръководството на прокуратурата ", "date": "2018.12.10", "title": "18-годишен изнасили и удуши възрастна жена на Никулден"}
{"url": "http://www.cross.bg/brekzit-beshe-stranata-1591271.html", "text": "/КРОСС/  Великобритания може да реши едностранно да се откаже от Брекзит, без да има нужда от одобрението на другите страни членки на ЕС, постанови официално Съдът на Европейския съюз.\"Обединеното кралство има правото да оттегли едностранно уведомлението за намерението си да напусне на ЕС\", се казва в тълкувателното решение. \"Подобно оттегляне, взето според собствените й конституционни правила, ще доведе до оставане на Великобритания в рамките на Съюза без промяна на условията на статута й като страна член\", добавят съдиите.С това Съдът на Европейския съюз последва мнението на своя генерален адвокат, което беше публикувано на 4 декември, отбелязва АФП. Британското уведомление (нотификация) до Европейския съвет бе предадено на 29 март 2017 г., припомня ТАСС, цитирана от БТА. Делото бе внесено от група анти-Брекзит политици и срещна неодобрение от британското правителство и ЕС, припомня Би Би Си.Междувременно, ден преди ключовото гласуване по сделката за Брекзит в британския парламент, американски и британскки издания коментират досегашното й отражение върху Обединеното кралство и шансовете за успех на министър-председателката Тереза Мей при утрешния вот.Брекзит раздели както страната, така и парламента, пише \"Уолстрийт джърнъл\", и подчертава, че това отива отвъд традиционното разделение дясно-ляво. Споразумението за излизане от ЕС направо обърна с главата надолу британската политическа система, посочва вестникът. \"Ню йорк таймс\" отбелязва, че бремето на борбата за постигане на сделка, продължила две години и половина, личеше на лицето на премиера Мей, когато призова колегите си да подкрепят утре плана й за напускане на общността. \"Споровете продължиха достатъчно дълго\", каза Мей. \"Това разяжда нашата политика. А животът зависи от компромиса\", каза Мей. Но ако призивът на Мей за компромис звучеше неискрено, това отчасти е и по нейна вина, смята изданието. Вестникът отбелязва, че докато преговаряше, тя не разкриваше намеренията си и беше потайна като играч на покер, който притиска картите към тялото си. По времето, когато разкри истинския си план, като представи на страната компромис, който трябваше да привлече умерените, тя вече почти не разполагаше с други резерви на доверие или лоялност, от които да може да черпи. \"Тя не беше подготвила нацията за това как ще изглежда компромисът\", каза Кейти Периър, която за кратко беше директор по комуникациите на премиера.Според Йън Дънт, автор на книгата \"Брекзит: какво по дяволите се случва сега?\", Мей е била толкова погълната от разделенията в собствената си партия, че не е успяла досега да се заеме с разделенията в страната си. \"Тя беше човек, който разделя\", казва Дънт. \"Едва сега се представя като прагматичен центрист\".Тереза Мей е изправена пред битка за лидерския й пост в най-трудната седмица от премиерския й мандат, посочва лондонският \"Таймс\". 48 депутати от партията на торите заявиха вчера намеренията си да предизвикат състезание за следващ председател на консерваторите, което може да се състои тази седмица. Някои министри от кабинета до последно се надяваха, че Мей ще отложи утрешното гласуване по сделката за Брекзит, тъй като има данни, че тя ще загуби с трицифрено число.Коментаторът на лондонския \"Гардиън\" Джон Харис пише, че в Обединеното кралство от десетилетия тлеят напрежения, но вотът за Брекзит ги накара да експлодират. Той изтъква, че под повърхността на най-дълбоката политическа криза от 80 години и драмата в Уестминстър, която е на път да достигне върха си, лежат дълбоки различия по отношение на културата и нагласите, които ще са определящи за страната през следващите десетилетия. ", "date": "2018.12.10", "title": "Съдът на ЕС потвърди: Великобритания може едностранно да отмени Брекзит"}
{"url": "http://www.cross.bg/rysiya-otnoshenie-imat-1591257.html", "text": "/КРОСС/  Негативно отношение към Русия и президента на Руската Федерация преобладава в световен мащаб. Това сочи проучване на Pew Research Center, проведено в 25 държави от всички континенти. Ролята на Русия в международната политика е нараснала през последните 10 години е мнението на голяма част от респондентите.Положително отношение към Русия имат 34% от анкетираните, а негативно - 54%. Що се отнася до Путин, то „за\" него са 26%, а негативно отношение имат 63%.Ролята на Русия в международните отношения е станала по-значима за 42%, а 19% са на противоположното мнение.Разглеждайки данните по региони се забелязва, че в западните страни преобладават негативните оценки. В Холандия неблагоприятните оценки за Русия са 79%, а позитивните - 15%. Във Великобритания съотношението е 66% към 22%, в САЩ - 64% към 21%, в Германия - 59% към 35%. Позитивно отношение към Русия имат филипинците, южнойкорейците, гърците, както и жителите на някои страни от Африка и Латинска Америка. Негативното отношение преобладава в Япония и Израел. ", "date": "2018.12.10", "title": "Изследване: Ролята на Русия в международната политика нараства"}
{"url": "http://www.cross.bg/frantziya-trump-protestite-1591252.html", "text": "/КРОСС/  Напрежение между Франция и Съединените щати заради Доналд Тръмп. Американският президент се изказа за протестите на \"жълтите жилетки\" във Франция и критикува колегата си Еманюел Макрон. Това подразни външния министър, който каза на Тръмп да не се бърка във вътрешните работи на Франция. Двамата започнаха задочен спор в медиите.Американецът написа, че \"жълтите жилетки\" скандирали \"Искаме Тръмп!\" А френският министър отговори, че досега не е чул протестиращите да скандират на английски. Впоследствие се оказа, че скандиранията \"Искаме Тръмп!\" са отпреди няколко месеца, когато милиадерът посети Лондон. Без да обърне внимание, че скандиранията не са на френски, Тръмп вероятно е повярвал на фалшива новина, че това са кадри от протестите във Франция.", "date": "2018.12.10", "title": "Напрежение между Франция и САЩ заради Доналд Тръмп"}
{"url": "http://www.cross.bg/agrion-zemya-finans-1591263.html", "text": "/КРОСС/  Как да си набавят средства земеделските стопани, които нямат дълга кредитна история и достъп до субсидии? - Това е въпросът, в чийто отговор често е разликата между процъфтяване на средните и малки фермери и техния фалит. От няколко години решение на тази дилема дава специализираното дружество „Агрион Финанс\".  Компанията е специализирана във финансирането на земеделски производители и предлага изгодни кредити по облекчена процедура и съкратени срокове. Дружеството предлага стандартни ипотечни кредити, кредити за оборотни средства и лизинг на земя. Информация за пълните условия на финансирането може да бъде намерена на сайта на компанията на адрес /.„Предлаганите от Агрион финансови продукти са разработени така, че да подпомагат дейността както на големите земеделски производители, така и на малките фермери\", съобщиха от ръководството на компанията. Дружеството не поставя ограничения за сектора, в който работи земеделският производител. От „Агрион Финанс\" поясниха, че няма таван за финансирането, като се прилага индивидуален лимит за всеки кредитоискател, в зависимост от специфичните му нужди. При стандартните ипотечни кредити минималният размер на кредита е 10 хил. лв. а  срокът за погасяване е до 15 години. „Агрион Финанс\" гарантира прозрачна лихва за целия период, а парите могат да бъдат използвани с цел инвестиции, покупка на земя, други капиталови разходи и пр.  За регистрираните земеделски производители и юридическите лица не се изисква кредитна история на кредитополучателя и подробен бизнес план, каквито са задължителните условия на другите кредитни институции. „Агрион\" не събира такси за разглеждане на документи и за ангажимент. За обезпечение се приема земеделска земя или друг недвижим имот, като оценката на земята се извършва от висококвалифицираните експерти на компанията и е абсолютно безплатна за кредитополучателя.Подобни са условията и на специализирания кредит за оборотни средства, който е сред най-популярните в страната. Той е с гратисен период от 12 месеца, като обезпечението е земеделска земя. Парите могат да бъдат използвани за покриване на текущи разходи като покупка на семена, торове, препарати горива и др. Не се събират такси за кандидатстване и разглеждане на документи, не се изискват допълнителни застраховки в полза на кредитодателя, няма и изискване за поръчители или съдлъжници. Щастливи сме, че все повече начинаещи и малки фермери се обръщат към нашите продукти и ние им помагаме да започнат развиването на сериозно земеделие по европейски стандарти, казаха от „Агрион Финанс\". Условията и възможностите да финансиране са разработени така, че да обхващат максимално потребностите и изискванията на агросектора. Едно от най-сериозните предимства на компанията е, че предлага до 100% финансиране на сделката при лизинг на земеделска земя. Оценката за имота се прави от експертите на „Агрион\" и е абсолютно безплатна за земеделските производители. Ако тя съвпада с цената на парцела,  фермерът не дължи първоначална вноска, а директно започва да погасява лизингови вноски. Така на практика земеделецът може да започне да си плаща лизинговите вноски, без да влага собствени средства като самоучастие. „Целта ни е максимално да облекчим малките и средни производители и собствениците на земя, които често са лишени от финансиране\", казаха от „Агрион Финанс\". Улесненият достъп до кредитиране позволява на земеделските стопани да бъдат много по- гъвкави и конкурентноспособни на пазара, категорични са експертите в агросектора.  ", "date": "2018.12.10", "title": "Агробизнесът търси кредити за новата стопанска година"}
{"url": "http://www.cross.bg/vino-resveratrolut-cherveno-1591246.html", "text": "/КРОСС/  Първите хвърчащи снежинки ни напомнят, че зимата чука на вратата. Вадим от шкафовете всичко, което ще ни топли в идващите месеци - шал, шапка, ръкавици... и бутилка червено вино. Домашен уют, дълги вечери и върволица празници: десетки причини да се насладите на Дионисовия дар. И можете да го направите с чиста съвест, защото умерената консумация е свързана с редица ползи за здравето.Диетолозите дълго време са чудили на какво се дължи известният „френски парадокс\". Ето в какво се състои той: Франция е страната, в която най-малко хора страдат от затлъстяване, сърдечно-съдови и онкологични заболявания, въпреки че традиционното френско меню е богато на храни (мазни сирена, тежки сосове, обилно количество масло и яйца), които увеличават риска от развитието им.Днес експерти са убедени, че причината за този парадокс е редовната консумация на червено вино. Ресвератролът, който се съдържа в кехлибарената напитка, е съставката, която защитава организма от множество вреди. Инфографика на Bright Side посочва някои от здравните ползи, свързани с консумацията на червено вино.1. Антиоксидантите в червеното вино предпазват от ракови заболявания.2. Виното съдържа монозахарида арабиноза, който засилва имунната система.3. Ресвератролът помага да отслабнем, като нормализира метаболизма.4. Полифенолите във виното помагат за укрепване на сърдечните клапи и предотврятяват сърдечните заболявания.5. Виното подобрява притока на кръв към мозъка, намалявайки риска от Алцхаймер.6. Ресвератролът предотвратява възпалението на ухото, което може да доведе до влошаване на слуха.7. Ресвератролът заздравява очните капиляри, с което предотвратява развитието на различни проблеми със зрението.8. Ресвератролът се бори с бактериите, които водят до кариес и разрушават зъбния емайл.9. Алкохолът във виното забавя отделянето на адреналин, което помага за разтоварване на стреса.10. Малко неща могат да подобрят настроението ви в дългите студени вечери така, както чаша греяно вино с плодове и ароматни подправки.​И нека не забравяме старата максима: лекарство или отрова - зависи от дозата. ", "date": "2018.12.10", "title": "10 причини да пиете червено вино тази зима"}
{"url": "http://www.cross.bg/brekzit-tereza-sporazymenieto-1591256.html", "text": "/КРОСС/  Очаква се днес съдът на Европейския съюз да постанови дали Великобритания може едностранно да се откаже от своето решение да напусне ЕС. Междувременно бе потвърдено, че британският парламент ще гласува утре споразумението с Евросъюза.Съдът на ЕС трябва да се произнесе дали Лондон може едностранно да се откаже от Брекзит. Генералният адвокат на съда представи по-рано мнение по въпроса, според което Великобритания може да спре процеса на Брекзит, без да търси одобрението на останалите държави членки на ЕС.Очакваното решение на Съда ще дойде ден преди британският парламент да гласува дали да приеме договореното от министър-председателя Тереза Мей споразумение за напускането на ЕС от страна на Великобритания. Потвърждението за вота се наложи да бъде дадено от \"Даунинг стрийт\" 10 след публикации в британски медии, че Тереза Мей се отказва от гласуването.Разделението на Острова обаче е налице и бе белязано от демонстрации за и против Брекзит. Разделение се чувства и в кабинета. Чуват се прогнози, че депутатите ще отхвърлят споразумението с Брюксел. Ако това се случи, премиерският пост на Тереза Мей е под въпрос.Сред възможните сценарии в случай на отхвърляне на сделката за Брекзит от страна на британския парламент са предсрочни избори.Ако парламентът не одобри споразумението с Евросъюза, до 21 дни Тереза Мей трябва да представи ново. ", "date": "2018.12.10", "title": "Съдът на ЕС решава за Брекзит "}
{"url": "http://www.cross.bg/skopie-komentira-vitzepremierut-1591258.html", "text": "/КРОСС/  Напрежение в отношенията ни с Македония няма, но в Скопие се самозабравят. Това заяви в Сутрешния блок на БНТ1 вицепремиерът и министър на отбраната Красимир Каракачанов. Той коментира темата, след като вчера заплаши Македония с блокада на членството й в Европейския съюз и НАТО, ако премиерът Зоран Заев продължава да твърди, че има македонски език. В Скопие се самозабравят и не е лошо от време на време да ги вкарваме в пътя. След подписване на договора през август, Скопие възприема една тактика да хитрува и да натрапва съществуването на македонски език не само на своя територия, но и на територията на другите държави, коментира вицепремиерът. По думите на Каракачанов, тактиката на Скопие е да бави, да минава времето, без да приемат абсолютно нищо като корекция в своята пропаганда. Кой друг прави това по толкова глупав начин - да дезинтегрираш собственото си общество и да го противопоставяш срещу съседите му, попита риторично вицепремиерът. Очаквам тази седмица като се събере общата комисия, която трябва да изчиства спорните въпроси в споразумението, да извади автентичните документи, а не тези, които са писали техните професори от Югославия през 60-те години.Да ми покажат някой автентичен документ, че Самуил е македонски цар, аз ще им се извиня. Само че, Василий II е наречен \"българоубиец\", коментира Каракачанов.По думите му, в момента в \"малката\" коалиция на Обединените патриоти има затишие, което е благотворно, защото дава време за размисъл и по-умни решения. Компромиси не сме правили, но много нерви изхарчихме, допълни вицепремиерът. Има две основни теми, по които трябваше по-активно да се работи през годината - едната беше доходите на гражданите, а другата за инвалидните пенсии - на онези хора, които са здрави, а срещу един рушвет са си извадили фалшиви решения за ТЕЛК. Не че не се работи по тях, но е по-бавно.Вицепремиерът коментира още, че краят на мандата на правителството ще дойде след две години и половина, а нужда от предсрочни избори няма. ", "date": "2018.12.10", "title": "Каракачанов, вицепремиер: В Скопие се самозабравят"}
{"url": "http://www.cross.bg/anistun-dzhenifur-ya-1591244.html", "text": "/КРОСС/ Дженифър Анистън планира да отбележи 50-я си рожден ден с шумно парти, съобщава „Контакт мюзик\". Звездата от хитовия сериал „Приятели\" ще чества юбилея си през февруари.Анистън обаче е категорична - рожденият й ден е подходящ момент да направи равносметка на живота и целите си и няма да се „стеснява\" да отбележи подобаващо повода.„Ще празнувам. Въпреки че според мен, всеки ден, в който ставаме сами от леглото, е повод за празник - само защото сме живи. Но рождения ми ден - и то подобна кръгла годишнина си заслужава да бъде отбелязана подобаващо\", споделя актрисата. Анистън категорично отхвърли твърденията, появили се съвсем наскоро в медиите, че е нещастна заради двата си провалени брака - с Брад Пит и Джъстин Теру, и липсата на деца, които да запълват празнината в живота й.„Животът ми е изпълнен със смисъл. Чувствам се доволна от кариерата която имам и за която съм мечтала винаги. Най-хубавото за мен тепърва предстои\", заяви звездата. ", "date": "2018.12.10", "title": "Дженифър Анистън планира шумен купон за 50-я си рожден ден "}
{"url": "http://www.cross.bg/hrana-komisiyata-otbranata-1591259.html", "text": "/КРОСС/  Българската армия е без доставчик на храна от три години, научи БТВ. Причината е висящата процедура по избор на доставчик. В разследването на Петър Нанев става ясно, че Министерството на отбраната харчи близо 31 млн. лв. без обществена поръчка. По думите на министъра на отбраната Красимир Каракачанов, в Комисията по отбрана в Народното събрание се лобира за определена фирма. Заместник-председателят на Комисията Николай Цонков заяви в БТВ „Тази сутрин\", че са получили писмо от фирма, участвала в търга. То беше адресирано до всички членове на Комисията по отбрана. Битката е за едни средства, които се разпределят за храненето на армията. Повдигането на въпроса започна от Министерство на отбраната с внесен законопроект за промяна на начина, по който се осигурява безплатна храна и ободряващи напитки. Той съвсем бързо беше изтеглен обратно, не беше допуснат за разглеждане по незнайни причини, каза още Цонков. По думите на депутата от БСП е спорно защо законопроектът не е приет. Според него проблемът е в управляващото мнозинство. Нещо се пропуква между ГЕРБ и Обединени патриоти. Ние сме коректив и искаме да се решат проблемите в армията. Този проблем е от 2015 година, той не е на Каракачанов, той е наследен. От 2007 г. са проведени три обществени поръчки. През 2011 година има някакви съмнения за неспазване на закона, но фирмите са доставяли храна. 2015 година - по незнайни причини, три години се водят дела, посочи ощезам.-председателят на Комисията по отбрана.Иван Пейков от Отбранителна аквизиция към Министерство на отбраната поясни, че в момента не се правят обществени поръчки, а се дават пари на военнослужещите. Това означава да получат левовата равностойност на това, което им се полага за храна. До промяната на Наредба №5 през септември, няма провеждани обществени поръчки за хранене. Ежемесечно се дава тази левова равностойност, изчислява се в зависимост от категорията на съответните военнослужещи, каза Пейков. Служителят на военното ведомство обясни, че парите варират между 6 лв. и 10 лв. на ден. Когато се казва, че са похарчени 30 млн. лв., трябва да се има предвид, че по-голямата част от тези средства са предоставени, като парични средства на военнослужещите. Те ги получават заедно със заплатата си. Ако не бях запознат с истината, щях да повярвам, че министерството върши нещо незаконосъобразно. Има изключения от закона, когато имаме обучения и мисии има обществени поръчки, но не за хранителни продукти, а за готова храна - кетъринг. Това са две различни услуги, заяви Пейков.  Той призна, че има дупка в законодателството, но не посочи дали се нарушава Законът, като се изплаща левовата равностойност на военните. ", "date": "2018.12.10", "title": "Николай Цонков, БСП: Защо Българската армия е без доставчик на храна?"}
{"url": "http://www.cross.bg/prirodniya-tzenata-predlozhenie-1591255.html", "text": "/КРОСС/  \"Булгаргаз\" ще внесе в Комисията за енергийно и водно регулиране окончателното си предложение за цената на природния газ за първото тримесечие на 2019 г.Предварителната прогноза от страна на обществения доставчик, която беше дадена на 10 ноември, показва, че повишението на цената на природния газ за първото тримесечие на следващата година се очаква да бъде под 5%.Регулаторът трябва да се произнесе до края на 2018 г. дали одобрява направеното предложение. ", "date": "2018.12.10", "title": "\"Булгаргаз\" внася окончателно предложение за цената на природния газ "}
{"url": "http://www.cross.bg/poveche-danni-godina-1591303.html", "text": "/КРОСС/  Отново дойде това време от годината - планетата вече направи една пълна обиколка около слънцето и колкото повече се приближаваме до края на 2018, толкова повече се замисляме и сме нетърпеливи за възможностите, които 2019 ще ни донесе. Доближаваме се до следващото десетилетие на иновации, които ще ни отведат чак до 2030г. Dell Technologies предвижда да реализира в следващото десетилетие партньорството между хората и машините, което ще ни даде възможност за интелигентен начин на работа.Направихме смели прогнози през изминалата година - въпреки че някои от тях се развиват малко по-бързо от други...има още твърде много работа в усъвършенстването на изкуствения интелект и машинното обучение (machine learning), а автономните системи продължават да оформят цифровата основа на организациите.  Какво ще има на пазара през 2019? Ето какви са нашите прогнози за следващата година, когато навлизаме в data-driven дигиталните екосистеми.Виртуалните асистенти продължават да намират място в технологиите, използвани от масовия потребител - технологии за „умен\" дом и „умни\" коли, които запомнят твоите предпочитания и осигуряват проактивно обслужване и информация, базирани на предишни интеракции. Ще видим как интелигентността на машините се слива с подобрената виртуална реалност у дома, за да създаде истински преживявания - като например виртуални готвачи, които могат да помогнат да приготвите лесно меню за семейството. Ще бъдете по-информирани и относно здравето си с още повече интелигентни уреди, които могат да предоставят повече данни относно тялото, сърдечния ритъм (HRV), сънят и други, които могат лесно да бъдат споделяни с компетентни лица, за по-добра грижа за здравето.Този тип интелигентност ще ни следва дори в работата ни. Нашите компютри и устройства, които използваме ежедневно ще продължат да се учат от нашите навици и да ни предлагат правилните приложения и услуги във възможно най-подходящото време. Подобренията в обработката на езика и гласовите технологии ще създадат по-продуктивен „диалог\" с устройствата, докато автоматизацията и роботизацията ще създадат по-бърза колаборация с технологиите, за да може задачите да се изпълняват още по-добре. С помощта на тези приложения и невероятното преживяване, което осигуряват, хората ще имат достъп до всичко, от което се нуждаят за работата си, без значение кога и къде се намират.Организациите съхраняват „Big Data\" от години. Всъщност се предвижда до 2020г., обемът на същите тези данни да достигне 44 трилиона гигабайта или 44 Zettabytes. Това са наистина много данни. Скоро най-накрая всичко това ще влезе в употреба благодарение на дигиталната трансформация. Извличайки повече от тях - с опознаването на новите иновации и по-ефективните бизнес процеси - ще бъдат отбелязани още повече инвестиции в технологичния сектор. Ще се появят и нови фирми, които да се справят с по-големите предизвикателства, които правят изкуствения интелект реалност: управление на данни и анализи, които буквално могат да бъдат достъпни навсякъде, както и информационни решения за по-безопасен и интелигентен начин да се постигат невероятни резултати.Първите 5G устройства се очаква да се появят на пазара следващата година с дългоочакваната интернет мрежа от ново поколение, която обещава напълно да промени използването на данни в областта на скоростта и достъпността. Високочестостните мрежи и ниската латентност означават повече свързани устройства, автомобили и системи с изкуствения интелект, Machine Learning и пресмятане, защото те са в основата на изграждането на база данни. Не след дълго ще започнем да виждаме „micro-hubs\" дори по улиците - малки дата центрове, които ще доведат до нови смарт възможности в реално време, които се случват на ъгъла в края на улицата. Градовете ще станат още по-свързани от преди, проправяйки път на „смарт градовете\" и дигитална инфраструктура, която според нашите прогнози ще процъфтява и през 2030г. Това ще бъде от съществено значение за индустрии като здравеопазване и производството, където данните и генерираната информация могат да бъдат бързо обработени и анализирани в реално време, вместо да бъдат складирани в облаци - и след това лесно да се споделят с тези, които имат нужда от това.Миналата година предвидихме пристигането на Mega Cloud - съвкупност от „облаци\", които съставят оперативен модел, тъй като IT стратегиите изискват както публичен, така и личен облак. До този момент това е истина. Дебатът публичен срещу личен облак ще продължи да се успокоява с осъзнаването от организациите, че трябва ефективно да управляват всички различни типове данни, която ще обработват. Скорошно проучване на IDC посочва, че повече от 80% от респондентите връщат данните обратно в личния облак - и можем да очакваме, че трендът ще продължи, въпреки прогнозите за ръст на публичния такъв. Мултиоблачните пространства ще задвижат автоматизацията и обработката на AI и ML, защото ще дадат на организациите способността да управляват и преместват данните, където и когато пожелаят. Всъщност, ще се появяват все повече „облаци\" с все по-голямото разпространение на данни - при колите или смарт фабриките, приложенията, защитените on-prem центрове, за да се посрещнат множеството нови условия и стандарти, свързани с поверителността и, разбира се, публичния облак за редица приложения и услуги, които използваме всеки ден.Милениалите ще трябва да отстъпят място на поколението Z (родени след 1995), които ще навлязат на работното място през следващата година, създавайки все по-разнообразна работна сила, обхващаща пет поколения! Това ще създаде богато разнообразие от преживявания в живота и технологиите. 98% от поколението Z използва технологиите като част от образованието, много от тях вече разбират софтуерното кодиране и очакват само най-добрата технология да бъде част от техния професионален опит. Поколението Z ще предизвика нова еволюция в технологичните иновации за работното място и ще създаде повече възможности за технологична грамотност и обучения, за нови умения с другите поколения. AR и VR ще стават все по-често срещани и ще намаляват различията в способностите на работните сили - като междувременно поколението Z ще предлага отлична скорост и продуктивност.Вярвайки в многото предимства на това да поддържаш устойчив бизнес, следвайки ни, организациите ще започнат да намаляват загубите при различните бизнес модели благодарение на иновациите свързани с рециклирането и практиките в затворения цикъл. За да помогнем, ние от Dell споделяме нашия опит за превръщането на пластмасата в един рециклиран продукт и преобразуването на саждите от изгорели газове в мастило при печат на различни видове кутии. Ще видим напредък и при веригите за доставки и начините за проследяване като разглеждаме и използваме технологии, които да откриват и препоръчват най-добрите възможни курсове. Блокчейн технологиите вероятно ще играят важна роля, за да гарантират доверие и безопасност по време на снабдяване като същевременно осигуряват информация относно стоки и услуги по време на пътя им. Технологиите са в своя апогей с иновации като 5G, AI, Machine Learning, cloud и Blockchain, които с пълна пара се движат напред. Готови сме да се обзаложим, че в голяма степен ще бъдат използвани тези 44 Zettabytes до 2020г. Ще бъде отключена силата на данните както никога досега, трансформирайки бизнеса и дори всекидневния живот.Подгответе се, движим се с пълна скорост към дата ерата и 2019 ще бъде една доста динамична година.Свържете се с Dell в Twitter, Facebook, YouTube и LinkedInСвържете се с Alienware в Twitter, Facebook, YouTube и Alienware.TVУебсайт: Следете последните новини в Twitter на @Dell ", "date": "2018.12.10", "title": "2019: Годината на Цифровите екосистеми, задвижвани от данни"}
{"url": "http://www.cross.bg/banev-nikolaii-vsichki-1591261.html", "text": "/КРОСС/ Най-накрая трябва да възтържествува някаква справедливост. Николай Банев наистина  е нарицателно за българската приватизация. Това, което се случи в неговите предприятия няма аналог. Над 10 хил. души са директно пострадали от неговите действия. Говоря за тези, работили в „Полимери\" - Девня\". Това каза в сутрешния блок на Нова телевизия „Здравей, България\" президентът на КНСБ Пламен Димитров. В касата на „Полимери\"  - Девня има 6 млн. долара, заяви той и добави, че Николай Банев го е придобил за някакви жълти стотинки през масовата приватизация. Тогава работиха 2000 души. Това са драматични човешки съдби, които през всички тези години, всички управляващи не виждаха, коментира още синдикалният лидер. Адвокат Марин Марковски уточни, че има разлика между притежател на сметка и контролиращ сметка. Възможно е в свободният свят на бизнеса даден бизнесмен да контролира сметка, която е собственост на друг. Разликата между притежавате и контролирате е много голяма, каза адвокатът. Той беше категоричен, че лесно може да се докажат всички същестуващи сметки на Баневи. Тези категории дела са възможно най-добре подплатени с шанс за прокуратурата и следствието да докаже фактите, защото присвояване, пране на пари, офшорни сметки - всичко това подлежи на доказване с документи. Когато документите говорят и адвокатите мълчат, посочи още адвокат Марковски.", "date": "2018.12.10", "title": "Пламен Димитров: От Николай Банев са пострадали над 10 000 човека"}
{"url": "http://www.cross.bg/hitrino-tzisterni-propilen-1591251.html", "text": "/КРОСС/  Навършват се две години от трагедията в Хитрино. Рано сутринта на 10 декември товарен влак, превозващ цистерни с пропилен и пропан бутан, влиза в населеното място. При навлизане в железопътното отклонение седем цистерни дерайлират, а една от тях се самозапалва. Според ескпертите, изготвили експертиза по делото, възпламеняването е възникнало между 3 и 5 минути след дерайлирането на композицията. Според изчисленията през 80-сантиметров отвор в цистерната са изтекли 45 тона пропилен за 39 секунди.Тежкият инцидент отнема седем човешки живота. Близо 30 души са ранени. Разрушени са над 20 сгради. Налага се евакуация на селото заради опасност от обгазяване.В навечерието на втората годишнина от железопътната катастрофа, в Хитрино официално бяха дадени ключовете на 12 нови къщи. Те са изградени с близо 1,5 млн. лева, осигурени от Фонд „Социална закрила\" към Министерството на труда и социалната политика. Общият брой на новите къщи в Хитрино е 23.", "date": "2018.12.10", "title": "Две години от трагедията в Хитрино"}
{"url": "http://www.cross.bg/durzhavata-pchelarite-minimis-1591248.html", "text": "/КРОСС/  Пчеларите се събират днес за национален протест пред Министерството на земеделието. Производителите на мед настояват за адекватна подкрепа. Според тях решението на държавата да ги подпомогне с 3.5 милиона лева по схемата \"Де минимис\" е крайно недостатъчно. Това, според тях, е нищожна сума, която не помага за проблемите в сектора и измирането на пчелни семейства.Сред първите протестни аргументи на пчеларите беше отказът на държавата да ги подпомогне по схемата \"Де минимис\" въпреки проблемите в сектора и измиращите пчелни семейства. Дни преди протеста държавата все пак реши да даде пари по тази схема, но според бранша отпуснатите 3,5 милиона лева са нищожна и смехотворна сума.Другите искания на пчеларите са да се криминализира нерегламентираното пръскане с препарати на земеделските култури, което води до отравяне на пчелните семйства, да се създаде акредитирана лаборатория за изследване на смъртността на пчелите и да има строг контрол на нелегалния внос на забранени препарати, с които пръскат фермерите.Недоволните настояват още България да има активна позиция по предложението в новата обща селскостопанска политика на Европа да се включи екосистемната услуга \"опрашване\", като за нея пчеларите да получават по 60 евро на всяко регистрирано пчелно семейство. Очаква се в протеста да се включат повече от 30 пчеларски сдружения от цялата страна. ", "date": "2018.12.10", "title": "Национален протест на пчеларите, искат подкрепа от държавата"}
{"url": "http://www.cross.bg/desislava-svetoslav-stoyanova-1591253.html", "text": "/КРОСС/  Прокуратурата в Пловдив ще поиска постоянен арест за бившия рейнджър, обвинен в убийството на военнослужещата Десислава Стоянова. Очаква се това да стане днес или утре. Светослав Каменов е задържан за 72 часа. Прокуратурата повдигна обвинение за умишлено убийство на бившия рейнджър. Тялото на жертвата беше намерено в къщата на мъжа в покрайнините на Сопот.Според самопризнанията му, двамата са имали неуредни финансови отношения. Първоначалната версия на разследващите беше убийство от ревност, но в последствие стана ясно, че Светослав и Десислава не са имали любовна връзка.Рейнджърката Десислава Стоянова, която беше в неизвестност, е убита по особено жесток начин. Десислава Стоянова е била убита  преди седмица, казват от полицията. Задържаният рейнджър сам показал на криминалистите шкафа в къщата си, където прибрал тялото на жената. Направил частични самопризнания, от които става ясно, че неуредени финансови отношения са причина да нападне Десислава.Старши комисар Атанас Илков, директор на ОД на МВР-Пловдив, обясни, че убитата е дала  личния си автомобил на Светослав да го ремонтира, той от своя страна го закарал в една автоморга в Сопот, където е намерен от полицията смачкан, подготвен за скрап. Светослав  не е успял да получи пари за предадения автомобил, тъй като документите за него останали в убитата.„Две седмици  е стояла без автомобил и  се предполага, че му е потърсила  сметка, че автомобилът и го няма  и това е бил мотивът за възникване на скандал между тях\", каза още комисар Атанас Илков. Рейнджърът притежавал добри бойни умения и нанесъл смъртоносни удари в главата на Десислава. Според данните от аутопсията жената е била удушена.Съседите му разказват, че миналата година прогонил бившата си приятелка, след като я набил. Десислава Стоянова живеела на квартира близо осем години в Карлово. Съседите я познават като  любезна  жена, имала дете,което обаче живеело при баща си. Според съседи Десислава е изчезнала още преди десетина дни. За извършеното  убийство Светослав може да лежи в затвора от 10 до 20 години.Снимка Фейсбук", "date": "2018.12.10", "title": "Неуредени сметки са причина за убийството на рейнджърката"}
{"url": "http://www.cross.bg/valezhi-duzhd-snyag-1591243.html", "text": "/КРОСС/ През нощта облачността от запад отново ще се увеличи и до сутринта в западните райони ще започне да превалява дъжд и мокър сняг. На места в Източна България ще се образуват мъгли. Минималните температури ще са между минус 3 и 2 градуса.През деня ще се появи умерен, в следобедните часове и временно силен северозападен вятър и с него ще нахлува студен въздух. До вечерта валежите ще обхванат по-голямата част от страната, ще са предимно слаби от дъжд, в планинските райони - от мокър сняг. По-обилни валежи са възможни в югоизточните райони.Максималните температури ще са между 3 и 8 градуса. Атмосферното налягане ще е значително по-ниско от средното за декември, в следобедните часове ще започне да се повишава.В планините ще преобладава облачно време с превалявания от сняг. Ще е ветровито, със силен север-северозападен вятър и температурите ще са понижават. Към 14.00 ч. на височина 1200 м ще е около 3, на 2000 м - около минус 3 градуса.Над Черноморието ще е предимно облачно и главно по южното крайбрежие ще има слаби валежи от дъжд. Ще духа слаб до умерен вятър от запад-северозапад, който през нощта срещу вторник ще се усили. Максимална температури на въздуха 5-8 градуса. Температурата на морската вода е 8-9 градуса. Вълнението на морето ще е 2 бала. Във вторник и сряда времето ще е без съществени валежи, само на места, главно в Североизточна България и планините ще превали слаб сняг. Над западната половина от страната ще има временни разкъсвания и намаления на облачността. Ще духа до умерен вятър от запад-северозапад.В нощта срещу четвъртък вятърът чувствително ще отслабне и ще се ориентира от югоизток, а през деня в четвъртък в Източна България и ще се усили. От югозапад ще започнат нови валежи, предимно от сняг, на изток временно ще има и дъжд. Валежите бързо ще обхванат страната, на места за кратко ще са интензивни, но още през нощта срещу петък ще спрат.В петък ще е студено и предимно облачно, почти без валежи. През почивните дни в Източна България вятър отново ще се усили, отначало от югоизток, после от изток; температурите ще се повишат. Ще вали дъжд, на повече места в източната половина от страната. ", "date": "2018.12.10", "title": "Ветровит и хладен понеделник, но с температури над нулата "}
{"url": "http://www.cross.bg/durzhavni-energo-pro-stane-1591249.html", "text": "/КРОСС/  Държавни и общински дружества с неплатени сметки за ток. ЕНЕРГО-ПРО - Варна свиква среща, на която трябва да стане ясно колко пари дължат държавата и общината за електричество. На срещата трябва да стане ясно какви мерки ще предприеме ЕНЕРГО-ПРО, за да си събере вземанията.", "date": "2018.12.10", "title": "Държавни и общински дружества с неплатени сметки за ток"}
{"url": "http://www.cross.bg/godini-dyado-koledovtzi-1591242.html", "text": "/КРОСС/ Празнична еуфория завладя  германския град Михендорф с маратон на Дядо Коледовци. Внушителното събитие се провежда за 10-и път. И тази години в него се включиха стотици ентусиасти. Най-възрастният участник е на 85 години. Освен забавлението, организаторите на състезанието се надяват с маратона да накарат повече хора да спортуват през зимните месеци.", "date": "2018.12.10", "title": "Маратон на Дядо Коледовци в Германия "}
{"url": "http://www.cross.bg/stana-dyshi-naranyavaniya-1591254.html", "text": "/КРОСС/  Късно снощи беше възстановено движението по Подбалканския път близо до село Саранци, където вчера стана тежка катастрофа.Жена загина, а шестима души, сред които и две деца, бяха ранени при челен сблъсък между две коли. Пострадали са момичета на 7 и 10 години, които остават за лечение в \"Пирогов\". Още вчера стана ясно, че децата не са със сериозни наранявания, но ще останат за наблюдение в болницата. Там е и техният баща, както и още една жена, също с леки наранявания.Още двама души - 59-годишен мъж и 39-годишна жена, са настанени в болница  \"Св. Анна\" в София. ", "date": "2018.12.10", "title": "Възстановено е движението по Подбалканския път след тежка катастрофа "}
{"url": "http://www.cross.bg/bulgariya-shengen-rymuniya-1591247.html", "text": "/КРОСС/  Европейският парламент ще обсъди днес и ще приеме утре нова резолюция, с която призовава за приемането на България и Румъния в Шенген.  Очаква се евродепутатите да подкрепят доклада на своя колега Сергей Станишев. Той се аргументира, че вече 6 години двете страни изпълняват изискванията, но заради двоен стандарт и дискриминация остават извън пространството . Станишев призовава тази несправедливост да бъде прекратена.Окончателното решение обаче трябва да взето с единодушие в Съвета на ЕС.Това е петата поредна и незаконодателна резолюция по този въпрос от 2011-а година досега.Докладчик по резолюцията е депутатът от Партията на европейските социалисти и нейн лидер Сергей Станишев. Преди време той отбеляза, че вече шест години България и Румъния изпълняват изискванията, но заради двоен стандарт и дискриминация остават извън пространството за свободно движение и призова тази несправедливост да бъде прекратена.Парламентът даде зелена светлина на присъединяването на България и Румъния към Шенген през юни 2011-та година и няколко пъти потвърди позицията си. Окончателното решение дали двете страни могат да станат част от Шенгенското пространство трябва да бъде взето чрез единодушно гласуване в Съвета на Европейския съюз. Засега има индикации, че България ще бъде приета в Шенген по въздух до края на комисията \"Юнкер\". ", "date": "2018.12.10", "title": "Европарламентът обсъжда резолюция за приемането на България и Румъния в Шенген "}
{"url": "http://www.cross.bg/za-da-postignesh-neshto-1591231.html", "text": "/КРОСС/  За да постигнеш нещо, трябва да си достатъчно смел да се провалишКЪРК ДЪГЛАС ", "date": "2018.12.10", "title": " За да постигнеш нещо"}
{"url": "http://www.cross.bg/mina-ermogen-chrez-1591232.html", "text": "/КРОСС/ Житие на св. мъченици Мина, Ермоген и ЕвграфЖестокият гонител на християните, император Максимиан, веднъж пратил в Александрия един от заслужилите си войници - атинянина Мина, с поръчение да усмири вълненията, възникнали в града, и да се погрижи да отвърне християните от тяхната вяра. Царят не знаел, че Мина сам вярвал в Христа. Мина пристигнал в Александрия и наскоро чрез мъдрите си разпоредби усмирил вълненията и привел всички дела в ред. А що се отнася до вярата Христова, той не само не я преследвал, но явно говорел, че тя едничка е истинска и спасяваща вяра. Думите си той доказвал чрез дела, бидейки крайно милосърден и добър. Господ му дарувал чудотворна, целебна сила. Всички болни, които получавали изцерение чрез неговите молитви, славели Бога, и вярата в Христа се разпространявала в Александрия все повече и повече.Тия успехи на християнската вяра силно дразнели езичниците и те побързали да донесат на Максимиан за действията на Мина. Разгневеният цар свикал своя съвет и след съвещание с велможите си решил да изпрати в Александрия градския управител Ермоген, от всички уважаван мъж. Той му дал най-строги заповеди против християните и особено против Мина, като му заповядал да употреби всички средства, за да застави християните да се върнат към идолопоклонството.Ермоген бил езичник, не знаел нищо за истинската вяра, но по природа бил добър и милостив. И ето, на Господа било угодно да му открие пътя към спасението и вечния живот. През време на пътуването с кораба той видял насън трима светли мъже, които му казали: \"Знай, Ермогене, че и малкото добро не е презряно от Бога. Затова Господ прие и твоите добри дела. И твоят път, който е предприет за гибел на мнозина, ще стане за тебе път на безсмъртна слава и чест, защото по тоя път ти ще дойдеш до вечния Цар. Ние ще ти пратим такъв човек, който ще те доведе при благословения Цар, и ти от Него ще получиш такава слава, която сегашния твой цар не може да ти даде\".Като се събудил, Ермоген дълго мислил за своето съновидение и направил заключение, че нему вероятно предстоят големи почести от царя. Като пристигнал след няколко дни в Александрия, той повикал при себе си Мина. Мина, щом влязъл при него в стаята, извикал гръмогласно: \"Слава на единия велик Бог, чрез волята на Когото ти пристигна тук!\" Колкото и да желаел Ермоген да пощади Мина, бил принуден да заповяда да го затворят в тъмница, защото призовал Името Божие.На другия ден довели Мина за разследване. Той бил спокоен, като истински неустрашим войн. На укора на Ермоген, че не почита боговете, той отговорил с твърдо изповядване на единия истински Бог. Той говорел: \"Всеки трябва с пламенно желание да търси истинския Бог. Аз сам в младостта си, когато живеех в Атина, пазех бащините закони. Но пламенно желаех да узная истината и изучавах прилежно всички елински науки. След това взех да чета и християнски книги и като ги четях, убедих се, че в тях е силата и правдата, и в елините е заблуждението и лукавството. След това аз видях на дело силата на истинския Бог чрез чудеса, вършейки чрез Неговото Име, и като повярвах, отхвърлих предишните заблуждения, приех кръщение и почнах да служа на Христа\".Още много говорил Мина за истината и силата на християнската вяра. Народът внимателно го слушал и мнозина казвали на Ермоген: \"Той говори вярно. Ние сами видяхме чудесата и изцеряванията с Името на Христа. Трябва да се почита Оня Бог, Когото изповядва Мина!\"Ермоген, недоумявайки какво трябва да прави, заповядал да отведат християнина в тъмницата. Но на другия ден го повикал пак и започнал да го заплашва с мъчения, ако не се поклони на боговете. Мина му отговорил:- На каквито искаш мъки ме подлагай, аз с радост ще страдам за моя Христос. При това несъмнено се надявам, че ти сам, като отхвърляш временните блага, ще бъдеш едно от чедата Христови.Тогава Ермоген, изпълнявайки заповедта на царя, наредил да предадат Мина на изтезания. Отрязали му краката - мъченикът хвалел Бога; след това го лишили от език и очи - мъченикът всичко търпял радостно и спокойно. Хвърлили го в тъмницата. Там през нощта при чудна светлина му се явил Сам Христос и го изцерил, като обещал, че и Ермоген скоро ще дойде до познание на истината и ще постигне нетленен венец.Когато на другия ден войници влезли в тъмницата, едва повярвали на очите си, като видяли Мина здрав. Като узнали как се изцерил, те извикали: \"Велик е християнският Бог!\" и с внимание и вяра слушали поученията му.Дошли други войници от съдията. Но и те останали при Мина, победени от силата Христова. Мълвата за чудесното събитие се разнесла по града и целия народ се затекъл към тъмницата, славейки и величаейки истинния Бог. Тогава Мина решил сам да отиде в съдилището при Ермоген, който с неизразимо изумление видял здрав оногова, когото в навечерието видял осакатен и едва жив. Мина започнал да говори на съдията за Бога, като го призовавал да познае истината и от Името на Господа му обещавал спасение. Чудно видение в същото време се представило на Ермоген. Той видял два светли ангела, увенчаващи мъченика с нетленен венец, и като паднал при нозете на Мина, извикал:- Моли се за мене, истински Божий служителю, щото и мене милостно за приеме Господ!- Не се съмнявай в Божията милост - отговорил светият мъченик. Бог е добър и милосърден и няма да отхвърли идващия при него. Той ще впише името ти в книгата на живота, и ти ще Го прославиш чрез св. мъченичество.Целият тоя ден в Александрия бил ден на радост и тържество: народът гръмогласно славел Господа и Му благодарял. А Ермоген цяла нощ слушал наставленията на Мина и се готвел за св. кръщение, което приел заедно с голямо множество народ. Той раздал имота си на бедни и с Мина започнали да проповядват истинската вяра и чрез Божията сила правели чудеса.Всичко това стигнало до царя, който сам пристигнал в Александрия с голяма военна сила. Той повикал при себе си християните и жестоко ги укорявал, че са оставили вярата на бащите си. Но Мина и Ермоген не се побояли от заплахите му и смело изповядвали пред царя своята вяра в истинния Бог, като разказвали за чудесата, извършени чрез силата Господня. Царят не повярвал и заповядал да ги подложат на страшни изтезания.Отново силата Божия се проявила в чудни изцерявания. Пред очите на царя осакатените християни се изправяли здрави и невредими. Той приписвал всичко на мегесничество. Един езически учен и писател, на име Евграф, като видял тия чудеса, повярвал и открито изповядвал вярата си в Иисуса Христа. Царят със своята ръка го убил.Мина и Ермоген по заповед на царя били посечени с меч, а телата им в железен ковчег били хвърлени в морето. Но ковчегът не потънал, а доплувал до гр. Византион, където епископът, уведомен по чудесен начин за пристигането на св. мощи, извадил из морето телата на мъчениците и с чест ги погребал близо до градските стени.", "date": "2018.12.10", "title": "Св. мчци Мина, Ермоген и Евграф"}
{"url": "http://www.cross.bg/rezhisyor-ivan-zhyrnalist-1591234.html", "text": "/КРОСС/  Проф. д-р Антоний Тодоров, политолог Билян Балев, бивш изп. директор на Българската банка за развитие Васил Иванов, тв журналист Акад. Веселин Дренски, математик Гриша Ганчев, бизнесмен Чл. кор. Димитър Цалев, химик Иван Лебанов, първият български медалист от зимна олимпиада Иван Младенов, режисьор Ивайло Христов, актьор, режисьор Максим Бехар, журналист, президент на Световната пиар асоциация ICCO  ", "date": "2018.12.10", "title": "Рождениците на 10 декември"}
{"url": "http://www.cross.bg/stava-voiina-pravitelstvo-1591233.html", "text": "/КРОСС/ 1520 г. - Религиозният реформатор Мартин Лутер публично изгаря папската була.1768 г. - В Англия е основана Кралска академия на науките (Royal Society).1799 г. - Франция става първата страна в света, която въвежда метричната система, основана на метъра и килограма.1817 г. - Мисисипи става 20-тият американски щат.1845 г. - Британският инженер Робърт Томпсън патентова пневматичната гума.1848 г. - Първите президентски избори във Франция са спечелени от племенника на Наполеон Бонапарт - Луи Наполеон Бонапарт.1868 г. - В Лондон заработва първият в света уличен светофар.1869 г. - В щата Уайоминг жените получават право да гласуват.1877 г. - Руско-турска война (1877-1878): Битката при Плевен: Руските войски превземат Плевен след 3-месечна обсада.1878 г. - Основана е Националната библиотека \"Св. св. Кирил и Методий\" в София.1880 г. - Съставено е четвъртото правителство на България, начело с Петко Каравелов.1898 г. - В резултат на договор между САЩ и Испания, Куба става независима държава.1900 г. - Съставено е двадесетото правителство на България, начело с Тодор Иванчов.1901 г. - Раздадени са първите Нобелови награди: за физика - на Вилхелм Рьонтген; за химия - на Якоб Вант-Гоф; за физиология и медицина - на Емил Беринг; за литература - на Рене Сюли Прюдом; за мир - на Фредерик Паси и Жан Анри Дюнан.1906 г. - Американският президент Теодор Рузвелт спечелва Нобелова награда за мир и става първият американец, спечелил Нобелова награда.1921 г. - В СССР е извършена денационализация на дребните предприятия - до 10 наети работници.1941 г. - Втората световна война: Японската армия унищожава два британски военни кораба, загиват около 800 моряци.1941 г. - Втората световна война: Японската армия завладява американския остров Гуам.1943 г. - Втората световна война: Трета бомбардировка на София от британско-американската авиация.1945 г. - Правителството на САЩ дава съгласие за изграждане на главна резиденция на ООН в Ню Йорк.1947 г. - Шестото Велико народно събрание избира за министър-председател Георги Димитров и му възлага да състави правителство на Отечествения фронт.1948 г. - Общото събрание на ООН приема Всеобща декларация за правата на човека.1956 г. - Философът Тодор Павлов е преизбран за председател на БАН.1964 г. - Френският писател Жан-Пол Сартър отказва да приеме присъдената му Нобелова награда за литература в израз на протест срещу откритието на Алфред Нобел.1975 г. - Активистът Андрей Сахаров е награден с Нобелова награда за мир. Наградата е приета от неговата жена.1977 г. - В чест на 100-годишнината от освобождението на Плевен от османска власт в града е открита панорамата Плевенска епопея.1981 г. - Общото събрание на ООН одобрява предложението на Пакистан за създаване на зона свободна от ядрени оръжия в Южна Азия.1989 г. - В Чехословакия е избрано първото некомунистическо правителство. Президентът Густав Хусак подава оставка.1999 г. - По време на срещата на ръководителите на държавите от ЕС в Хелзинки е взето решение за преговори с България за присъединяване.2001 г. - Астрономите Скот Шепърд, Дейвид Джуит и Ян Клайн откриват спътника Автоноя.", "date": "2018.12.10", "title": "10 декември в историята"}
{"url": "http://www.cross.bg/tema-banevi-ybiiistvoto-1591235.html", "text": "/КРОСС/Тема: За ВМРО и Македония, за голямата и малката коалиция.Гост: Вицепремиерът Красимир КаракачановТема: Трябва ли ни АЕЦ \"Белене\"?Гост: Румен Петков, председател на „АБВ\";  Мартин Димитров, икономист, бивш председател на СДСТема: Пчелари на протест. Какво застрашава пчелите?Тема: Париж в жълто, след поредната неделя на френския бунт.Тема: Кралете на ритъма: Джипси Кингс пред БНТ.Тема: Разследване на БТВ: Защо години наред Българската армия е без доставчик на храна?Тема: Има ли сем. Баневи над милиард лв. в швейцарска банка и защо бизнесмените са арестувани сега?Гост: Христо Ботев, адвокат на сем. БаневиТема: Каква е водещата версия за убийството на рейнджърката Десислава Стоянова?Тема: Новата тема в „Чети етикета\": Има ли бизнесът пари за коледни бонуси и колко ще получим, ако работим по празниците?Тема: Милена срещу Ваня, кой ще победи в последния деул, преди големия финал на „Фермата\"?Тема: Баневи с 1 милиард в швейцарска сметка. Могат ли да прикрият доказателства, ако не са в ареста?Тема: Тръгна ли от Париж нова революция и ще пламнат ли и други части на Европа? Коментар на Ивайло Калфин.Тема: Дръжте крадеца на луканка. Как завършва битката на няколко мъже за едно мезе?Тема: Очаква ли ни шоково поскъпване на храните и стоките заради по-високите цени на тока за индустрията? Сметките на бизнеса, в \"На твоя страна\".Тема: След убийството на рейнджърката Десислава Стоянова, последните разкрития от прокуратурата.Тема: Хитрино - две години след трагедията. Споменът за ада през обектива на Олег Попов.Тема: Пчеларите излизат на протест. На живо: Изчезва ли българският мед?Тема: \"Пълен абсурд\" с Румен Бахов: За колко време може да се прослуша най-голямата колекция от грамофонни плочи?    ", "date": "2018.12.10", "title": "Теми и гости в сутрешните блокове на телевизиите"}
{"url": "http://www.cross.bg/malkoto-mechka-maiika-1591237.html", "text": "/КРОСС/  Майка мечка и малко мече са заснети в района на държавно ловно стопанство (ДЛС) „Витошко-Студена\", съобщиха от РИОСВ-Перник, цитирани от Агенция „Фокус\". Регионалната инспекция по околна среда и води провери сигнал за нападение на пчелин от кафява мечка.Пчелните кошери се намират в частен имот в ДЛС „Витошко-Студена\", в границите на природен парк „Витошко\".Експерти от отдел „Биоразнообразие\" са констатирали щетите и са поставили фото капани. На 4 и 6 декември устройствата са заснели две мечки - майка с малкото ѝ.Кафявата мечка, която се среща в България е защитен вид, включен в Червената книга, припомнят експертите. Макар и едро, тя е едно от най-плахите диви животни и избягва срещите с човека.Обикновено мечката усеща присъствието му отдалеч и спокойно се оттегля. По опасна може да бъде срещата с майка с малко мече, защото тогава тя става изключително агресивна, защитавайки малкото си.РИОСВ призовава гражданите при намиране на екземпляри от защитен вид, незабавно да сигнализрат екоинспекцията и до пристигане на експерти да предприемат мерки за предотвратяване на обезпокояването на животните. ", "date": "2018.12.10", "title": "Мечка и малкото ѝ заснети на Витоша"}
{"url": "http://www.cross.bg/chasa-provede-sofiyaot-1591236.html", "text": "/КРОСС/ Симитли.От 10.00 часа министърът на образованието и науката Красимир Вълчев ще участва в церемония „Първа копка\" по проекта за ремонт в СУ „Св. св. Кирил и Методий\" в Симитли. В 13.30 часа министърът ще посети ОУ „Паисий Хилендарски\" в село Долно Осеново, община Симитли.***София.От 09.30 часа евродепутатът Момчил Неков организира открита обществена дискусия за смяната на часовото време и законодателството на ЕС в Дома на Европа на ул. „Георги С. Раковски\" 124.***София.От 09.30 часа 27-и състав на Софийски градски съд ще заседава по делото срещу Соня Колтуклиева (Укриване и неплащане на данъчни задължения).***София.От 10.30 часа в Централното фоайе на Национална библиотека „Св. св. Кирил и Методий\" ще се състои тържествено честване по повод 140- годишнината от нейното създаване. Библиотеката ще бъде домакин на Международната конференция „Благотворителност и култура на дарителството\", а в 17.30 часа върху фасадата на сградата ще бъде направено направим 3D mapping шоу.***София.От 11.00 часа във ВМА ще започне кръводарителска акция с участието на едни от най-обичаните актьори на България и представители на найголямата мото организация в страната \"Sofia Riders\". От 12.30 часа в Аулата на ВМА ще бъдат наградени дългогодишни кръводарители в Центъра по транфузионна хематология. Събитията са част от тържественото отбелязване на 25-тата годишнина от създаването на Центъра по транфузионна хематология на ВМА.***София.От 11.00 часа в Националния пресклуб на БТА ще се състои пресконференция, на която Европейска партия „Волт\" ще представи конкретни предложения и политики за решаване на проблема с мръсния въздух.***София.От 11.30 часа в ЦУМ ще се състои официалното откриване на 14-то издание на търговско изложение „Доверете се на българското\".***София.От 12.30 часа в Литературен клуб „Перото\" ще се състои церемонията „Човек на годината\".***София.От 13.00 часа пред сградата на Министерството на земеделието, храните и горите се организира протест на пчеларски организации с искания да бъде изплатена държавна помощ de minimis заради загубите тази година и да се уреди трайно субсидиране в сектора в новата Обща селскостопанска политика (ОСП) след 2020 г.***София.От 13.00 часа в зала №8 на УМБАЛ „Ц. Йоанна - ИСУЛ\" ще бъдат официално изнесени резултатите от проведената инициатива за безплатно изследване за носителство на вируса на хепатит „С\" и ще бъде проведена дискусия под ръководството на проф. д-р Б. Владимиров - началник на Клиниката по гастроентерология.***София.От 16.00 часа в Гранд Хотел София ще се проведе пресконференция на движение „Заедно\".***София.От 17.30 часа Оперативна програма „Развитие на човешките ресурси\" организира концерт под надслов „Мисия Коледа\" в зала „Христо Ботев\" в кв. „Студентски град\".***София.От 18.00 часа в новата галерия „Стил 2\" (на ул. „Г. Раковски 183А\"), част от веригата галерии „Стил\" на Волен Сидеров, ще бъде открита изложба „Вежди-малкият акварел\" на Вежди Рашидов.***София.От 18.00 часа в Литературен клуб „Перото\" ще бъде представена „Годишникъ\" на дясната платформа „Консерваторъ\". Изданието обобщава основните консервативни идеи с днешна дата.***София.От 18.00 часа в галерия „Академия\" ще бъде представена изложба плакат „80 години проф. Людмил Чехларов\".***София.От 18.00 часа в Унгарския културен институт ще бъдат обявени наградите от преводаческия конкурс на Съюза на преводачите в България.***София.От 18.30 часа в зала „София\" на Български Червен кръст ще се състои благотворителен концерт за подпомагане на дейността на Българската академия на науките и изкуствата.***София.От 19.00 часа заместник-министърът на икономиката Александър Манолев ще участва в церемонията по връчване на наградите „Експортьор на годината\" в Софийската опера и балет.***София.От 19.30 часа в Зала 1 на НДК ще се състои юбилеен спектакъл по повод 25 години от създаването на ансамбъл „Чинари\".***София.От 19.30 часа в зала „Славейков\" на Френския институт ще се състои концерт на Duo Doble Filo (Франция) „От Буенос Айрес до Париж\" по повод Деня на тангото.***Асеновград.От 12.00 часа в Историческия музей ще се проведе коледен базар на Дневен център за деца с увреждания и ДГ „Дружба, озаглавен „Разкажи ми, елхичке\".***Асеновград.От 14.00 часа в Градската библиотека „Паисий Хилендарски\" ще се проведе инициативата „Един рожден ден в библиотеката\" с отпразнуване рождения ден на Читателя на годината.***Асеновград.От 18.00 часа в читалище „Родолюбие\" ще се състои концерт на школата по пиано и балетна формация „Терпсихора\", озаглавен „Коледни вълшебства\".***Асеновград.От 18.30 часа в Градската библиотека ще се проведе концерт „Коледа по ноти\" на Пловдивско певческо дружество „Ангел Букорещлиев\".***Благоевград.От 18.00 часа във фоайето на Община Благоевград ще се проведе събитието „Часът на приказния разказвач\".***Бургас.От 09.00 до 12.00 часа на ул. „Странджа\" 38 (срещу входа училище „В. Априлов\"), кабинет на д-р Недялкова ще се проведе кампания за безплатни прегледи за измерване и оценка на растежа на децата, в рамката на инициативата „Клиника на колела\" на УМБАЛ „Св. Марина\" - Варна.***Бургас.От 12.30 часа в Съдебната палата ще бъде открита изложбата „Право и справедливост\", която включва работи на преподавателите от специалност „Плакат и визуална комуникация\" на НХА проф. д-р Иван Газдов, проф. Георги Янков и проф. д-р Николай Младенов, и на Милена Абанос.***БургасОт 19.00 часа в бургаската Опера ще се проведе концерт на Стефан Диомов.***Варна.От 11.00 часа в Общинския детски комплекс нa ул. „П. Каравелов\" 3А ще се състои пресконференция е по повод 45-та годишнина на ДЮТ „Златното ключе\" с ръководител Сия Папазова.***Варна.От 10.00 часа в клуба на ПП ГЕРБ на ул. „Г. Бенковски\" №1 народният представител Павел Христов ще има приемен ден за граждани.***Варна.От 11.30 часа във Фестивалния и конгресен център във Варна ще се състои пресконференция за официалното откриване на арт фестивала „Сръчко\".***Варна.От 12.00 часа ученици от СУ „Гео Милев\" организират благотворителна инициатива в помощ на Самуил Георгиев от II „в\" клас. Учениците ще изработват коледни играчки, сувенири и картички в помощ на своя съученик и приятел.***Велико Търново.От 12.00 часа в МДТ „Константин Кисимов\" ще се проведе пресконференция за новия исторически спектакъл „Йоан, синът на Асен\".***Велико Търново.От 13.00 часа в РНБ „П. Р. Славейков\" ще бъде открита изложба - базар с новогодишна томбола на Клуба по битова култура при НЧ „Надежда-1869\".***Велико Търново.От 13.00 часа в зала 302 или 306 (етаж 3 в община Велико Търново) ще се проведе гласуване за избор на Спортист на годината.***Велико Търново.От 13.45 часа в Хуманитарна гимназия „Св. св. Кирил и Методий\" ще се състои среща с етнолога д-р Илия Вълев на тема „Коледни обичаи\".***Враца.От 11.00 часа пред бившето кино „Коларов\", Младежката организация на ВМРО-Враца ще подари на всички желаещи врачани новите календари за 2019г., издание на ВМРО. Те са посветени на 100 годишнината от пагубния за България Ньойски договор и 140-та годишнина от приемането на Търновската конституция и началото на модерната българска държавност.***Горна Оряховица.От 14.00 часа на Стадион „Локомотив\" ще се проведе среща от от Втора професионална лига мъже между отборите на ОФК „Локомотив\" - ФК „Лудогорец 2\" гр. Разград.***Горна Оряховица.От 16.30 часа в Младежкия дом ще бъде представена изложба на Коледни картички и сурвакници, изработени от децата и учениците на община Горна Оряховица.***Горна Оряховица./ с. Драганово.От 16.00 часа в Клуб на пенсионера „Асен Разцветников\" ще се състои прожекция на коледни филми.***Добрич.От 09.00 часа в малката заседателна зала на Община Добрич ще де проведе кметска оперативка.***Добрич.От 09.30 часа в Голямата заседателна зала на Община Добрич кметът Йордан Йорданов ще награди децата от общинския конкурс за коледна картичка.***Добрич.От 18.30 часа в Концертна зала „Добрич\" ще започне коледен концерт „In dulci jubilo / В тиха радост\".***Казанлък.От 16.00 часа на пл. „Севтополис\" ще започне спектакълът „Под звездното небе\", след което ще бъдат запалени светлините на празничната елха в Казанлък.*** Монтана.От 17.30 часа във фоайето на НЧ „Разум 1883\" ще бъде представена изложба на учениците в класа на Петър Григоров по изобразително изкуство от ОШИ „Д. Христов\".*** Монтана.От 18.00 часа в Общинския младежки дом ще се проведе концерт на Симфониета Видин.***Пазарджик.От 12.00 часа народният представител от „БСП за България\" Йордан Младенов ще проведе приемна с граждани в Областния съвет на партията на улица „Виделина\" № 10.***Перник.От 09.00 часа в зала „Панорама\" ще започне извънредно заседание на Общински съвет - Перник.***Пловдив.От 09.00 часа в зала 10 на Окръжния съд ще се проведе заседание по делото срещу Никола К., обвинен в умишлено убийство.***Пловдив.От 10.00 часа в зала 1 на Окръжния съд ще се проведе заседание по делото срещу Станислав П., обвинен, че при управляване на моторно превозно средство по непредпазливост е причинил смъртта на двама души, като деянието е извършено след употреба на наркотични вещества.***Пловдив.От 10.30 часа в зала 1 на Окръжния съд ще се проведе заседание по делото срещу Благой Н., обвинен, че при управляване на моторно превозно средство по непредпазливост е причинил смъртта на друго лице.***Пловдив.От 14.00 часа в зала 10 на Окръжния съд ще се проведе заседание по делото срещу Ангел Б., обвинен, че по непредпазливост е причинил смъртта на повече от едно лице и телесни повреди на повече от едно лице.***Пловдив.От 14.00 часа в Детския отдел на Градската библиотека „Паисий Хилендарски\" ще се проведе събитието „Един рожден ден в библиотеката\".***Пловдив.От 18.00 часа в Градската художествена галерия ще бъде открита годишната коледна изложба на Дружество на пловдивските художници.***Русе.От 17.00 часа в Камерна зала на Държавен театър „Сава Огнянов\" ще бъде представен последният роман на Илия Троянов „След бягството\". Преди това. От 16.00 часа, в заседателната зала на Община Русе ще се състои пресконференция с участието на Илия Троянов.***Русе.От 20.00 часа в Зала „Европа\" ще се проведе премиерата на филма „Оазиси на свободата\" на българо-немски писател Илия Троянов.***Сливен.От 09.30 часа общинските съветници от ГЕРБ Димитър Батаков и Христо Котов ще се срещнат с граждани в офиса на партията на ул. „Цар Освободител\" № 17.***Сливен.От 18.00 часа световноизвестният български тенор Камен Чанев ще пее на сцената на зала „Сливен\".***Смолян.От 14.00 часа в Регионален исторически музей „Стою Шишков\" - Смолян отваря врати работилница за изработване на традиционна родопска сурвачка.***Смолян.От 16.00 часа в 247 зала на Общинската администрация ще се проведе редовно заседание на Комисията по Ин витро.*** Шумен.От 11.30 часа в кв. „Тракия с пита и символично прерязване на лента ще се открият реновираните обекти от проекта: „Благоустрояване и рехабилитация на части от техническата инфраструктура на гр. Шумен\".*** Шумен.От 14.00 часа в зала 203 на общината ще се състои Консултативен съвет.***Хитрино.От 10.00 часа Централното, Областното и Общинското ръководство на ДПС, ще положат венци и ще дадат курбан в памет на жертвите от трагичния инцидент от 10 декември 2016 година в селото.***Ямбол.От 10.00 часа в залата на община Ямбол на коледен концерт с участието на детските градини в Ямбол ще бъдат представени коледните традиции в областта като част от европейското културно наследство.***Ямбол.От 18.00 часа ще бъдат включени светлините на коледната украса на централния площад в Ямбол. Празничната програма започва от 17.30, с участието на децата от хорова школа „Проф. Георги Димитров\", с ръководител Весела Пастърмаджиева.  ", "date": "2018.12.10", "title": "Предстоящи събития в страната на 10 декември"}
{"url": "http://www.cross.bg/misiyata-instrymentite-platformata-1591239.html", "text": "/КРОСС/  Екипът на мисията InSight проведе тестови включвания на инструментите и системите на платформата за кацане и започна да проучва околността и елементите на самата платформа, използвайки роботизираната ръка на станцията, за да избере места на повърхността на Червената планета, където да се инсталират по-късно сеизмографа и инструмента за пробиване на 5-метровия сондаж, съобщава сайтът на мисията.Стартът на мисията InSight ((Interior Exploration using Seismic Investigations, Geodesy and Heat Transport) се състоя на 5 май 2018 г. Основната му задача е да изучи вътрешната структура на Марс и геоложките процеси, които се извършват в дълбините му. Кацането на повърхността на Червената планета се проведе на 26 ноември 2018 г. върху гладката екваториална равнина, наречена Елизиум Платиния (Elysium Planitia), на около 550 километра от кратера Гейл, където марсоходът Curiosity на НАСА кацна през август 2012 г..Научното оборудване на апарата се състои от няколко инструмента, две камери, сензор за времето и ъглов рефлектор.След кацането модулът успешно разгърна своите слънчеви панели и предаде изображения на Земята, благодарение на които стана ясно, че е  кацнал в малък ударен кратер, пълен с пясък и прах и леко е наклонен настрани.През изминалата седмица и половина инженерите на мисията тестваха инструментите и системите на станцията и започнаха да пускат в действие 2,4-метрова роботизирана ръка IDA (Instrument Deployment Arm), която ще трябва да постави два от основните научни инструменти на мисията на повърхността на Марс в близост до платформата - сеизмометъра SEIS и електромеханичната сондажна машина HP3, предназначена за измерване на топлинните поток в марсианската почва. На ръката е прикрепена камерата IDC (Instrument Deployment Camera), благодарение на която изследователите извършиха визуална проверка на платформата за кацане и ще изберат места за разполагане на инструментите в почвата. ", "date": "2018.12.10", "title": "Марсианската сонда InSight огледа себе си и околностите"}
{"url": "http://www.cross.bg/bulgariya-godina-samo-1591238.html", "text": "/КРОСС/  Редовно се твърди, че в България има недостиг на работна ръка. Така ли е наистина? Ново изследване отчита друг тежък дефицит - на достоен труд и достойно заплащане. А да си работник - в България това вече звучи обидно.Помните ли тази „новина\"? Кравеферма в пловдивското село Столетово търси работник срещу 3 000 лева заплата на месец. Кандидати за работа прииждат и до днес, сред тях и един човек от Карнобат, който обещал бонус - да свири на акордеон в местното читалище, ако го наемат във фермата. Оказа се обаче, че никой не е имал да намерение да дава такава заплата. Нищо, че го казаха по голяма българска телевизия. Според местните, въпросните 3 000 лева били заплащането не на един, а на всичките четирима работници в частната ферма, обясни Ваня Григорова от сдружение „Солидарна България\", която тази седмица представи изследването си за състоянието на трудовия пазар и недостига на работна ръка в България.За фермата в Столетово се разбра и друго: противно на първоначалните твърдения, че кравефермата била изцяло модернизирана, в крайна сметка се оказа, че обновен е бил само един от оборите - с пари по европейски проект. Но собственикът ѝ далеч не е първият работодател в България, който спестява истината за заплащането и условията на труд. Той просто обслужва митологемата, устойчиво налагана в последните години от работодателските организации - за дефицита на работна ръка в България, за \"мързеливите българи\" и т.н.Под влиянието на подобни внушения тази година парламентът промени трудовото законодателство, като премахна квотата от 10% за внос на работници от трети страни. Бизнес организациите се надяват така да бъдат привлечени 500 000 човека (това се равнява на 16% от трудещите се в България) - работна ръка от държави като Индия, Виетнам и Украйна, където месечните възнаграждения масово са под 200 лева. Двата големи синдиката КНСБ и КТ \"Подкрепа\", които обикновено са много шумни, когато става дума за енергетиците от \"Марица изток\" например, този път само декларативно обявиха, че не подкрепят тези изменения.Засега няма официални данни, които да доказват, че е налице толкова тежък недостиг на работна ръка, посочват авторите на изследването. В същото време миграцията към чужбина продължава да расте - само през 2017 година близо 27 000 български граждани са емигрирали от страната, като 89% от тях са в активна икономическа възраст.\"Не можем да даваме пари, след като производителността е ниска. А като искат да ги експлоатират, да вървят\". Това е друга любима митологема на голяма част от българските работодатели. Така ли е наистина?Авторите на изследването привеждат един сериозен аргумент срещу подобни твърдения - как се е развивала производителността и как са нараствали реалните средни заплати за периода 1991-2014 година. Числата показват, че от 1992 година започва рязък срив на заплатите спрямо производителността. Това е началото на прехода, когато започва и \"преформатирането\" на българската тежка и лека индустрия - приватизация, фалити на предприятия, загуба на традиционни пазари, липса на технологично обновление, ликвидация на цели отрасли като уранодобива и добива на оловно-цинкова руда, свиване на оръжейната промишленост, начало на големите емигрантски вълни. Разбира се, работниците първи усетиха колко остри и болезнени са тези трансформации.Т.нар. \"работническата класа\" - шлосерите, стругарите, фрезистите, леярите, майсторите изобщо, сведена днес предимно до шофьори на камиони, чистачи и електротехници, започна да се топи. Макар че партията, която претендираше да защитава интересите ѝ - БСП, управляваше официално или задкулисно в годините, последвали 10 ноември 1989.През този период индексът на реалните трудови възнаграждения е значително под производителността на труда. И макар за няколко години след 2006 заплатите видимо да нарастват, те и до момента не могат да достигнат производителността, отбелязва изследването. А за периода 2010-2014 година заплащането не само не настига средноевропейските нива, но дори дърпа назад.С отмирането на стотици предприятия, отмряха и много от техникумите, които осигуряваха работници за тях. Някои успяха да се преобразят в търговски или професионални гимназии, но в градовете, където умряха производства, техникумите затвориха врати. Така в 21 век, когато инвеститори започнаха да отварят тук и там заводи, изведнъж разбрахме, че професионалното образование е почти изличено за сметка на езиковите гимназии например. Неслучайно в изследването фигурира безпрецедентното настояване на предприемачи да се ограничи приема в езиковите и математическите гимназии, които учели децата на емиграция. Вместо това да има централно планиране, а тези, които завършват средни професионални училища, да бъдат задължени да работят в съответните производства. Но когато анкетиращите попитали срещу какво, срещу какви договори, отговор не получили. \"Как така ще \"заключваме\" тези млади хора, без да са ясни заплащането и условията на труд?\", попита в тази връзка авторката на изследването Ваня Григорова.А кой гарантира условията на труд? Ако институции и синдикати си бяха на мястото, нямаше да допуснат взривовете в завод \"Миджур\", където хора утилизираха мини, отваряйки ги с дървени чукчета. И всичко това срещу 240 лева месечна заплата. В \"Миджур\" инцидентите не са рядкост - пожари, взривове, загинали, ранени, до изпепелените през 2014 година 15 човека. Но никой не е затворил предприятието.Причината голяма част от работещите в България да са обезправени заради липсата на законова и синдикална защита не се дължи само на факта, че синдикални структури в частните фирми почти няма. Синдикатите в България се оказаха добри колаборационисти на властта. Когато през 2014 година избухна скандалът с контролиран вот на миньори от Бобов дол, работещи за Христо Ковачки (скрита камера показа как им \"подсказват\" за бюлетината на БСП), излезе и друг - с ваучерите за храна, които получаваха, можеше да се пазарува само в хранителните магазини, които са собственост на боса. На това му се вика затваряне на кръга. Или стягане на примката, зависи от ракурса.В тези магазини стоките бяха като при Лукановата зима - и наставаше бой за пакетче кайма. Едва когато тази дългогодишна практика излезе наяве, по една телевизия виден синдикалист коментира, че ставало въпрос за нарушение, тъй като съгласно правилата работодателят трябва да има договори с различни магазини, не само със собствения си. А социалистката Мая Манолова, чийто избирателен район като депутат включваше Бобов дол, заяви, че обвиненията унижавали достойнството на миньорите, но замълча за ваучерите. Днес като омбудсман тя е изявен радетел за правата на унижените и оскърбените.От представеното изследване стана ясно и друго: българската стратегия за ниски данъци и евтин труд, рекламирана пред инвеститорите, не работи в полза на българските трудещи се. В интервюта, взети по Скайп от млади българи в чужбина и представени като част от проучването, бяха изтъкнати предимствата на работата в нормалните европейски държави - гарантирано заплащане, гарантирано право на почивка, ясен трудов регламент. \"Когато работиш над определените седмично часове, получаваш допълнителни дни отпуска\", обясни млада българка, която работи във Франция. Ако човек, трудещ се в българска фирма с български собственик, може да се похвали с подобно преимущество, със сигурност ще е прецедент.Днес, в страната на услугите и обслужващия персонал, работник вече звучи обидно. А фермата в Столетово? Там вече не търсят нова работна ръка. Семейството, провокирало обявата за работа, тъй като било напуснало ненадейно, междувременно отново се върнало във фермата. Оказа се, че жената просто трябвало да роди...Автор Емилия МилчеваИзточник Снимка БГНЕС", "date": "2018.12.10", "title": "Какво ѝ липсва на България: хора или достойно заплащане?"}
{"url": "http://www.cross.bg/severna-poleta-karolina-1591240.html", "text": "/КРОСС/ Повече от 1000 полета от най-голямото летище в американския щат Северна Каролина бяха отменени заради зимна буря, която се разрази над югоизточните райони на САЩ, съобщи сайтът \"Флайтауеър\", цитиран Асошиейтед прес. Международното летище Шарлот-Дъглас съобщи, че ограничава дейността си заради дъжд, суграшица и сняг, които валят в района. Шарлот-Дъглас е вторият авиотранспортен център на компанията \"Американ еърлайнс\". Авиолинията отмени общо 1100 полета, които е трябвало да бъдат изпълнени днес, и 300 утрешни полета. \"Американ еърлайнс\" разпространи и сигнал за тревога за 9 летища в щатите Северна и Южна Каролина, Тенеси и Вирджиния, в който се съобщава, че пътниците може да променят полетите си без да плащат такса. Летище Шарлот-Дъглас информира, че екипи са работили през цялата нощ в събота, за да разчистят пистите, пътищата и надлезите. Буря, придружена със сняг, лапавица и суграшица, обхвана обширен район от американския Юг, засегна милиони хора по пътя си и повиши опасността от заледени пътища, прекъсвания на електричеството и снеговалежи, които може да блокират движението. Губернатори и представители на местните власти в няколко щата обявиха извънредно положение преди бурята да премине през няколко южни щата.Губернаторът на Северна Каролина Рой Купър предупреди, че жителите в някои части на щата трябва да са готови за дълга битка с бурята, която миналата вечер започна да натрупва сняг над Южните Апалачи. ", "date": "2018.12.10", "title": "Над 1000 полета бяха отменени заради снежна буря в Северна Каролина "}
{"url": "http://www.cross.bg/prava-pravata-choveka-1591250.html", "text": "/КРОСС/  На 10 декември се отбелязва Световният ден за правата на човека. Приетата през 1948 г. Харта за човешките права се смята за неформална конституция, гарантираща правата на човека. Тя признава човешките права и свободи като дадени по рождение, осигурява равноправие и гарантира защита от насилие, лошо отношение и наказания, които засягат човешкото достойнство.Общите усилия на международната общност за гарантиране правата на човека продължават и днес. Денят, в който през 1948 г. е приета Хартата за правата на човека - 10 декември, е обявен за Световен ден на човешките права.ООН е приела шест договора за основните човешки права: Международен договор за гражданските и политическите права; Международен договор за икономическите, социалните и културните права; Договор срещу насилието; Договор за превенция на расовата дискриминация; Договор за превенция на дискриминацията на жените; Договор за правата на децата. На този ден се отбелязва приемането от страна на Общото събрание на ООН на Хартата за правата на човека, която обявява всички хора за равни по права и свободи по рождение. Въпросът за човешките права заема важно място в дневния ред на всички страни. Техните правителства се ангажират да не позволяват основните човешки права да бъдат пренебрегвани и нарушавани. Но правителствата сами не могат да се справят с тази задача. Нужно е съдействие от всички институции, както и от цялото общество. В тази връзка е особено важно всички хора и обществото като цяло да осъзнаят, че са отговорни за гарантирането и прилагането на човешките права.Приетата на 10 декември 1948 г. Харта за правата на човека се състои от увод и 30 члена. В членове от 1 до 21 са описани класическите основни човешки права, а от 22 до 27 - социално-икономическите и културните права. Според Хартата всички хора са с равни права по рождение и са еднакво свободни. В тази връзка не може да има дискриминация по признаците пол, раса, цвят, религия, език, възраст, характер, мислене, национална или общностна принадлежност, материално положение. ", "date": "2018.12.10", "title": "Световен ден за правата на човека"}
{"url": "http://www.cross.bg/vestnik-voiinitzi-bankata-1591241.html", "text": "/КРОСС/\"Започва ново източване на КТБ чрез делата срещу цесиите\", пише в заглавие на първата си страница вестник .  Пред изданието търговски съдии са заявили, че фалиралата КТБ може да бъде допълнително източена с делата срещу цесиите между вложители, направени след рухването на банката - с изплащане на тлъсти адвокатски хонорари на \"особени представители\" на банката. След затварянето на банката много вложители, фирми и физически лица опитаха да спасят част от парите си, като си прехвърляха вземания и си погасяваха взаимно дългове. Така те избегнаха общия ред на удовлетворяване на кредиторите и ощетиха останалите, които не са действали по тази схема. Синдиците оспорват част от тези сделки, обяснява \"Сега\".\"Търсят 5700 войници за 800 лева заплата\", съобщава вестник . Пред всекидневника експерти коментират, че недостигът на войници спъва изпълнението на вскеидневните задачи на Българската армия, свързани с бойната подготовка. Въпреки че проблемите не са нови, те добиват застрашителни размери, посочва \"Труд\". Непопълнените щатове са за войници, сержанти и офицери, отбелязва началникът на отбраната ген. Андрей Боцев. Най-голям е недостигът на кадри в пехотата - почти 80% от общото количество, уточнява изданието.\"Който гори боклук - ще мете 30 дни в парка\" - такова предложение ще направят депутатите от ГЕРБ\", информира вестник . Тази мярка е съобщил шефът на парламентарната правна комисия Данаил Кирилов, като идеята е всеки, който гори боклук, да чисти 20-30 дни градинки и паркове. За да влезе санкцията във възможно най-кратък срок, се използва фактът, че в момента Наказателният кодекс  е отворен на 3 места по съвсем други поводи. Така реално текстът за замърсяването на въздуха ще може да влезе направо на второ четене и да бъде приет скоростно, уточнява \"24 часа\".\"Обират ни жилището с \"коледни дарения\", информира .  За това са алармирали от МВР, откъдето са изготвили препоръки как да се пазим от крадците по празниците. Според експертите по сигурността вече се наблюдава тенденция по вратите на апартаментите да звънят различни хора, които често носят папки със сърцераздирателни снимки. В повечето случаи те събират пари за болни и бедни деца, с които да им подсигурят вечеря за Коледа. Оказва се, че това са или доносници на крадците, или дори самите крадци, допълва \"Монитор\"\"Европа се тресе от неравенства\", заяви в ефира на БНР президентът на ПЕС Сергей Станишев, цитиран от вестник . По думите му Европа е атакувана и подкопавана от много посоки, а бунтът на европейските граждани е срещу огромните неравенства. Битката на следващите евроизбори ще бъде за оцеляването на Европа и на европейската идея, посочва Станишев. ", "date": "2018.12.10", "title": "Преглед на печата в понеделник"}
