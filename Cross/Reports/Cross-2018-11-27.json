{"url": "http://www.cross.bg/problem-novi-suobshteniya-1590264.html", "text": "/КРОСС/ Facebook потвърди за нов проблем с чат приложението и функцията Messenger. През последните часове потребители от целия свят казват, че получават стари съобщения отпреди години като нови в профилите си.Компанията потвърждава пред The Verge, че има такъв проблем и се извинява за неудобството. Засега тя не дава обяснение каква е причината и казва, че работи по решаването на ситуацията.Някои потребители се оплакват, че по този начин си припомнят разговори, които искат да забравят. Други просто не са доволни от поредицата известия за нови съобщения, които всъщност се оказват на по няколко години.През 2015 г. Facebook имаше друг подобен проблем. Тогава социалната мрежа започна да предлага специални клипове \"На този ден\", в които правеше колаж от публикациите на потребителя на тази дата през годините. Тя обаче не беше съобразила подбора и алгоритъмът поставяше наравно както много весели публикации, така и трагични. Тогава компанията се извини и направи промени.", "date": "2018.11.27", "title": "Бъг в Messenger показва стари съобщения като нови"}
{"url": "http://www.cross.bg/pargov-taksimetrovite-zashtoto-1590296.html", "text": "/КРОСС/ Незаконните практики като споделеното пътуване, което се предлага чрез социалните мрежи, трябва да бъдат пресечени, защото отнемат от таксиметровите шофьори. \tТова каза лидерът на БСП - София Калоян Паргов, който е и заместник-председател на Комисията по транспорт и туризъм на СОС, на среща с представители на таксиметровия бранш в столицата, предаде репортер на *Агенция \"Фокус\"*. Паргов заяви, че тези услуги също струват пари на ползващите ги и отнемат от клиентелата на таксиметровите шофьори. \"Въпросът е как да се пресекат тези незаконни практики, които отнемат от вас\", добави той.\"Въпрос, който се появява в публичното пространство е и на какви условия трябва да отговарят автомобилите, за да има равнопоставеност. Мисля, че сте мислили по този въпрос, защото иначе тръгваме от различни позиции, които влияят на крайния резултат - вашата печалба\", допълни Паргов. \"Друг въпрос, който винаги сте поставяли са стоянките. В един голям град те никога не достигат. Центърът за градска мобилност глобяванарушителите паркирали на стоянка на таксита, защото знакът за таксита няма забранителен характер, но пречи на таксиметровите шофьори да паркират на означените места\", каза още той и даде думата на представителите на таксиметровите шофьори за въпроси.", "date": "2018.11.27", "title": "Калоян Паргов, БСП-София: Споделеното   пътуване трябва да бъде преустановено, защото е незаконна практика"}
{"url": "http://www.cross.bg/konstitytziyata-konstitytzionno-razmera-1590293.html", "text": "/КРОСС/ Президентът Румен Радев сезира днес Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за корпоративното подоходно облагане, съобщиха от пресцентъра на президента.Мотивите на президента са, че конституционно неприемливо е предвиденото прекратяване на правоотношенията с висши държавни служители без предизвестие по преценка на директора на Агенция „Митници\". Така се ликвидира стабилитетът, който е основен принцип на държавната служба съгласно чл. 116, ал. 1 от Конституцията, и се създават условия за политически зависимости. Уволнените се лишават от пълноценна съдебна защита, което не съответства на чл. 56 от Конституцията, на чл. 8 от Всеобщата декларация за правата на човека и на чл. 6, параграф 1 от Конвенцията за защита правата на човека и основните свободи. В противоречие с чл. 6, ал. 2 от Конституцията се създава неравенство по признак обществено положение. Освобождаването „по преценка\" е предпоставка за административен произвол, който е несъвместим с правовата държава, смята президентът.В мотивите му се посочва, че в искането се оспорва въвеждането на по-високи данъци за имоти в населени места от Списъка на курортите в България. Така се нарушават изискванията на чл. 60 от Конституцията за законоустановеност на данъците и за съобразяването им с доходите и имуществата на данъкоплатците. Поставянето на размера на данъчната ставка в зависимост от списък, приет от Министерския съвет, означава, че не само Народното събрание, както предвижда Конституцията, а и правителството със свой акт ще участва в определянето на размера на данъка. Обвързването на размера на данъка с използването на имота смесва по конституционно недопустим начин подоходни и имуществени данъци. Затова лицата, които не получават наеми от своите имоти, ще дължат по-висок данък за имота си в сравнение с лицата, които не само притежават имот, но и получават доходи от него.Според държавния глава незачитането на граждански права и вменени задължения води до нарушаване на конституционно установени принципи, които са особено важни при взаимоотношения с властнически характер, каквито имаме в сферата на данъците и държавната служба. С тези аргументи на 13 ноември 2018 г. държавният глава наложи вето на ЗИД ЗКПО. Сезирайки Конституционния съд, президентът отстоява тази своя позиция по отношение на отделни разпоредби от повторно приетия от Народното събрание закон. ", "date": "2018.11.27", "title": "Президентът сезира КС за Закона за корпоративното подоходно облагане "}
{"url": "http://www.cross.bg/proveri-filip-popov-1590291.html", "text": "/КРОСС/ „Внасяме искане до Комисията за противодействие на корупцията и отнемане на незаконно придобитото имущество да провери апартаментите на министър Владислав Горанов, депутатите Десислава Атанасова, Делян Добрев, Красимир Велчев и бившия депутат  Антон Тодоров\". Това заяви пред медиите в НС секретарят на ПГ на БСП за България Филип Попов. Той обясни, че според чл.  47 ал. 2 от закона за КПКОНПИ за сигнал се считат и медийни публикации по отношение на корупция и конфликт на интереси. „Такива публикации вече имаше. Внасяме това искане с настояване- комисията да се сезира и да провери тези сигнали по отношение на тези апартаменти - какво е основанието за придобиване или за наем. Има сериозни обвинения  за корупция и за конфликт на интереси. Работа на комисията е да провери. Надяваме се тя да си свърши работата\", заключи Филип Попов.  ", "date": "2018.11.27", "title": "Филип Попов: КПКОНПИ да провери апартаментите на министър Горанов, Десислава Атанасова, Делян Добрев, Красимир Велчев и Антон Тодоров "}
{"url": "http://www.cross.bg/nyama-zakona-byudzheta-1590306.html", "text": "/КРОСС/ Променяте 18 закона през Преходни и заключителни разпоредби на специален закон, какъвто е бюджетът на Здравната каса. Чрез Преходни и заключителни разпоредби на бюджета на Касата, променяте Изборния кодекс, Закона за обществените поръчки, Закона за данъците върху доходите на физическите лица, Закона за закрила на детето, даже и контрола върху прекурсорите. И така 18 закона. Това е звучен шамар върху българското право. Това е тежък удар върху българския законодателен процес и петно върху лицето на българския парламент. Ето защо, на основание на Закона за нормативните актове, правилника за неговото приложение и Конституцията на Република България, „БСП за България\" внасяме Закона за бюджета на Здравната каса в Конституционния съд. По съдържанието на това, което предлагате - в програмите на ГЕРБ, ОП и Воля и в програмата на правителството, пише, че здравеопазването е от приоритети номер 1. Ето как се пази приоритет номер 1 от правителството на Бойко Борисов - четири часа дебати, едно изказване от ГЕРБ, нула от ОП и нула от Воля. Представям си, ако не им беше приоритет, какъв дебат щеше да се води тук. Второ твърдение на управляващите - няма алтернатива. 41 алтернативни предложения има в този закон от „БСП за България\", които представляват предложения за промяна на модела. Защото това, което правите днес, е от същото, но в повече - по-лошо здравеопазване, по-недостъпно и по-скъпо. Имам простички въпроси, на които сигурно хората очакват отговори: с какво този бюджет им помага да стигнат по-лесно до болница, която в някои случаи е на 150 км от населеното място. Как решават проблема с достъпа да здравеопазване или с това, че личен лекар няма в целия регион и територии от над 80-100 км. Второ - как с този бюджет правят лекарствата по-достъпни и ограничават злоупотреби на фармацевтичната мафия? Стават ли по-евтини и по-достъпни лекарствата? Не, разбира се. Как с този бюджет им казват, че ще възстановят Конституцията, в която пише, че всеки здравноосигурен ще се ползват от безплатно лечение, установено от закон. Казват ли на хората, че всички, които се осигуряват, от тук нататък ще имат конституционна защита и няма да доплащат? И това не им казват. Следващ въпрос - гарантират ли, че ще има повече лекари, които няма да напускат страната, и медицински сестри там, където ги няма? Уважаеми българи, с този Закон за бюджета не се решава нито един от досегашните ви проблеми. Напротив, те се задълбочават. А истината чухме от единственото изказване от ГЕРБ. То звучеше така: с този Закон за бюджета няма да направим по-лошо състоянието на здравеопазването. Това е „висока\" цел. Това е „амбициозна\" цел. Не да помогнат, не да подобрят здравеопазването, а да не стане по-лошо. Уви, то ще стане с това, което правят днес. Хубавото е, че има алтернатива. Че българските граждани я чуха и изборът е техен.", "date": "2018.11.27", "title": "Корнелия Нинова: Внасяме Закона за бюджета на Здравната каса в Конституционния съд"}
{"url": "http://www.cross.bg/sy-hiperzvykovi-raketi-1590263.html", "text": "/КРОСС/  През 2020-те години руските изтребители от пето поколение Су-57 най-вероятно ще се снабдят с хиперзвукови ракети, заяви шефът на корпорация \"Тактическо ракетно въоръжение\" (КТРВ) Борис Обносов.\"В перспектива, разбира се, може да очакваме, че оръжията на следващото десетилетие ще бъдат интегрирани на Су-57. Всичко с времето си, навярно и той ще има хиперзвуково оръжие\", каза Обносов, цитиран от \"Взгляд\".С хиперзвуковия комплекс \"Кинжал\" вече са снабдени руските свръхзвукови изтребители-прехващачи МиГ-31. В САЩ признаха, че това е \"сериозна заплаха\" за потенциалните противници на Москва.Самолетите с \"Кинжали\" дори вече бяха показани в рамките на парада на Победата на 9 май тази година. Британците от своя страна нарекоха възможността за въоръжаване на изтребителите Су-57 с хиперзвукови ракети \"предупреждение за трета световна война\". ", "date": "2018.11.27", "title": "Руските конструктори работят над хиперзвукови ракети за Су-57"}
{"url": "http://www.cross.bg/deeskalatziya-naprezhenieto-rymen-1590284.html", "text": "/КРОСС/ За деескалация на напрежението призоваха президентите на България и Полша Румен Радев и Анджей Дуда. Това стана ясно среща на двамата на \"Дондуков\" 2. Полският президент Дуда е на официално посещение у нас. „Призоваваме за сдържаност и разум\", подчерта Румен Радев.\"Обсъдихме с тревога ескалацията на напрежението между Русия и Украйна в Черноморския регион. Призоваваме за сдържаност, за разум, за възможно най-бърза деескалация чрез диалог, без употреба на сила, при гарантиране на свободата на гражданското корабоплаване, с незабавно връщане и освобождаване на моряците и корабите от страна на Руската федерация. За нас, като съседни страни в този регион, е изключително важно да не допуснем по-нататъшна ескалация\", заяви българският държавен глава.", "date": "2018.11.27", "title": "Румен Радев призова за деескалация на напрежението между Украйна и Русия "}
{"url": "http://www.cross.bg/ysloviya-dvizhenie-zimni-1590282.html", "text": "/КРОСС/ Шофьорите, на които им предстои пътуване през следващато денонощие да тръгват с автомобили, подготвени за движение при зимни условия, напомнят от АПИ. Прогнозата на метеоролозите е за сериозно застудяване като на много места дъждът ще се усили и ще преминава в сняг.Необходимо е да се кара внимателно, със съобразена скорост, да се спазват правилата за движение, необходимата дистанция и да не предприемат резки маневри. Блокирането на движението от превозни средства, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.На директорите на областните пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества.Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.11.27", "title": "АПИ: Шофьорите да тръгват на път с автомобили, подготвени за зимни условия"}
{"url": "http://www.cross.bg/trifonov-gradski-alekseii-1590283.html", "text": "/КРОСС/  Алексей Трифонов е новият председател на Софийския градски съд. Той бе избран с девет гласа „за\" от Съдийската колегия към Висшия съдебен съвет. Другият кандидат за поста Евгени Георгиев получи подкрепата само на четирима членове на колегиятаВСС не се съобрази с мнението на Общото събрание на Софийския градски съд, което преди седмица подкрепи с двойно повече гласове Евгени Георгиев спрямо Алексей Трифонов.Софийският градски съд беше без председател повече от година след като през август 2017 г. бившият му ръководител Калоян Топалов подаде оставка.Новоизбраният председател Алексей Трифонов до момента беше съдия в Софийския апелативен съд. През миналата година бе заместник-министър на правосъдието в служебното правителство на Огнян Герджиков. Преди години Трифонов бе член на Централната избирателна комисия от квотата на ДПС.", "date": "2018.11.27", "title": "Алексей Трифонов е новият шеф на Софийския градски съд "}
{"url": "http://www.cross.bg/krustovishte-ii-vhoda-1590285.html", "text": "/КРОСС/ 7 са отворените оферти за надзор при изграждането на кръгово кръстовище на път II-81 София - Монтана на входа на Костинброд, идвайки от София. Индикативната стойност за изпълнение на консултантската услуга е 18 300 лв. без ДДС. Отворените оферти по реда на тяхното постъпване в деловодството на АПИ са на: •\t„Ай ти ем проджект\" ООД;•\t„Мултиплекс инженеринг\" ЕООД;•\t„Ен ар консулт\" ЕООД;•\t„ИВТ консулт\" ЕООД;•\t„Пътконсулт 2000\" ЕООД;•\t„Консулт инженерингс\" ЕООД;•\t„Трансконсулт БГ\" ООД. Кръговото кръстовище ще бъде при пресичането на бул. „Ломско шосе\", който съвпада с трасето на републикански път II-81, и ул. „Полето\" в Костинброд. С изграждането на новото кръстовище ще се повиши безопасността на движение на входа на града.Снимката е илюстративна", "date": "2018.11.27", "title": "7 фирми искат да строят кръгово кръстовище на път II-81 София - Монтана на входа на Костинброд"}
{"url": "http://www.cross.bg/tyristi-protzenta-poveche-1590286.html", "text": "/КРОСС/ Кметът на Банско Георги Икономов отчете спад от 5% на английските туристи през 2018 година спрямо 2017-та. Данните бяха изнесени по време на регулярна среща на местния бизнес с представители на различни институции. Най-голям ръст в посещенията от чужбина идва от Израел, Сърбия и Румъния, стана ясно още от данните на хотелиерите в града.\"За съжаление спрямо 2017 година наблюдаваме спад от 5 процента на английските туристи, още един спад имаме и това е от Турция - там спадът е по-голям, около 10 процента. Имаме огромно увеличение на туристите от Сърбия - близо 45 процента, имаме огромно увеличение на туристите от Румъния - близо 30 процента, и туристите от Израел - израелските туристи са повече вече от македонските, повече са от сръбските. Русия също бележи ръст около 10 процента\" , каза още кметът Икономов.Той изрази мнение, че курортният град се нуждае от по-платежоспособни туристи, а не просто от повече туристи.\"Не съм сигурен дали искам да имаме ръст на туристите, по-скоро искам да задържим този ръст, но да започнат да идват по-богати туристи, по-платежоспособни туристи, така че да може да получава хотелиерският бранш и ресторантьорският повече пари за услугата. Тези пари да не са само за печалба, по-скоро да ги връща към подобряване на услугата, подобряване на качеството, увеличаване на заплатите на персонала, обучението им. Това е целта на по-високите цени на по-богатите туристи. Иначе с тези ниски цени, да, ние ще привличаме много туристи. В крайна сметка обаче, ако теглим чертата може да се окаже, че печалбата би могла да бъде по-малка, отколкото с по-малко, но с по-богати туристи\", коментира градоначалникът. ", "date": "2018.11.27", "title": "Банско отчете 5 процента спад на английските туристи през 2018-та"}
{"url": "http://www.cross.bg/sandanski-detzata-kytev-1590287.html", "text": "/КРОСС/ БСП алармира за бито от полицаи 17-годишно момче в Сандански. За случая съобщи заместник-председателят на ПГ на \"БСП за България\" Антон Кутев на брифинг в парламента. От левицата са получили сигнал от Конфедерацията за защита правата на децата за инцидент в петък вечер в Сандански, където четири деца - на 17 г. и 13 г., влизат в конфликт с цивилен полицай, който в момента не е на работа. Той е с кола, те са пеша, посочи депутатът. След около пет минути пристигат три полицейски коли и пребиват доста здраво едното от децата, разказа Кутев. Детето се е държало предизвикателно, но със сигурност не е налитало на бой, има показания на другите три деца, коментира той.Съдебномедицинската експертиза недвусмислено доказва насилие в непозволени рамки, каза Антон Кутев и посочи, че според съдебния лекар детето има над 20 рани по тялото. Според разказите на децата 17-годишният младеж бил бит веднъж пред тях, а после и в районното управление. Кутев посочи, че децата имат и клипчета на част от случилото се. Има показания от другите 3 деца\", заяви зам.-председателят на ПГ на левицата. Той бе категоричен, че каквото и да е направило това дете, то може да бъде арестувано, съдено и да бъдат приложени всички законови мерки срещу него.Експертизата гласи: \"Цялата челна област, както и лявата челно слепоочна област са осеяни с множество петнисти и ивичести охлузвания, покрити с корички на нивото на околния епидермис\", обясни той. По думите му става въпрос за над 20 рани по цялото тяло. \"Какво налага тази форма на арест?Моля да зададете въпросите: има ли превишаване на правата на полицаите, какво е наложило това момче да бъде бито по този начин, отговаря ли това на правилата за работа на полицаите и какви мерки ще бъдат взети към районното полицейско управление в Сандански и към съответните полицаи?\", заключи Кутев.Разпоредена е вътрешна проверка по случая с инцидента с непълнолетния 17-годишен младеж в Сандански, каза за Радио \"Фокус\" - Пирин ст. комисар Николай Хаджиев, директор на ОДМВР -Благоевград, по повод сигнала от Конфедерация за защита на правата на децата за пребито 17-годишно момче.Според ст. комисар Хаджиев проверката трябва да бъде завършена в най-кратки срокове и той ще може да коментира случая чак след това. Хаджиев допълни, че е разпоредена проверка по случая относно задържаното лице - непълнолетен 17-годишен младеж, който е бил задържан в петък във връзка с извършени от него противоправни деяния. По думите му същият е бил предаден на Прокуратурата и е минал през Районен съд - Сандански още в събота. Директорът на ОДМВР - Благоевград заяви, че има данни, че след това лицето си е извадило медицинско свидетелство. ", "date": "2018.11.27", "title": " БСП алармира за бито от полицията 17-годишно момче в Сандански"}
{"url": "http://www.cross.bg/muzhete-zhenite-zaplashtaneto-1590278.html", "text": "/КРОСС/ Жените в България печелят с 14,4 % по-малко от мъжете, докато разликата в заплащането между двата пола в Европа е 16,2 % в полза на мъжете. Това заяви вицепрезидентът на КНСБ Чавдар Христов по време на конференция на тема „Ден на равното заплащане между жените и мъжете - българският отговор\". Дискусията, която е посветена на Деня на равното заплащане между мъжете и жените, бе организирана от Конфедерацията и Фондация „Фридрих Еберт\".Акцент в конференцията бе поставен върху факторите, на които се дължи разликата в заплащането между жените и мъжете и върху механизмите за минимизиране на различията.Според вицепрезидента КНСБ Чавдар Христов проблем у нас са утвърдените стереотипи, момичетата да се насочват към образование и професии, които са по нископлатени . 44 на сто от жените у нас са в риск от бедност - повече от половината заети жени са концентрирани в ниско платените отрасли, в които средната работна заплата е от 670 до 900 лева, при средна заплата 1135 лева. Заетостта на жените преобладава в две от трите най-ниско платени икономически дейности, при това с по-ниска работна заплата от тези на мъжете: хотелиерство и ресторантьорство -16,8, други дейности с -13,3; обредни услуги; химическо чистене, пране, фризьорски услуги, козметика - всички тези данни кореспондират с по-ниската пенсия на жените с 27,7 от тези на мъжете, по-голямата бедност и социално изключване\", допълни още Христов.„На пазара на труда у нас равното заплащане за един и същи труд все още не е реалност. Причините за това са комплексни. Стереотипите въз основа на пол могат да отредят на жените и мъжете предварително определени роли, като по този начин ограничават свободата им да избират своя професионален път. Друга причина е дисбалансът между професионалния и личния живот. Необходимо е да работим за преодоляване на стереотипите при избор на образование и професия, заяви заместник социалният министър Султанка Петрова.Според директора на фондацията за България д-р Хелене Кортлендер въпреки, че двата принципа \"равно заплащане за равна работа\" и \"равно заплащане за работа с еднаква стойност\" са правно фиксирани с Договора за Европейския съюз още от самото начало, в ЕС все още има средна разлика в заплащането на жените и мъжете от 16,3%, т.е. почасовото заплащане на работещите жени е с 16,3% по-ниско от това на мъжете.„И все пак съществуват огромни различия между 28-те държави-членки: Докато разликата в заплащането на жените и мъжете в Италия и Люксембург е само 5,5%, то в Естония е 26,9%. България e малко под средата с разлика  около 14,4% .От друга страна в България тази разлика се увеличава, вместо да намалява - така че има основания за безпокойство, обясни още Кортлендер.Аргументът, че разликата в заплащането на жените и мъжете произтича от индивидуалния избор или предпочитанията на жените, трябва да бъде поставена под въпрос по няколко причини: първо, така нареченият индивидуален избор е вграден в институционални структури като социалната система и нейното  функциониране. Второ, формирането на заплатите е сложен процес и често се основава на полови стереотипи, исторически развития и властови отношения.„Така че затварянето на пропастта не е лесно - то се нуждае от подход, който разбира сложността на разликата в заплащането на жените и мъжете и как то действа на различни нива - професионално, организационно и държавно\", допълни още директорът на фондация „Фридрих Ебърт\".Според доц. Лилия Димова секторите в България с най-голяма разлика в заплащането са здравеопазване (30%), преработваща промишленост (25%) и финанси (22%). Има обаче и обратни различия - в строителството мъжете получават с 13% по-малко от колежките си, а в административните дейности - с 25%. ", "date": "2018.11.27", "title": "Жените в България печелят с 14,4 % по-малко от мъжете"}
{"url": "http://www.cross.bg/raiiona-georgiev-prah-1590288.html", "text": "/КРОСС/ Жителите на пловдивските села Гълъбово, с. Белащица, с. Марково, с. Брестник, гр. Куклен и с. Цар Калоян, заедно с Политически клуб „Екогласност\" се събраха на протест от 11:00 часа, пред сградата на швейцарското посолство в София. Поводът е дейността на компанията „Холсим\" България, част от световния лидер в производството на цимент, инертни материали и бетон Лафарж Холсим, със съдебна регистрация на територията на Конфедерация Швейцария.Вече няколко месеца жителите на седемте населени места искат да се вземат мерки срещу компанията.В резултат на производствената дейност на компанията и незаинтересоваността й относно запазването на околната среда и чистотата на въздуха, в последните години рязко са се увеличили респираторните заболявания сред населението, включително деца. Лидерът на огранизацията „Екогласност\" Емил Георгиев връчи писмо-обръщениекъм Н.Пр. Мюриел Берсе Коен, посланик на конфедерация Швейцария у нас, което беше взето от Герасим Герасимов.От своя страна представителят на посолството обеща да запознае посланик Коен с проблема и се ангажира да устрои среща на негодуващите с нея до края на годината.\"Аз ще предам вашето желание и при първа възможност ще опитам да организирам една среща, за да запознаете лично и посланика с вашите искания\", обърна се представителят на посолството към председателя на \"Екогласност\" Емил Георгиев. Той обеща срещата да се състои до края на тази година. Емил Георгиев поиска да присъстват кметовете на засегнатите населени места и тези на инициативни комитети. Георгиев уточни пред медиите, че живеещите в района изразяват своето недоволството от това, че в резултат на взривни дейности природата в региона е придобила вид на лунен пейзаж. Едва ли не живеем на Червената планета. В резултат на взривните дейности се отделя огромно количество прах. Има доказателства за респираторни заболявания на хората, има напукване на къщите в Белащица, защото кариерата се намира по пряка линия на не повече от един километър. За първи път виждаме концесия, която се експлоатира, но няма действия по рекултивация. Освен това в района се движат тежкотоварни автомобили, които изнасят този кариерен материал, особено когато вали дъжд долу, се получава един слуз, който води и до катастрофи в района, каза ГеоргиевПроблемите, пред които са изправени жителите на седемте населени места са следните:редовно превишаване на показателите на емисиитепрах във въздуха при преработване на суровината, най-вече заради неизползването на изискваните по договор хидрофорни уредби за подтискане на прахоотделянето; липса на ежедневно оросяване на използваните пътища и площадки; не се осъществява почистване и измиване на пътя от републиканската пътна мрежжа в района на кариерата, което е задължение на инвеститора; шум, прах и замърсявания на почвите са констатирани от жителите на района; изключително шумни и създаващи облаци бял прах пробивно-взривни работи, чиято взривна вълна и импулсен шум водят до замърсяване и дискомфорт за живущите в района; нанасят се щети на биологичното разнообразие от флората и фауната на района, които не се компенсират чрез задължителната поетапна биологична култивация на отработените площи; камионите, които излизат от предприятието замърсяват пътната настилка с кал, прах, малки и големи камъни, като по този начин създават реална предпоставка за пътни произшествия, каквито има немалко случили се; 4 водоизточника са в близост до кариерата, която е на по-малко от 800 м до най-близките къщи в Белащица. Дейностите свързани с добива на подземни богатства могат да доведат до рязко спадане на подпочвените води, до нарушаване функционирането на изградени помпени станции и намаляване дебита на помпените машини за питейна вода; изключително тежко нарушение на Закона за концесиите е излизането извън границите на концесията, констатирано с нарочен протокол от съвместната проверка на Министерство на енергетиката, ПК „Екогласност\" и жители от региона, извършена на 20.07.2018 г.Снимка: Dir.bg", "date": "2018.11.27", "title": "Жители на пловдивски села протестираха пред Швейцарското посолство"}
{"url": "http://www.cross.bg/leva-godina-mlrd-1590289.html", "text": "/КРОСС/ Парламентът прие рамката на бюджета на НЗОК за 2019 година. \"За\" гласуваха 91 народни представители, 51 бяха \"против\", а 12 се въздържаха. Депутатите отхвърлиха предложената от БСП рамка за бюджета на НЗОК. В нея се предвиждаха допълнителни приходи от 140 млн. лв. Решено бе Фондът за лекуване на деца в чужбина да бъде прехвърлен към НЗОК и лимитите за доболничната помощ да останат.Парламентът реши Изпълнителна агенция \"Медицински надзор\" да извършва проверка за съответствието на дейността на лечебното заведение с изискванията на Закона за лечебните заведения и със здравните изисквания. Лечебните заведения трябва да приведат дейността си в съответствие с новите медицински стандарти по Закона за лечебните заведения в срок до 6 месеца от влизането им в сила, но не по-късно от 31 декември 2019 г.При установяване на несъответствия с изискванията изпълнителният директор на ИА \"Медицински надзор\" определя срока за отстраняването им. Когато в определения срок те не са отстранени, той има право да отказва да пререгистрира лечебното заведение и да отправи мотивирано предложение до министъра на здравеопазването за отнемане на разрешението за осъществяване на лечебна дейност.490 млн. лева повече отпуска държавата в бюджета за 2019 година, в сравнение с 2018 година. За следващата година приходите в бюджета ще бъдат в размер на почти 4,3 млрд. лева. Ръстът в приходите е с 418,4 млн. лв. спрямо 2018 година. Здравноосигурителните приходи ще бъдат над 4,2 млрд. лева, в които влизат трансфери за здравно осигуряване и здравноосигурителни вноски.През следващата година Министерството на здравеопазването ще изплати 43 хил. лева на НЗОК за разходи.Разходите в бюджета на Касата са в размер на над 4,3 млрд. лева. Те са с над 489 млн. лева повече в сравнение с 2018 година. Разходите за персонал са в размер на над 41 млн. лева, за административни дейности- над 12 млн. лева, за здравноосигурителни плащания- малко над 4,1 млрд. лева.Парламентът реши размерът на задължителната здравноосигурителна вноска за 2019 година да бъде 8%, предаде репортер на Агенция \"Фокус\". Размерът на вноската ще бъде същият, както през 2018 година.В бюджета на НЗОК 2,5 млрд. лева отпуска държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - малко над 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са средствата за дентални дейности, а 1,2 млрд. лева за лекарства и медицински изделия. Около 2 млн. хоспитализации по клинични пътеки и 1,5 млн. клинични и амбулаторни процедури ще се финансират със средствата за болнична медицинска помощ.6,5 млн. дентални дейности ще се финансират през 2019 година, което е с 50 хил. повече спрямо тази година. Около 1,5 млн. здравноосигурени лица ще получават лекарства, заплащани напълно или частично от НЗОК за домашно лечение. Ще се заплащат лекарствени продукти на над 33 хил. здравноосигурени лица за лечение на злокачествени заболявания в условията на болнична медицинска помощ.Очакваният брой пациенти за 2019 г. за извънболнична диагностика и лечение с медицински изделия е над 100 хил., а за болнично лечение- 40 хил. ", "date": "2018.11.27", "title": "Прехвърлиха към НЗОК Фонда за лечение на деца в чужбина"}
{"url": "http://www.cross.bg/orizovo-zhelyazkov-skytare-1590290.html", "text": "/КРОСС/ 86 % от модернизацията на жп отсечката Скутаре - Оризово е завършена. Това заяви министърът на транспорта, информационните технологии и съобщенията Росен Желязков по време на инспекцията на проекта. 26-километровият участък между Скутаре и Оризово ще бъде завършен в началото на следващата година, допълни министърът.Росен Желязков коментира, че през двата програмни периода на оперативната програма са завършени над 70% от строителните дейности по направлението от София до Бургас. \"По-голяма част от работата по жп трасето е изпълнена. Остава по-трудната и по-важната задача от гледна точка на пътниците - да бъде подобрен комфортът и да се намали времето за пътуване\", посочи Желязков. По думите му, за да бъде използван рационално целят капацитет на жп линията София - Бургас е необходимо закупуването на нови мотрисни влакове, с което ще се намали времето за пътуване под 4 часа. Според транспортния министър до тогава за клиентите на БДЖ трябва бъдат осигурени по-чисти и по-уютни условия, в рамките на наличния подвижен състав.По време на проверката министър Росен Желязков беше придружаван от генералния директор на Национална компания „Железопътна инфраструктура\" Красимир Папукчийски. Двамата посетиха още жп гарите Белозем и Оризово, които също са обновени в рамките на проекта.Проект „Рехабилитация на железопътен участък Скутаре-Оризово\", който е част от втората фаза на проект „Рехабилитация на железопътната инфраструктура по жп линията Пловдив - Бургас\" е финансиран от ОП „Транспорт и транспортна инфраструктура 2014 - 2020\". Отсечката Скутаре - Оризово е с дължина 26 км и нейната рехабилитация е на стойност 70 млн. лева. Изпълнението на обекта предвижда проектиране, укрепване на земното платно, полагане на нов железен път, изграждане на нова контактната мрежа в участъка Скутаре - Оризово, работи по системи за осигурителна техника и телекомуникации, рехабилитация на технически сгради и приемни здания на жп гарите Маноле и Белозем, както и жп спирка Опълченец.", "date": "2018.11.27", "title": "Росен Желязков: 86 % от строителството на жп отсечката Скутаре – Оризово е напълно изградена"}
{"url": "http://www.cross.bg/byrgas-vuzdyh-komitet-1590272.html", "text": "/КРОСС/  Общинският съвет в Бургас отказа да гледа искането на Инициативен комитет за провеждането на местен референдум за чист въздух. Двама общински съветници оттеглиха подписите си от внесената докладна записка. Това се случи преди заседанието във вторник сутринта.Така възможността за допитване до бургазлии се провали. Мотивите им са, че референдумът се използва за политически цели и ще струва твърде много на Община Бургас. С далеч по-малко средства е възможно да се предприемат реални мерки по разрешаването на проблема с мръсния въздух. \"Референдумът ще струва около 420 хиляди лева. Той ще бъде проведен на 27 януари 2019 г.,което означава, че ако не събере 50% от гласоподавателите в Бургас, идеята просто ще пропадне\", заяви общинският съветник Ивайло Вагенщайн.\"За мен това е начин да бъде сложена точка по въпроса, но то няма как да се случи, защото проблемът съществува. Той трябва да бъде решен\", каза Даниела Божинова от Инициативния комитет.", "date": "2018.11.27", "title": "Отказаха референдума за по-чист въздух в Бургас"}
{"url": "http://www.cross.bg/bayada-dolara-raboti-1590273.html", "text": "/КРОСС/ 71-годишен американски бизнесмен раздаде 20 милиона долара като бонуси за служителите на компанията си в знак на \"чиста благодарност\", съобщи CBS Philly.Марк Баяда е основател и собственик на Bayada Home Health Care - компания, специализирана в грижи за възрастни хора във Филаделфия, която предлага медицински грижи за пациенти по домовете. Фирмата работи от 1975 година.Миналата седмица собственикът събрал част от служителите си на празничен обяд по случай Деня на благодарността и им съобщил решението си.\"Вземам 20 млн. долара и ги разпределям между вас. Искам да покажа благодарност към всички за усърдието, с което се грижите за нашите клиенти. Денят на благодарността е специално време, в което човек трябва да си направи равносметка и да каже \"щастливец съм\", заявил бизнесменът в емоционална реч.В Bayada Home Health Care, която се оценява на 1,4 милиарда долара, работят 26 000 души. 20-те милиона долара са разпределени между тях според стажа им в компанията.Касандра Фрийман, която е майка на три деца, работи в Bayada от 38 години. Тя е медицинска сестра и се грижи през нощта за пациент с парализа на всички крайници. Нейният бонус ще е в размер на 6550 долара. Фрийман споделя, че ще даде пари на две от децата си, които са в колеж.\"Това са обикновени хора, които работят здраво в бизнес от сферата на услугите с малък марж на печалба - за мен е чест да работя с тях,\" казва още Марк Баяда.Никол Грийн, педиатрична медицинска сестра, сред чиито клиенти са преждевременно родено бебе и дете с церебрална парализа, работи в Bayada от едва три години и ще използва получните средства за висшето образование на дъщеря си.\"Всички бяха шокирани - мислехме, че това е просто празничен обяд. Марк ни изненада напълно. Нямаше нужда. Аз работя в Bayada от скоро, но сега оставам служител до живот\" разказва Грийн пред Yahoo Lifestyle.Дори пенсиониралите се служители, напуснали компанията след 2010 г., са получили част от сумата. ", "date": "2018.11.27", "title": "Бизнесмен раздаде $20 млн. бонуси на служителите си "}
{"url": "http://www.cross.bg/ykraiina-ykrainskite-sigyrnost-1590274.html", "text": "/КРОСС/  Украинските моряци, задържани в неделя за нарушаване на руската граница в района на Керченския проток, ще бъдат прехвърлени в Симферопол, където съд днес ще разгледа мерките им за неотклонение, съобщи ТАСС, като цитира представителя за правата на човека на Крим (омбудсмана) Людмила Лубина. Задържани са три украински военноморски кораба.Не е ясно дали съдебното заседание ще е открито, отбелязва ТАСС. Лубина не дава повече информация, като пояснява само, че ще се гледат мерките на 10-12 души.По-рано омбудсманът заяви, че на моряците ще бъде осигурена безплатна адвокатска помощ. Тя също така отбеляза, че според нейната информация няма \"заплахи за живота и здравето\" на моряците, тъй като ранените имат повърхностни рани, от осколки били засегнати само \"меките тъкани\".Вчера Украйна настоя задържаните моряци да бъдат разглеждани като военнопленници, но от Москва отговориха, че те не са спазили законодателството на Русия и са нарушители на държавната граница. Нарушителите на границата се преследват в строго съответствие със законодателството, заяви говорителят на Кремъл Дмитрий Песков.Междувременно ръководителят на Службата за сигурност на Украйна (ССУ) Василий Грицак потвърди информацията за присъствието на двама офицери от военното контраразузнаване на борда на корабите на украинския флот. За това официално съобщи късно вчера руската Федерална служба за сигурност. ФСС съобщи още, че при разпитите екипажите на украинските кораби са признали, че извършили провокация в руски териториални води, като не са отговорили на сигналите да спрат.\"Служителите на украинските специални служби са изпълнявали официални контраразузнавателни задачи в подкрепа на украинския флот, както е предвидено в член 12 от Закона на Украйна\" за службата за сигурност на Украйна\", съобщиха от пресслужбата на ССУ.Украинският президент Петро Порошенко пък предупреди за \"крайно сериозна\" заплаха от сухопътно нахлуване.Снимка: AP/БТА", "date": "2018.11.27", "title": "Русия ще съди украинските моряци като нарушители на границата"}
{"url": "http://www.cross.bg/infusion-ivan-shopov-1590275.html", "text": "/КРОСС/ В  препълнената зала на Пространство 108 в София през уикенда се случи дългоочакваното представяне на най-новия общ албум на Теодосий Спасов и Иван Шопов InFusion. Неповторимият тандем на иконичния за българския джаз виртуоз на кавала Теодосий Спасов и майсторът на електронния звук Иван Шопов отведе екзалтираната публика на вълнуващо иструментално пътешествие към далечни светове и континенти, през разнородни музикални традиции, трудно поддаващи се на жанрови определения, но стъпили върху фундамента на етно джаза и българските фолклорни мотиви.С изпълнението на живо на всички 10 трака от албума InFusion двамата музиканти  подариха на около 500 нетърпеливи да ги чуят фенове едно космическо преживяване - вливане между звук и емоция, визия и атмосфера, композиция и импровизация, един своеобразен празник на сетивата, който стана факт и благодарение на гостуващите артисти - талантливият пианист Димитър Бодуров и дамите от вокална група Авигея, чиито гласовете накараха публиката буквално да настръхне.За незабравимото сетивно преживяване допринесе и специално разработена за албума InFusion визуална среда, дело на артиста Лора Шопова. Въздействащите видео-импресии, генерирани на базата на звука, създадоха една атрактивна мултисетивна атмосфера и превърнаха столичното Пространство 108 в същинска приказка, на която присъстващите просто не можеха да се наситят - твърдение подкрепено от факта, че музикантите бяха извикани на бис от нестихващи аплодисменти.За доброто преживяване в студената ноемврийска вечер, зрителите се насладиха на самобитни коктейли от Винпром Троян, чиято основна съставка бе Троянска сливова ракия, а имената на напитките бяха вдъхновени от композициите в албума inFusion.Събитието бе подкрепено от Загорка, защото със Загорка може да намерите доброто тук и сега.По време на концерта-промоция настъпи и моментът, който всички ценители очакваха с нетърпение - да се сдобият с копие на InFusion. Албумът, издание на лейбъла Etheraudio Records, вече може да бъде поръчан и онлайн от:   и , както и слушан на . Съвсем скоро ще станат ясни и други локации на разпространение, които ще бъдат обявени на фейсбук страницата на Иван Шопов (/).Една от най-хубавите новини за колекционерите е, че в началото на 2019 г. InFusion ще излезе и на 180-грамов бял винил. Оригиналната визуална идентичност и на двата продукта са дело на вещите майстори от Fontfabric.  ", "date": "2018.11.27", "title": "Теодосий Спасов и Иван Шопов представиха най-новия си общ албум InFusion"}
{"url": "http://www.cross.bg/godina-sezon-tzvetove-1590276.html", "text": "/КРОСС/  Искате да сте в планината, но с подчертан собствен стил? Зимните спортове вече не са просто адреналин, скорост и здрав дух. Модата отдавна прескочи червения килим и се пренесе по планинските склонове. И тази година най-известните световни брандове оставиха собствен почерк върху екипировката, акцентирайки на новите тенденции. Бутиковата верига MAXSPORT представи стилното ревю Winter Fashion Show с най-новите колекции на световните брандове за сезон 2018/2019 в своя магазин на бул. „България\" в София. Тази година в ролята на манекени бяха приятели, клиенти и партньори на MAXSPORT. Над 100 гости присъстваха на ексклузивното събитие, изцяло издържано в алпийски стил и придружено с изискано вино, специални отстъпки и добро настроение, подкрепено от сетовете на DJ Rud Fellah. Събитието се осъществи с подкрепата на Smart Lady от Fibank и Diners Club International First Lady.Луксозният бранд Emporio Armani 7 тази година залага на камуфлажни екипи - в сиво за мъжете и в бебешко синьо за дамите. ЕА7 продължава колекцията с изчистени модели в традиционни цветове. За младите и разчупени скиори марката предлага сигнални шарки, с които няма как да останат незабелязани на пистата. За елегантните ценители на удобството и топлината в колекцията на бранда присъстват изчистени линии и голям избор от цветове.Италианците диктуват модата и всеки риск при тях е добре премерен, защото знаят, че бързо ще се превърне в хит. След миналогодишната класическа колекция на VIST, издържана предимно в сиво и черно, тази година виждаме богатство от цветове - бяло, сиво, синьо, черно и червено, но и някои много дръзки и екстравагантни модели за пистата - пух, пера, леопардов принт и крещящи нотки по италиански. VIST успешно комбинира града и планината и всичките им модели наподобяват стилно спортно-елегантно градско облекло. Брандът скъсява границите между класическото ски оборудване и градското ежедневие. VIST отново е на висота при екипировката за състезатели и за поредната година облича нашите алпийци, сноубордисти, ски бегачи и скачачи.Новата революционна технолoгия на Atomic за този сезон се нарича Prolite - олекотена конструкция с усилени ключови зони. Ще я откриете както в бетселъра при ски обувките от последните сезони - серията Hawk, така и в някои от моделите ски в серията Vantage. Технологията Prolite прави обувките по-леки и здрави, олекотява завоите и стабилизира стойката. Класика при марката си остават състезателните ски, които обраха всички купи през последните години на краката на големите звезди Михаела Шифрин и Марсел Хиршер. Много очаквания за този сезон има и към хитовата серия Redster X - X означава \"кръстосан завой\", перфектната комбинация от гигантски слалом и слалом, за която мечтае всеки напреднал любител на белите спортове. Продължава и сътрудничеството на ATOMIC с американската фрирайд суперзвезда Крис Бенчетлър, като през новия сезон Atomic излиза с три варианта на модела Bent Chetler, както и с нови автомати, за скиорите, които искат да скъсат границите, изграждайки перфектен баланс при каране. Fisher също не забравят, че скиорите искат всяка година да усъвършенстват усещането за свободата си при каране. Независимо дали става въпрос за пистите или за фрийрайд новите продукти на бранда са точно съобразени с индивидуалните нужди на всеки скиор.След като само преди година KJUS разбиха традициите на пух и прах, въвеждайки новото поколение плетени якета Freelite с воден стълб 20 000 mm и спечелиха награди за иновативния продукт на най-голямото зимно изложение на спортни стоки ISPO, тази година продължават да развиват и впечатляват с този модел. С повече избор при цветовете, Freelite ще продължи да събира погледите на пистите и този сезон.Основен акцент в новата колекция KJUS е и сътрудничеството с италианския моден диктатор Loro Piana, известен с изключително качествените и скъпи материали. Издържана в класическите цветове синьо и сиво, комбинацията на вълна с други материали ще впечатли както дамите, така и господата.Легендарната марка ръчно направени ски Volant излезе с нова колекция от четири модела за  всички скиори - от опитният любител до амбицирания начинаещ. Изборът на точния модел - между царя на ските Black Spear, хита на сигурността Silver Spear, игривия вариант Silver и луксозния Platinum, дават категорична елегантност, удобство и стил при каране, какъвто може да осигурят само Volant.Този сезон LEKI представя поредната иновация при щеките с модела Tour Stick Vario Carbon. Компактният продукт дава възможност за индивидуално определяне на дължината на щеката. При дамите комплектът се предлага и с розови елементи. Ръкавиците на LEKI отдавна извоюваха привилегията да са предпочитаната марка щеки и ръкавици за най-добрите скиори в белият керван. LEKI са и спонсор на българският национален отбор и младата ни звезда Алберт Попов, който само преди седмица завърши на 20-то място в първия за сезона слалом за Световната купа, който се проведе в Леви /Финландия/ и с това стана първият българин от 32 години насам с точки в тази дисциплина след Петър Попангелов.Доказаният японски лидер Phenix отново не изневерява на своята мисия да предложи изключително комфортно спортно облекло, карайки състезатели и любители да се наслаждават на планината дори при екстремни атмосферни условия. Специалната колекция за норвежкият ски отбор, издържана предимно в синьо, гарантира на професионалистите максимално добро представяне . В мъжката и дамската колекция за новия сезон също няма компромис с материите, като цветовете са преобладаващо в сиво, червено, бяло и синьо с различни акценти. Детската серия смело може да се нарече „Цитрус\", заради пъстротата на моделите.Танците също са спорт, но в снежни условия е по-добре да се спортува с ботуши. От 70-те години на миналия век Moon Boot серията на италианската Technica е вечен хит за всички възрасти в планината. Феерия от цветове - от бяло до черно, преминавайки през неоново зелено, пурпурно червено, розово, синьо, бежово, златно, сребърно и какво ли още не... Мoon Boot нямат конкуренция по отношение на топлината и стабилността в планински условия. С шикозната си визия, с красиви детайли - пух, косъм, ластични въжета, бляскави елементи, те безспорно са сред любимите продукти през зимния сезон.Брандовете, предлагани от MAXSPORT, оставят впечатление на пистите и предлагат варианти за всеки вкус. Дръзки, стилни, класически, щури, елегантни, топли, спортни и удобни, моделите имат различни предимства. Водещата детска марка за облекло Reima този сезон залага на дизайнерски решения, съчетани с  функционалност, безопасност, иновации и свеж финландски дизайн в топлите цветове на природата.От тази година сред луксозните брандове, предлагани в MAXSPORT, е и J.Lindeberg. Брандът носи името на своя основател Йохан Линедеберг, станал световно известен с провокативните си послания като маркетинг директор на един от световните гиганти при джинсовите облекла. Отегчен от органиченията при разработване на негови визии и модели, Линдеберг решава да създаде своя марка. Започва с облекла за голф, но бързо разширява дейността си и завладява успешно модата и при зимните спортове от няколко години насам. Линиите са изчистени и много стилни, подходящи както за спорт, така и за ежедневието. ", "date": "2018.11.27", "title": "Зимно шоу на модата представиха MAXSPORT"}
{"url": "http://www.cross.bg/chetvurtuk-energetitzi-maritza-1590270.html", "text": "/КРОСС/  Голям протест в София в четвъртък на енергетици и миньори организират от конфедерация на труда „Подкрепа\". Причината е неяснотата около бъдещето на въгледобива в района на мини „Марица - Изток\".В четвъртък шествието ще започне в 13 ч. и ще премине през софийските улици, като ще спре пред основните министерства, които могат да решат проблема.В петък се очаква среща на представители на КТ „Подкрепа\" и КНСБ с президента и с премиера.Близо 50% от електроенергията в България се произвежда от тецовете на въглища, а от сектора се издържат цели региони в страната. Тецовете трябва да отговарят на по-високи екоизисквания и има риск това да остави въглищата в история.Утре миньори и енергетици в КНСБ излизат на митинг в Раднево в защита на работните си места в комплекса „Марица - Изток\". ", "date": "2018.11.27", "title": "Миньори и енергетици излизат на протест в София в четвъртък "}
{"url": "http://www.cross.bg/pomosht-podcherta-byudzheta-1590279.html", "text": "/КРОСС/ „Искаме да бъдат изсветлени разходите за здравно неосигурените пациенти\". Това заяви народният представител от ПГ на „БСП за България\" проф. Георги Михайлов. По думите му това ще помогне и на НЗОК, на НС и на Министерство на здравеопазването да определят политiка за изсветляване на доходите изобщо, за да се намалят тези разходи, които са сериозни - броят на здравноосигурените е 700 000.  Той подчерта, че левицата предлага и изсветляване на участието на държавата в заплащането на здравното осигуряване на най-уязвимите групи, деца и пенсионери. „Ние много държим за цялата минала календарна година тези разходи да бъдат много точно определени по групи, за да може да се следи от държавата- какви  са разходите, в рамките на годината, които тя да уреди\", обясни социалистът и подчерта, че това предложение е подкрепено и от Лекарския съюз.Проф. Михайлов заяви, че в бюджета, предлаган от управляващите,  няма нищо ново - няма промяна в цялостния обем и неговото съотношение към обемите за болнична дейност, както и между обемите за болнична помощ и този за лекарства. „Според организацията на общопрокатикуващите лекари няма промяна в разходите и за доболнична помощ, въпреки че те реално са увеличени. Тенденцията, която те искат и която се препоръчва от Световната банка и Световната здравна организация, не е налице в този бюджет\", каза още той. Михайлов подчерта, че има и редица спорни предложения - болници, които са сключили договор след 1 януари, същата календарна година, няма да получат договор с НЗОК, НС да решава за разкриване на болници, а МС- за разкриване на дейности. По този начин административно се спира развитието на болниците. По думите със закона за НЗОК, който е временен, се внасят промени в 14 други закона, което противоречи на законодателния процес в България„Против сме лимитите при изпълнение на медицинска дейност в извънболничната помощ\", заяви доц. Георги Йорданов. Той подчерта, че депутатите трябва ясно да кажат- дали приемат лимитирането на дейността, когато те се нуждаят от медицинска помощ и отидат в извънболничната помощ. „Няма нормален човек, който да се съгласи да има лимит на това, което прави лекарят, когато нуждаещият се пациент отиде пру него и има нужда от лечение\", каза още той.Йорданов подчерта, че съставилите на бюджета са записали 2 млн. хоспитализации, но по данни на лекарите- те са над 3 млн. „Обемът, който предстои да бъде разпределен по изпълнители на болнична помощ ще бъде с 1/3 по-малък от този- в бюджета за 2018г. Ако законът бъде приет така, ще намалеят сегашните лимити, което ще предизвика сериозна вълна на недоволство както у лекарите, така и у пациентите\", подчерта Йорданов.сен„Няма данни- колко средства се превеждат от държавата за здравно неосигурените, които са минали на лечение тази година. Това е публичен ресурс и той трябва да бъде ясен\", допълни народният представител Илиян Тимчев. Той предложи да бъде създаден фонд за здравно неосигурените и да минава през Касата, за да се изсветли. „С бюджета управляващите казват, че запазват статуквото. В програмата им се казва, че ще насочат усилия към извънболнична помощ и профилактика. Отново само се увеличават средствата за лекарства, а достъпността и качеството на медицинската помощ не се случва\", каза още Тимчев.„Досега, всички години назад от създаването на Касата, e имало повече приходи при изпълнение, но те винаги са оставали в централния бюджет. Не съм съгласна Надзорният съвет да решава съдбата на тези средства, тъй като НС е органът, който трябва да направи актуализация на бюджета на НЗОК и по нейно искане, ако има необходимост, да се насочат по дейности\", допълни народният представител Валентина Найденова. ", "date": "2018.11.27", "title": "Проф. Георги Михайлов: Здравеопазването трябва да излезе на светло"}
{"url": "http://www.cross.bg/komynikatziite-komynikatzionnata-eksperti-1590277.html", "text": "/КРОСС/  Провелата се миналата седмица във Великотърновския университет конференция на тема „Стойността на комуникациите в дигиталната ера\" изведе на преден план редица проблеми на съвременното общуване в глобален план, като достоверността на медийното съдържание, посланието на различните типове кампании, и сблъсъка на позиции при отделните звена в комуникационната верига. Международно признати професионалисти и учени в областта на комуникациите, местни експерти, бизнес лидери и журналисти обединиха своите гледни точки пред предизвикателството да открият начин за измерване на комуникационната стойност. Днес тя далеч не се изчерпва само до цифрите и обхвата на достигната аудитория.„Големият проблем с фалшивите новини не е това, че някой ги пише, големият проблем е, че някой им вярва.\", сподели вицепремиерът Томислав Дончев в своите приветствени думи при откриването на събитието. Според него създаването на опорни механизми за критично мислене и проверка на истинността на информацията е основният смисъл от провеждането на конференцията. „Светът е интерпретацията, която имаме за него. Всеки може да отстоява и да се бори за собствената си интерпретация, което е най-красивото в дигиталната демокрация\", допълни вицепремиерът. Заместник-кметът на Велико Търново Георги Камарашев и ректорът на Великотърновски университет проф. д-р Христо Бонджолов също се включиха с встъпително поздравление към участниците, гостите и организаторите на събитието, Сдружение „Знание-интензивно развитие\" (KIDA), с основен партньор A Data Pro, и изтъкнаха стойността на такъв тип конференция за региона и утвърждаването му на европейско ниво като център за знание-интензивни услуги. Изпълнителният директор на Международната асоциация за оценка и измервания на комуникациите (AMEC), Джона Бърк, застъпи най-актуалните достижения при разкриването на комуникационната стойност. Нейната лекция акцентира върху интегрирането на стратегическите барселонски принципи в разработената от AMEC методика и върху необходимостта от предварително съгласуване на организационните и комуникационни цели и съответната им обвързаност с бизнес резултатите. Възгледите и анализа си за най-релевантните за достигане до потребителя канали представи и Владимир Петков, изпълнителен директор на Identrics и CTO на A Data Pro.  С Практически семинар на комисията по измерване и оценка към Института по Връзки с обществеността (IPR, САЩ) лекционната част плавно премина в интерактивен и дискусионен формат.Закономерно, най-съществен сблъсък на позиции се открои при дискусионния панел „Медии срещу бранд журналистика\" в който се включиха главните редактори на „Дневник\" и SeeNews, Велислава Попова и Невена Кръстева, както и творческият директор на proof Ангел Искрев, и проф. д-р Илиана Павлова, ръководител на Катедра „Журналистика и ВО\" към ВТУ. Адекватният подбор на подходящите медийни канали и структурираното и достоверно съдържание се отличиха като водещи фактори за успешна комуникация, въпреки принципно различните нагласи и очаквания от двете страни на комуникационната барикада. Тедненциите и спецификите в общуването по хоризонталата клиент срещу агенция ясно се очертаха във финалния едноименен панел, представени от комуникационните експерти на „Софарма\" АД и Престиж-96\" АД, наред с водещите експерти от PR средите Александър Христов и Ива Григорова.Конференцията събра повече от 160 гости от цялата страна, с различен професионален и научен профил, студенти от водещи университети, бизнес практици и мениджъри.Събитието се финансира от Европейския съюз чрез Европейския фонд за регионално развитие и Оперативна програма „Иновации и конкурентоспособност\". Реализира се с партньорската подкрепа на Международната асоциация за оценка и измервания на комуникациите (AMEC), Института по Връзки с обществеността (IPR), Великотърновски университет „Св. св. Кирил и Методий\", компанията за медийни анализи Perceptica и софтуерния университет СофтУни. Медийната подкрепа за международната конференция е от Капитал, Дневник и See News. ", "date": "2018.11.27", "title": "Вицепремиерът Томислав Дончев, комуникационни експерти и бизнес лидери анализираха общуването в дигиталната ера"}
{"url": "http://www.cross.bg/bulgariya-petkov-tzentrali-1590280.html", "text": "/КРОСС/ От АБВ ще се борим за пряка доставка на газ от Русия, както за България, така и за Европа. Това заяви по време на пресконференция председателят на Алтернатива за българско възраждане Румен Петков. „Това означава пряко трасе от Русия към България, което да продължи към Сърбия, Словения, Унгария и Австрия. Това е европейска политика и ние  искаме тя да бъда наложена в интерес на целия ЕС. Не е нормално Европа да си купува руска газ от Турция, при положение, че имаме възможност за много по-късо, много по-удобно трасе, което ще ни доставя и много по-евтино синьо гориво\", посочи той. Петков припомни, че срещу енергийните интереси на България се работи от години, особено от страна на политици на десницата като Иван Костов, Радан Кънев, Светослав Малинов, Мартин Димитров и др., които по думите му години наред са лъгали, че не е възможно „Син поток\" да премине към България, че не е възможно да се реализира „Турски поток\", който вече е факт. „Сега в резултат на това ние ще си купуваме руска газ от Турция със съответното оскъпяване\", заяви той и  допълни, че в момента сме свидетели на това, как част от същите тези хора, подкрепени от външни фактори, се опитват да наложат на страната ни диверсификация на доставките на природен газ на всяка цена, въпреки че България има най-ниските цени в Европа. \"Всичките тези левенти, които говорят сега за диверсификация, от днес да започнат да си купуват скъпа газ от Румъния или Гърция и скъп ток от централите в „Марица-Изток\" 1 или 3, а не да спекулират с интереса на българската икономика и общество\".Според Румен Петков АБВ ще се бори и срещу двойните стандарти в енергийни сектор на България. „До миналата година, съобразно договора, които сме подписали за американските централи в „Марица-изток\" ние им доплащахме  около 600 милиона лева годишно за въглеродни емисии. Сега цената на тези емисиите  се повиши и отива към 20 - 25 евро. Очакванията на експертите са, че през следващата година доплащането ще се покачи до над 900 милиона лева. Това го плащат всички български граждани, заради един договор, за който няма никакво съмнение как брутално удря джоба на българина и нашата икономика. Заради един договор, в който има заложена очевидна държавна помощ. Пак посочвам, че в него е предвидено да плащаме цената на вредните емисии за американските централи в „Марица-изток\", което прави и абсолютно невъзможно нашата държавна „Марица-изток\" 2 да им бъде конкурентоспособна. За това ние от АБВ в следващия европараламент ще се борим ЕК най-после да вземе едно принципно решение. След като същата тази ЕК е казала, че е недопустимо да се дава държавна помощ за сектора, защо тогава държавната помощ за американските централи у нас продължава да е факт и да гнети българския потребител?\"", "date": "2018.11.27", "title": " Румен Петков: Ще се борим за пряка доставка на газ от Русия, както за България, така и за ЕС"}
{"url": "http://www.cross.bg/mesta-rabotni-miliona-1590281.html", "text": "/КРОСС/ Европейската комисия публикува две нови проучвания, в които се подчертава все по-голямото значение на износа от ЕС за възможностите за работа в Европа и извън нея. Според резултатите износът от ЕС за останалите държави по света е по-важен от всякога. Той осигурява над 36 милиона работни места в цяла Европа - две трети повече от броя им през 2000 г., като 14 милиона от тях са заети от жени. В допълнение износът на ЕС към останалата част от света генерира 2,3 милиарда евро добавена стойност в ЕС.От встъпването в длъжност на тази Европейска комисия през 2014 г. броят на работните места, осигурени благодарение на износа, се е увеличил с 3,5 милиона. Заплащането на тези работни места е средно 12 % по-високо от това в останалите стопански отрасли. България е сред държавите членки, където износът е подпомогнал най-много увеличаването на работните места между 2000 г. и 2017 г. в относителни стойности - с 321%.Комисарят по въпросите на търговията Сесилия Малмстрьом заяви: „Това проучване ясно показва, че търговията означава работни места. Износът от ЕС за други държави по света осигурява препитанието на голям и все по-нарастващ брой граждани във всяко кътче на Европа.Почти 40 процента от гражданите, чиито работни места се осигуряват благодарение на търговията, са жени. Секторът на търговията на ЕС осигурява милиони работни места далеч отвъд границите на ЕС, включително в развиващите се страни. Това е поредното доказателство, че търговията е и може да бъде от полза за всички: това, което е добро за нас, е добро и за нашите партньори по света.\"Докладът, публикуван днес, на Деня на търговската политика на ЕС, съдържа подробни информационни документи за резултатите за всяка държава - членка на ЕС. Благодарение на износа се разкриват и осигуряват работни места в целия ЕС, като броят им нараства. Най-голям ръст от 2000 г. насам е отбелязан в България (+ 312 %), Словакия (+ 213 %), Португалия (+ 172 %), Литва (+ 153 %), Ирландия (+ 147 %), Естония (+ 147 %) и Латвия (+ 138 %).Публикуваните днес цифри подчертават голямото положително въздействие от износа за целия свят върху други области от икономиката. Когато дейността на износителите от ЕС в дадена държава членка е успешна са налице ползи и за работниците от други държави членки. Причината е, че дружествата, които предоставят продукти и услуги по цялата верига на доставките, също реализират печалби, когато крайният им клиент продава крайния продукт в чужбина. Например износът от Франция за останалите държави по света осигурява около 627 000 работни места в други държави-членки на ЕС.И накрая, износът от ЕС за държави от други части на света осигурява близо 20 милиона работни места извън ЕС. От 2000 г. насам броят на тези работни места се е увеличил повече от два пъти. Така например повече от 1 милиона работни места в Съединените щати са осигурени по линия на производството на стоки и услуги от САЩ, които се включват в износа на ЕС посредством световните вериги на доставките. В проучването е разгледан и въпросът за равенството между половете, като се отбелязва, че работните места на близо 14 милиона жени са осигурени благодарение на търговията в ЕС.", "date": "2018.11.27", "title": "ЕК: Търговията осигурява над 36 милиона работни места в ЕС"}
{"url": "http://www.cross.bg/demireva-godina-mirela-1590271.html", "text": "/КРОСС/  Европейската вицешампионка в скока на височина Мирела Демирева бе избрана за атлет на България за 2018-а година в 21-ото издание на традиционната анкета на списание \"Атлетика\".Демирева е начело на класацията за втори път след 2016-а, когато спечели олимпийското сребро в Рио де Жанейро и стана Атлет и Спортист на България във вота на спортните специалисти.Тази година скачачката оглави анкетата с 276 точки пред световната шампионка на троен скок за девойки Александра Начева (243 точки) и петата от финала на 200 м от еврошампионата Ивет Лалова-Колио (224 точки).  ", "date": "2018.11.27", "title": "Мирела Демирева е Атлет на годината"}
{"url": "http://www.cross.bg/beliya-melaniya-trump-1590258.html", "text": "/КРОСС/  Първата дама на Съединените щати представи официално коледна украса на Белия дом. В дългото почти минута видео, Мелания Тръмп преминава през отделните части на Белия дом и показва пищно украсените помещения с тема Съкровищата на Америка.В украсата са включени коледни дръвчета и типични пейзажи от Ню Йорк, Сейнт Луис, Чикаго и Сан Франциско. На няколко места се вижда и надписът от кампанията на Мелания Тръмп за децата, който гласи - \"Бъди най-добър\".\n\t\t\t\t\t", "date": "2018.11.27", "title": " Мелания Тръмп представи пищната коледна украса в Белия дом (снимки, видео)"}
{"url": "http://www.cross.bg/leva-prava-macha-1590259.html", "text": "/КРОСС/ Леверкузен ще демонстрира категорично надмощие над Лудогорец в домакински мач от Лига Европа в четвъртък. Този извод налагат коефициентите на „Еврофутбол\" за победител в двубоя - 1.35 за „аспирините\" срещу 5.80 за отбора от Разград. Вижте и другите предложения на българския букмейкър за срещата тук. Ето и няколко интересни сблъсъка от Шампионската лига в идните дни:Рома (Ит.) - Реал Мадрид (Исп.) тук \t\t\tСингъл, Live, ТОП „1\"- 3.16 „Х\"- 3.42 „2\"- 1.92Ювентус (Ит.) - Валенсия (Исп.) тук\t\t\tСингъл, Live, ТОП „1\"- 1.35 „Х\"- 4.12 „2\"- 6.75Тотнъм Хотспър (Анг.) - Интер Милано (Ит.) тук\tСингъл, Live, ТОП „1\"- 1.63 „Х\"- 3.54 „2\"- 3.95Пари Сен Жермен (Фр.) - Ливърпул (Анг.) тук \tСингъл, Live, ТОП „1\"- 1.97 „Х\"- 3.48 „2\"- 2.82Двама пловдивчани удариха петцифрени печалби благодарение на солидните си познания и безпогрешния си усет за развитието на футболните двубои, играни през уикенда.Първият от тях грабна 12 167.39 лева само с 4 мача в права колонка, прогноза за Краен изход и 200 лева залог. Две от срещите му са от английските първенства, а другите две - от Бундеслигата.Другият експерт от „Града под тепетата\" прибавя към банковата си сметка 11 063.09 лева със система 2, 3, 4 и 5, инвестиция от 260 лева и разнообразни срещи - от италианската Серия А, Купата на Шотландия, английската Висша лига, украинската Висша лига и френската Лига 1.Още много блестящи прави колонки чувствително подобриха благосъстоянието на майстори на предвижданията от цялата страна - 8 167.47 лева спечели познавач от с. Долно Ботево (обл. Хасково). Той игра 5 мача в права колонка.Експерт от Перник взе 6642.21 лева от 9 мача в права колонка, а друг от Сливен - 5427.61 от 4 мача в права колонка. Техен колега от Русе допълни към банковата си сметка 4308.92 лева от 6 мача в права колонка.Феновете на други спортове също имаха отлични попадения. Струва си да отбележим постижението на бургазлия, който избра 7 мача в права колонка от професионалните баскетболни срещи на НБА, и с вложение от 100 лева взе 3795.47 лева.Към 12.30 часа на 27.11.2018 г. натрупаната сума в Суперджакпот 15 е 95 721 лева. Тук ще откриете кои мачове включва. Джакпот 13 е на стойност 14 149 лева, а срещите от него вижте тук.„Еврофутбол\" желае успех на всички участници! ", "date": "2018.11.27", "title": "Еврофутбол: Леверкузен ще покаже надмощие над Лудогорец"}
{"url": "http://www.cross.bg/lichna-zakon-maiikite-1590260.html", "text": "/КРОСС/ Със скандал приключи разглеждането на Закона за личната помощ, за който настояваха майките на деца с увреждания и им бе обещан от правителството, при днешното му разглеждане от социалната комисия в Народното събрание, съобщава КлубZ.Текстовете минаха на второ четене, което означава, че така ще бъдат предложени за гласуване и на депутатите в пленарната зала. С тях на практика още със старта на програмата за лична помощ от 1 септември 2019 година, вече няма да има средства за нея. Те ще са изхарчени през първите девет месеца на годината. След края на заседанието на комисията майките се заканиха, че подновяват протестите си и ще търсят лична отговорност от премиера Бойко Борисов. А омбудсманът Мая Манолова - че ако законът бъде приет в този му вид - ще сезира Конституционния съд.Цялото заседание премина в режим на репликиране, основно между Манолова, председателят на комисията Хасан Адемов, социалният министър Бисер Петков и представителите на Министерство на финансите. Сериозен сблъсък предизвика текстът, указващ, че размерът на средствата за лична помощ ще се определят ежегодно със закона за държавния бюджет. Така на практика парите за личната помощ ще бъдат рамкирани с бюджета, а не според нуждите на хората, репликира Манолова и призова текстът да отпадне.„Какви са тези абсурди, какво е това ноу хау - че ще се дават пари, докато има в бюджета?! Този закон ще действа дотолкова, доколкото министърът на финансите ще реши да отпуска средства. Вие се подигравате с този закон\", възрази Манолова.„Вие се подигравате с работната група\", ядоса се Хасан Адемов.А Манолова отвърна:„Вие ще понесете отговорността, г-н Адемов, ако подкрепите това предложение. Какво правим, когато въпросните 70 милиона лева, които дава министерството, приключат? Отивам да пиша конституционна жалба!\".Според омбудсмана до 1 септември, когато започва програмата за личен асистент, за нея няма да останат пари. Причината е, че сега действащите програми ще са изчерпали ресурса от 71,5 млн. лв. за първите девет месеца на следващата година. Това са средствата, планирани от централния бюджет за 2019-а и са част от прокламираните от правителството 150 милиона лева повече, уж за исканията на майките. Всъщност са за всички хора с увреждания.„След 1 септември този закон няма да работи, ще оставите хората без подкрепа, просто за да се угоди на финансите (МФ), защото те са решени да проведат наказателна акция. Какво финансиране ще остане за закона след тази дата? Ще го кажа много ясно - министърът на социалната политика и министърът на финансите, чрез начина, по който изкривиха този закон, ще оставят хората без асистент!\", възрази отново Манолова.И се обърна към Бисер Петков с директния въпрос - колко пари има за този закон.„Ще се разчита на тези 71,5 милиона лева, ще разберем на 1 септември\", бе лаконичен социалният министър.След заседанието коментира и Вера Иванова, от организацията на майките на деца с увреждания. Тя даде заявка, че майките ще потърсят \"лична отговорност\" от премиера Бойко Борисов и ако проблемът не се разреши - подновяват протестите. Снимка БГНЕС", "date": "2018.11.27", "title": "Пари за лична помощ няма. Майките търсят лична отговорност от премиера"}
{"url": "http://www.cross.bg/administratziya-morska-predstaveni-1590261.html", "text": "/КРОСС/  Резултатите до момента от дейностите по източване на нефтени продукти от кораб „Мопанг\", ще бъдат представени от изпълнителния директор на ИА „Морска администрация\" к.д.п. Живко Петров. По време на брифинга ще бъдат излъчени кадри от операцията под вода.В рамките на пресконференцията ще бъдат представени и проектите в областта, финансирани с европейски средства, които се изпълняват от ИА „Морска администрация\".Събитието ще се проведе на 28 ноември 2018 г. (сряда) от 11:00 часа в зала 6, етаж 5 в сградата на Министерството на транспорта, информационните технологии и съобщенията, ул. „Дякон Игнатий\" № 11 (служебен вход). ", "date": "2018.11.27", "title": "„Морска администрация\" представя резултатите от почистването на нефтения разлив от кораба Мопанг"}
{"url": "http://www.cross.bg/kazanluk-blizost-godishen-1590267.html", "text": "/КРОСС/  Влак е блъснал и убил 37-годишен мъж тази нощ в близост до жп гарата в Казанлък.Малко след полунощ в РУ - Казанлък е получено съобщение за блъснато от влакова композиция лице в близост до жп гара, гр. Казанлък. На място е установено, че на 27.11.2018 г., около 00:05 ч., товарен влак, управляван от 31-годишен машинист, при влизане в гара Казанлък, е ударил 37-годишен мъж от с. Горно Сахране. Пострадалият е бил откарал в център за спешна медицинска помощ, но е починал от раните си.", "date": "2018.11.27", "title": "Товарен влак премаза мъж в Казанлък"}
{"url": "http://www.cross.bg/otoplenie-bitovoto-rezyltat-1590266.html", "text": "/КРОСС/  54% от населението у нас използват за отопление дърва и въглища. 28,6% - електричество, а 15% - централизирано топлоснабдяване.Газоразпределителната мрежа не се използва в пълния ѝ обем, защото, въпреки че около 10% имат достъп до природен газ, само 2% от тях използва природен газ за отопление. Данните бяха споделени от Иванка Диловска от Института за енергиен мениджмънт.Тя допълни, че между 77% и 82% от общите емисии на фините прахови частици /ФПЧ/ са в резултат от битовото отопление за периода 2011-2016 г. През 2016 г. 55,5% от емисиите на ФПЧ са в резултат от стационарно изгаряне за битовото отопление, предимно от изгарянето на дърва и въглища.През 2014 г. над 570 000 потребители са използвали топлофикационната мрежа в България (71% в София), от които близо 17% не са ползвали услугата. ", "date": "2018.11.27", "title": "Големият проблем с мръсния въздух у нас не идва от автомобилите"}
{"url": "http://www.cross.bg/chyma-izsledvane-syma-1590268.html", "text": "/КРОСС/  Българската агенцията по безопасност на храните намали таксата за изследване на дивечовото месо за трихинелоза и африканска чума, предаде БНТ. По този начин вместо 12 лева ловците ще заплащат само символичната сума от 50 стотинки, за да изследват месото от отстреляния дивеч. Целта е да се ограничи разпространението на африканската чума по свинете. Новите такси са въведени от началото на ловния сезон.Д-р Мария Христова от Окръжната дирекция на безопасност на храните в Благоевград обяснява, че с намаляването на таксите се очаква ловците да бъдат стимулирани да изпращат проби за изследване едновременно за трихинелоза и африканска чума по свинете. Тя изтъква, че за да се предотврати опасността за консуматорите и за свиневъдния бизнес, е изключително важно ранното диагностициране на болестите.Ловците са доволни от значително по-ниските такси.Според председателя на ловно дружество \"Сокол\" Иван Василев разликата спрямо предишната такса от 12 лева е осезаема.Ако са отстреляни 5-10 прасета, това е доста солидна сума, пресмята той и поздравява държавата за правилното и навременно решение.От началото на сезона в района на Благоевград и Симитли са отстреляни около 105 диви свине. Това е наполовина от нормалния лов за периода спрямо минали години.", "date": "2018.11.27", "title": "Борим африканската чума със символична такса за изследване на дивечовото месо"}
{"url": "http://www.cross.bg/ykraiina-bulgarskite-voenno-1590269.html", "text": "/КРОСС/  Препоръчва се на българските граждани да ограничат пътуванията си до Украйна заради обявеното военно положение. Това съобщиха от пресцентъра на Министерството на външните работи.По информация на българското посолство в Киев, от 09.00 часа на 28 ноември 2018 г. до 09.00 часа на 28 декември 2018 г. в Украйна е въведено военно положение. То обхваща следните области: Виницка, Луганска, Николаевска, Сумска, Одеска, Харковска, Черниговска, Херсонска, Донецка и Запорожска.Възможно е ограничаване правата и свободите на гражданите, а именно правото на свободно придвижване, неприкосновеността на кореспонденцията, включително телефонна и електронна, изразяване на убеждения и др. Препоръчва се на българските граждани да ограничат пътуванията си до Украйна и особено в областите, за които е обявено военно положение.Правомощията на военното командване в условията на военно положение включват:- организиране на блок-постове и контрол на автомобилния транспорт по всички пътища на територията;- засилен контрол по всички гранични контролно-пропускателни пунктове;- евакуация на населението и предприятията от опасни райони;- въвеждане на комендантски час;- въвеждане на контрол върху средства за масова информация;- възможно е изземване за временно ползване имущество на физически и юридически лица за нуждата на армията;- използване на помещения и оборудвания на заводи, офиси и др. за целите на отбраната.Министерството на външните работи на Република България съветва българските граждани пребиваващи на територията на Украйна или пътуващи за страната да предприемат следните мерки:- да се регистрират на сайта на МВнР или в българските дипломатически представителства като посочат периода и мястото на пребиваване и оставят актуален телефон за връзка;- да избягват райони, в които се провеждат демонстрации и протестни действия, както и участие в такива;- да следят за актуална информация в медиите;- да следват инструкциите на местните власти, в това число полиция и военни патрули, като проявяват спокойствие и търпение.При необходимост сънародниците ни могат да се свържат с българското посолство в Киев на следните телефони: +380 44 246 72 37 и +380 44 246 76 72, както и с българското Генерално консулство в Одеса на телефон +380 68 293 00 48.", "date": "2018.11.27", "title": "МВнР препоръчва на българите да ограничат пътуванията си до Украйна"}
{"url": "http://www.cross.bg/dzhambazki-oruzhieto-oruzhie-1590265.html", "text": "/КРОСС/  Евродепутатът от ВМРО Ангел Джамбазки е бил хванат със зареден пистолет \"Макаров\" на летище София миналата сряда преди обяд. Партийният заместник на Красимир Каракачанов се е опитал да се качи с оръжието на борда на самолет за Брюксел, научи „Дума\" от свои източници в аеропорта. Служители на летищната охрана са открили оръжието на Джамбазки по време на рутинната проверка на пътниците преди полета за Брюксел. Оказало се, че в оръжието на евродепутата имало 8 патрона, а 1 е бил в цевта. Това пише .Веднага последвала процедура по конфискация на пистолета на Джамбазки. Това обаче разгневило заместник-председателя на ВМРО и той започнал да спори и да се държи предизвикателно с проверяващите го служители, докато му съставяли протокола за изземане на пистолета. Няколко пъти органите на реда любезно му обяснили какви са действащите антитерористични мерки, въведени от всички авиокомпании и летища в света, включващи забрана за носене на оръжие от пътниците както на аеропортите, така и по време на полети.Припомняме, че Джамбазки е евродепутат от четири години и половина и работата му налага редовно да лети - особено по линията София-Брюксел. Така че във всички случаи и като европейски политик той би трябвало да е добре запознат с правилата и забраните за оръжие в самолетите.Политикът обяснил на летищната охрана, че просто е забравил оръжието в себе си. В крайна сметка той бил пуснат безпрепятствено да излети за Брюксел, въпреки невъздържаното му поведение и опита да пренесе заредено огнестрелно оръжие. ", "date": "2018.11.27", "title": "В-к \"Дума\": Хванаха Джамбазки с пистолет на летище \"София\""}
{"url": "http://www.cross.bg/stara-zagora-dobavi-1590292.html", "text": "/КРОСС/ Шест ключови гари по едно от най-натоварените железопътни направления в страната - София-Бургас, предстои да бъдат модернизирани. Това заяви министърът на транспорта, информационните технологии и съобщенията Росен Желязков, който обяви началото на реализацията на проект „Реконструкция на гаров комплекс Стара Загора\" на обща стойност 11 млн. лв. Средствата ще бъдат използвани и за изцяло нова инженерна  инфраструктура, със съответните телекомуникации, както и за обновяване на перонното и околното пространство,  нещо което град като Стара Загора заслужава и очаква  с нетърпение, каза министърът. Той добави, че в рамките на проекта ще бъде модернизирана и гарата в Нова Загора.Министър Желязков посочи, че ще бъдат напълно обновени още жп гарите Искър, Казичене, Подуяне и Карнобат. „Инфраструктурата се модернизира с огромни финансови ресурси, част от европейската солидарност. Само до момента, в програмните периоди, които са реализирани или са в процес на реализация, са вложени в инфраструктура около 6 милиарда лева\", отчете Желязков. По думите на министъра, за следващия програмен период парите няма да бъдат по-малко. Всичко това е с цел развитието в Европа на бърз, екологичен транспорт - такъв, какъвто всъщност е железопътният транспорт, добави той.По време на представянето на проекта, кметът на Стара Загора Живко Тодоров заяви, че реконструкцията на гарата в града е наложителна. „Радвам се, че вече сме на финалната права, за да можем да обновим тази емблематична за Стара Загора сграда и така посетителите на града и неговите жителите да ползваме  едно добро съоръжение\", добави той.", "date": "2018.11.27", "title": "Предстои да бъдат модернизирани 6 жп гари по направлението София-Бургас"}
{"url": "http://www.cross.bg/berlin-zapaden-vsichki-1590295.html", "text": "/КРОСС/ В германската столица Берлин, с откриването на коледните базари, се тества нова система за сигурност на посетителите.Преди две години в навечерието на Рождество, ислямистки терорист използва ТИР като оръжие, с което уби 12 души и рани 70.Жертвите бяха на коледен базар в центъра на западен Берлин. Сега мястото е оградено със стоманени конструкции и чували с пясък, бетонни блокчета и метални огради. Автомобилното движение от утре частично ще бъде пренасочено.Около всички 70 коледни базара в германската столица са издигнати ограждения, които да възпират потенциални атентатори. На много места системите за сигурност ще бъдат по-дискретни, отколкото на атакувания коледен базар в западен Берлин.", "date": "2018.11.27", "title": "Около всички 70 коледни базари в Берлин са издигнати ограждения"}
{"url": "http://www.cross.bg/irlandiya-severna-lideri-1590248.html", "text": "/КРОСС/  Британският министър-председател Тереза Мей ще посети днес Северна Ирландия и Уелс, за да получи подкрепа за широко критикуваната сделка за Брекзит, която предстои да бъде гласувана в парламента, предаде Ройтерс, цитирана от БТА.Мей осигури в неделя споразумение с Европейския съюз, при което Великобритания ще напусне блока, но ще запази тесни търговски връзки с него. Шансовете разделеният британски парламент да одобри сделката засега изглежда не са големи.Днес премиерът ще се срещне с политически лидери от всички партии в Северна Ирландия, която ще е единствената британска провинция със сухопътна граница с ЕС и чийто статут беше един от основните проблеми по време на преговорите.\"Въпреки че ЕС ни каза, че трябва да разделим Обединеното кралство на две, ние напускаме като единно кралство\", заяви Мей по повод визитата и добави: \"В моята сделка има по нещо за всяко кътче на Обединеното кралство и аз ще работя здраво, за да укрепя връзките, които ни обединяват, когато погледнем към бъдещето си извън ЕС\".Обиколката е част от усилията на екипа на Мей за събиране на преди вота в парламента на 11 декември. Някои министри публично хвалят сделката и тихомълком ухажват опозиционните депутати.Засега сделката не успява да получи одобрението на северноирландската Демократическа юнионистка партия (ДЮП), която заяви, че няма да подкрепи споразумението за Брекзит, тъй като според нея то поставя Северна Ирландия под различен правен режим от останалата част на страната.По време посещението си в Северна Ирландия Мей възнамерява да се срещне с индустриалци, студенти, преподаватели и религиозни лидери. В Уелс тя ще се срещне с политически лидери и фермери. ", "date": "2018.11.27", "title": "Тереза Мей ще убеждава британците в ползите от Брекзит"}
{"url": "http://www.cross.bg/granichna-avtomobila-vidin-1590253.html", "text": "/КРОСС/  На ГКПП-Видин на 24 ноември вечерта за влизане в страната пристигнал лек автомобил с двама български граждани - мъж и жена. При извършена съвместна проверка от служители на ГД \"Гранична полиция\" и ТМУ-Лом, в багажника на автомобила в спортни сакове, както и на мястото на резервната гума, били открити 29 пакета с таблетки в розов и зелен цвят. При извършения полеви наркотест таблетките реагирали на метамфетамин. Общото количество на наркотика е 133 кг. Граничните полицаи са задържали двамата пътници от автомобила.В ГПУ - Видин е образувано  досъдебно производство за извършено престъпление по чл.354 а от НК. Работата по случая продължава под ръководството на Окръжна прокуратура - Видин. ", "date": "2018.11.27", "title": "Гранична полиция пресече внос на 133 кг амфетамини"}
{"url": "http://www.cross.bg/petrova-dazd-dobro-1590252.html", "text": "/КРОСС/  „Онзи, който прави добро на другите, прави добро на себе си със самия акт на извършването на доброто, тъй като съзнанието за извършеното добро е най-висшата награда за човека\" /Сенека/. Красноречив пример за непреходността на тази сентенция от римско време до наши дни, е благородният жест на една добра дама, с едно добро сърце. Това е актрисата Елена Петрова - обаятелна и благородна, неподправена и отзивчива, тя стана част от хуманната инициатива на Държавната агенция за закрила на детето - връчването на отличителния знак „Аз гарантирам щастливо детство\". Г-жа Петрова, като водеща на официалната церемония по награждаването, която се състоя на 21-ви ноември в „Триъгълна кула\", допринесе със своята харизма и лично отношение към каузата за повишаване на благосъстоянието на децата в България. Безкористно, водена от идеалистични подбуди, Елена Петрова бе водеща на тържеството и така се превърна в лице на кампанията. Отново безвъзмездно, тя дари своя глас за озвучаване на аудиоклиповете, излъчени по Българското национално радио за популяризирането на три кампании на ДАЗД, а именно: за отличителния знак на Държавната агенция за закрила на детето „Аз гарантирам щастливо детство\", кампанията срещу насилието и кампанията за задължението на всеки гражданин да сигнализира институциите, ако види дете в риск. От името на ДАЗД, и в качеството си на председател на Агенцията, изразявам своята искрена благодарност и признателност към Елена Петрова, затова, че чрез своята популярност дава гласност и се отъждествява с благородни каузи като тези на ДАЗД. Вярвам, че това сътрудничество ще продължи и занапред, защото „най-добрият начин да се запази спомен за добрите дела, е тяхното повтаряне\"/Ф. Бейкън/.С уважение: д-р Елеонора ЛиловаПредседател на ДАЗД ", "date": "2018.11.27", "title": "Благодарствено писмо от ДАЗД до актрисата Елена Петрова"}
{"url": "http://www.cross.bg/byrgas-subirane-stotinki-1590249.html", "text": "/КРОСС/  На 5 декември (сряда) в Mall Galleria - Бургас  (ниво 1, до детски магазин \"Комсед\") от 10:00 до 21:00 ч. ще бъде организиран пункт за събиране на монети от всички желаещи да се включат в акцията  \"Жълти стотинки - Деца помагат на деца\".Организаторите са доброволци към  Сдружение  \"Съзидание - 2012\", което за единадесета поредна година провежда  кампания  за събиране на жълти стотинки в цялата страна. Идеята е заимствана от едноименната акция във Франция под патронажа на мадам Бернадет Ширак, чиято фондация работи повече 20 години и е реализирала много проекти във френското детско здравеопазване. В България акцията е целогодишна, като на 1 юни и на 6 декември стотинките се предават в клоновете на Банка ДСК или в организираните пунктове за събиране на монетите. През изминалите 11 години бяха събрани средства за така необходимата апаратура и консумативи за детските отделения  в  София, Добрич, Пловдив, Бургас, Варна, Сливен, Велико Търново, Видин, Благоевград, Карлово, Ловеч и Смолян ", "date": "2018.11.27", "title": "В Бургас ще се проведе акция „Жълти стотинки – Деца помагат на деца” "}
{"url": "http://www.cross.bg/igrachite-liga-zaplata-1590251.html", "text": "/КРОСС/  Малко над 90 хил. лева, или по-точно 46 058 евро, е средната годишна заплата на футболистите в родната Първа лига. Това показва последното проучване на Sport Intelligence за 2018 година.В статистиката са включени месечните възнаграждения на играчите от първите тимове на клубовете в българския елит, като в това число не са отбелязани бонусите, които взимат играчите при определени условия.Данните нареждат България на 41-во място в света. С подобни годишни заплати са играчите в държави като Унгария, Норвегия, Чехия, Кипър, ЮАР, Азербайджан. В тях се плаща малко по-добре, отколкото у нас. След България остават страни като Сърбия, Словакия, Беларус, Финландия, Ирландия и др.Очаквано Висшата лига на Англия е лидер по този показател. В Премиършип средната годишна заплата възлиза на 3 379 520 млн. евро. Следват първенствата на Испания, Италия, Германия, Франция, Китай, Русия, Турция и Бразилия. ", "date": "2018.11.27", "title": "Малко над 90 хил. лева е средната годишна заплата в Първа футболна лига "}
{"url": "http://www.cross.bg/obshtina-bulgariya-kaloyanovo-1590250.html", "text": "/КРОСС/  „Визия за България\" е фундамент, който трябва да ни послужи като отправна точка за изработване на програма за развитието на община Калояново.\", така Кръстьо Кодошев, председател на БСП обобщи  мненията на социалистите, изказани на провелата се Конференция на БСП Калояново.Повече от два часа продължи обсъждането, в което участие взеха и народния представител Георги Търновалийски, Атанас Петков, зам.-председател на ОблС на БСП Пловдив и Галин Дурев, член на НС на БСП. „Това което трябва да направим е да обмислим и да направим предложения каква да е  Визията  ни за всяка една община, какво трябва да се направи,  за да живеят хората по-добре в собственото си родно място. Големите критики към нас, към проекта „Визия за България\" са, че едва ли не ние, социалистите  правим популистки искания, които струват много пари.\", сподели   Георги Търновалийски.  Финансистът обаче посочи, че исканията на БСП са възможни, тъй като пари има и даде за пример данни на работодателски организации и БАН, според които всяка година през обществени поръчки, сива икономика и контрабанда се крадат 11 милиарда лева. Според социалиста задължение на  управляващите е да ограничат изтичането им, да запушат пробойните.„Общината трябва да е гарант за добруването на своите жители.  Да се търсят възможности за решения на наболели проблеми- да се спре обезлюдяването на селата, да се овладее нарастващата престъпност в малките селища. Нашите предложения ще са за разкриване на индустриална зона в землището на Дълго поле, да се ползват природните дадености на с. Песнопой, за които е доказано, че и въздухът, и водата са чисти. Да се търси инвеститор за  консервно преработващо предприятие, за да се затвори цикъла на производство на земеделска продукция.\", сподели програмата на БСП  Кръстьо Кодошев.Социалистите дискутираха също и проблемите в здравеопазването, образованието и социалната политика, като се обединиха, че е роля на държавата да гарантира на достъпа до лечение и образование за всеки човек.", "date": "2018.11.27", "title": "БСП - Калояново: „Визия за България” е  отправна точка за развитието на община Калояново"}
{"url": "http://www.cross.bg/indystriya-biha-kompanii-1590254.html", "text": "/КРОСС/ Близо 31% от българите, които живеят и работят в чужбина, биха се върнали, други 21% се колебаят. Това показва анкета, проведена от Българската асоциация на софтуерните компании (БАСКОМ) сред повече от 4000 наши сънародници в над 70 държави. Една трета от анкетираните споделят, че основната им мотивация да се завърнат е възможността за развитие. „Тези резултати са изключително обнадеждаващи. Ние ще стартираме кампания „ЗАвръщането\", за да привлечем тези хора в софтуерната индустрия, където изпитваме остър недостиг на кадри, а възможностите за развитие са много\" - коментира Доброслав Димитров, председател на УС на БАСКОМ.През последните пет години българската софтуерна индустрия се развива с изключително бързи темпове. През 2017 г. ръстът на бранша е почти 20%. Оперативните приходи са на стойност 2,54 млрд.лв., което е  двойно увеличение спрямо 2012 г. Това сочи Барометърa за състоянието на софтуерната индустрия, който БАСКОМ изготвя ежегодно. Докладът е разработен въз основа на данни от допитване до членуващите компании, както и анализ на софтуерната индустрия в България, изготвен от независимата консултантска компания CBN - Pannoff, Stoytcheff & Co., по поръчка на БАСКОМ.Към момента в бранша са заети над 27 хил. души, обясни Георги Захариев, член на УС на БАСКОМ. През 2017 г. броят на новонаетите в индустрията се е увеличил с 15% спрямо предходната година. В тези цифри не са включени специалистите, които работят в другите отрасли като банковия сектор, телекомуникации и т.н. Същевременно всяка втора софтуерна компания планира 25-50% ръст през следващата година, но прогнозата за цялата индустрия е само 10% ръст поради липса на достатъчно кадри. На фона на тези възможности, близо 60% от анкетираните заявяват, че биха работили в българската ИТ индустрия, но само 20% имат необходимата квалификация.„В България имаме вече добре развита екосистема от университети и академии, както и програми на самите компании за квалификация на специалисти. Подготовката е практически насочена, така че се създават кадри с реални умения. В същото време фактът, че тук се разработват нови софтуерни продукти, дава възможност за утвърдени специалисти да работят по проекти с висока добавена стойност и да заемат по-отговорни позиции\" - добави Бистра Папазова, ръководител на инициативата „ЗАвръщането\".Според Барометъра всеки пети зает в индустрията не е ИТ специалист.Проучването на БАСКОМ показва, че две трети от всички анкетирани, които биха се завърнали, са с висше образование. А най-голям брой желаещи да се завърнат са в Англия, Германия и САЩ.", "date": "2018.11.27", "title": "Повече от половината от българите в чужбина биха се върнали в родината"}
{"url": "http://www.cross.bg/vlak-aresta-namyshkan-1590255.html", "text": "/КРОСС/  Софийският апелативен съд (САС) остави в ареста Запринка и Красимир, обвинени за убийството на 50-годишeн мъж във влак.Решението на апелативните магистрати, които потвърдиха определението на Софийския окръжен съд, който взе за тях най-тежката мярка за неотклонение, е окончателно.Адвокатът на Запринка Георги Аргиров каза, че тя е съдействала на разследващите, което според него би следвало да бъде отчетено от съда като смекчаващо вина обстоятелство. Той посочи още, че здравословното й състояние е много зле.На 16 ноември полицията спря влак в района на Вакарел заради намушкан мъж в един от вагоните, който впоследствие е починал. Мъж и жена бяха задържани за убийството. Тогава по първоначална информация се знаеше, те са брат и сестра.50-годишният намушкан мъж получил кръвоизлив и е починал в 8.33 ч. в линейката, на метри от болница \"Св. Анна\" в София. ", "date": "2018.11.27", "title": "Съдът остави в ареста обвинените за убийство във влака край Вакарел "}
{"url": "http://www.cross.bg/frantziya-makron-gorivata-1590294.html", "text": "/КРОСС/ Президентът на Франция Еманюел Макрон заяви, че разбира сънародниците си, но няма да отстъпи пред насилието. Речта му, дни след протестите във Франция, беше очаквана с интерес заради отговора на държавния глава към действията на така наречените \" жълти жилетки\".Президентът увери, че данъчната политика за горивата ще се адаптира към движението на цените, за да се намали ефекта върху французите, които използват предимно колите си като транспорт.Той обяви, че Франция ще затвори 14 от общо 58 ядрени реактора до 2035-а година. Това ще започне през лятото на 2020-а. Подкрепата за възобновяемите енергии ще се увеличи от 5 милиарда на 7-8 милиарда евро годишно.", "date": "2018.11.27", "title": "Макрон няма да промени политиката си за горивата и климат"}
{"url": "http://www.cross.bg/rivian-predlaga-moshtnost-1590262.html", "text": "/КРОСС/  Американският стартъп Rivian Automotive, ръководен от бивши кадри на McLaren и Harley-Davidson, представи първия си модел - електрически пикап R1T. Всъдеходът, чието серийно производство ще започне през 2020 г., ще се предлага на цена от $61 500. Предвид популярността на пикапите зад Океана, R1T има много сериозен потенциал, тъй като предлага много сериозна мощност и голям пробег на цена, която не е толкова висока.На габарити Rivian R1T превъзхожда Mercedes-Benz X-Class: електрическият пикап е със 135 мм по-дълъг и с 95 мм по-широк, като междуосието му е със 75 мм по-късо от на X-Class (3075 срещу 3150 мм). С просвет от 360 мм и дълбочина на газене от 1 метър, Rivian R1T обещава сериозни офроуд качества. Гарант за това са и ъглите на заход и отход от съответно 34 и 30 градуса. Уникална особеност на пикапа Rivian е багажникът с обем 350 литра, разположен между кабината и товарния леген. Още един багажник е отворен на мястото, където обикновено се позиционира двигателят - под предния капак. Обемът му е 330 литра. Товароподемността на модела е 800 кг, като може да тегли прикачен товар с тегло до 3500 кг.И сега да обърнем внимание на най-важните параметри за един електромобил. Задвижването му се осигурява от четири електромотора, чиято сумарна мощност възлиза на впечатляващите 760 к.с. и 1120 Нм въртящ момент в най-мощната си версия (по 147 kW на колело). Последното уточнение е абсолютно наложително, тъй като Rivian R1T ще се предлага в три версии: с мощност 300 kW (560 Нм), 562 kW и 522 kW. Любопитното е, че версията с най-висока мощност няма да се захранва от най-мощната батерия. И те са три, като капацитетът им е съответно 103, 135 и 180 kWh. С тези параметри пикапът ще ускорява от 0 до 96 км/ч за съответно 4,9, 3 и 3,2 секунди, а максималната скорост на трите версии ще е 160 км/ч. Далеч по-важен е фактът, че най-голямата литиево-йонна батерия ще предлага пробег до 640 км, докато най-малката - около 400 км.За да бъде добре защитен блокът литиево-йонни батерии, подът на пикапа е подсилен с кевлар и карбон. R1T разчита на адаптивно пневматично окачване.Производството на модела ще се извършва в бившия завод на Mitsubishi Motors в Нормал, Илинойс. Миналата година той бе закупен за 16 млн. долара. Потенциалът на самия завод е сериозен - 350 000 коли годишно, но плановете на Rivian са доста скромни: по 50-60 000 пикапа годишно към 2025 г. ", "date": "2018.11.27", "title": "Американски стартъп изпревари Tesla с първия електрически пикап"}
{"url": "http://www.cross.bg/zdrave-leva-byudzheta-1590257.html", "text": "/КРОСС/  Извънредно заседание на парламента. Депутатите се събират, за да гласуват на второ четене бюджета за здраве и разчетите на общественото осигуряване за догодина.Държавата залага над 5 милиарда за здраве. Според управляващите това е голям напредък. Според Българският лекарски съюз обаче има подводни камъни. Преди дни медиците излязоха с остра декларация, че властта не е удържала на думата си и не е забранила да се прехвърлят пера за здраве от едно в друго. Въпреки критиките, в Бюджетната комисия обещанията бяха изпълнени. В бюджета на Държавното обществено осигуряване разчетите са ясни - минималната заплата ще бъде увеличена с 50 лева и ще стане 560 от 1 януари. Всички пенсии ще са с 5,7% по-високи от 1 юли. Тогава е и датата, когато се вдига таванът на пенсиите. Най-богатите пенсионери вече ще взимат 1200 лева, а не 900, както досега.За работещите максималният осигурителен доход се увеличава на 3000 лева. ", "date": "2018.11.27", "title": "Бюджет 2019: Над 5 милиарда за здраве, скача минималната заплата"}
{"url": "http://www.cross.bg/grazhdani-sudut-postanovi-1590256.html", "text": "/КРОСС/  Съдът на Европейския съюз в Люксембург постанови, че не е допустимо искането на 13 британски граждани, живеещи в държави от ЕС, различни от Обединеното кралство, да се отмени решението за започване на преговори за Брекзит. Съдът постанови, че обжалваното решение не поражда последици за правното положение на британските граждани, подали жалбата.Жалбоподателите изтъкват, че са били лишени от правото им да гласуват на референдума поради пребиваването им в чужбина.Те подчертават, че обжалваното от тях решение има преки последици за правата, предоставени им от Договорите.", "date": "2018.11.27", "title": "Съдът на ЕС отхвърли искане на 13 британски граждани за отмяна на решението за Брекзит"}
{"url": "http://www.cross.bg/yasli-detza-kolegiya-1590236.html", "text": "/КРОСС/  До февруари 2019 година децата във всичките 24 общински ясли в София да бъдат подложени на профилактични прегледи. С тази инициатива са се заели от Столичната община и столичната лекарска колегия. По темата гости в студиото на сутрешния блок на БНТ бяха Дончо Барбалов, заместник-кметът по финанси и здравеопазване, и д-р Асен Меджидиев, председател на Столичната колегия БЛС, началник на УНГ, \"Пирогов\".От другата седмица започват безплатни високоспециализирани прегледи за деца от яслите в София. Ще бъдат прегледани около 2500 деца в 24 ясли. Започваме от яслата в район \"Триадица\". Това каза заместник-кметът по финанси и здравеопазване Дончо Барбалов. Кампанията е на Столичната лекарска колегия и общината. Целта - ранно откриване на най-често срещаните заболявания при най-малките.Прегледите ще са високо специализирани. Ще участват различни специалисти като офталмолог, детски кардиолог, детски ортопед травматолог и педиатър, каза председателят на Столичната колегия БЛС д-р Асен Меджидиев. Идеята е да има високоспециализирана профилактика с цел ранно диагностициране евентуално на отклонения и патологични увреди, за да има добър резултат, добави той. Много често при ортопедията има гръбначни изкривявания, проблеми при стъпалото, промени в тазобедрените стави. Наблюдава се и частично намаление на слуха. Това са неща, които ако се хванат на време, много лесно се повлияват от лекарите. При наличие на такива проблеми, те се поемат от болниците, от които са специалистите, ако не, продължава лечението им към съответните общопрактикуващи лични лекари, коментира още д-р Меджидиев. Не може да се говори за голям процент на деца с такива заболявания, но го има този проблем. Целта на тези прегледи е да насочим и родителите върху кое да обръщат внимание, за да се диагностицират рано, добави Меджидиев.След успешния край на акциите в детските ясли февруари догодина, е възможно да се разшири към яслените групи в ОДЗ-тата, които са 194 с почти 6000 деца, каза заместник-кметът по финанси и здравеопазване на София Дончо Барбалов. ", "date": "2018.11.27", "title": "До февруари 2019 г децата от софийските ясли ще минат на профилактични прегледи"}
{"url": "http://www.cross.bg/razlichni-partiya-mozhesh-1590246.html", "text": "/КРОСС/  Мнозина българи днес смятат, че всички партии сме еднакви. Че целта ни е единствено да се доберем до власт за собствена облага. За две години ние понесохме много удари, но показахме, че сме различни. След изборите имахме две възможности: да бъдем част от досегашния модел или да го променим. Да откликнем на поканата на ГЕРБ-  да си поделим облагите от властта и постовете, аз да бъда председател на парламента, да имаме министри  или да се възпротивим на този модел на прехода- на безпринципни сговори за пари и власт. Избрахме второто-битката пред спокойствието. Показахме, че властта не е цел, а средство. Не се уплашихме да бъдем различни и на европейската сцена. Когато леви и  десни се обединиха за Истанбулската конвенция , ние имахме характер да защитим българското семейство, децата си и Конституцията. Отново не се впуснахме по течението, а плувахме срещу него и спечелихме тази битка, въпреки ударите от свои и чужди. Различни сме, защото не се съгласихме за едно потупване по рамото да предадем националния интерес и да угаждаме на чужди с пакта за миграция. Можехме ли да мълчим, да слушаме? Можехме.Но избрахме да сме различни. Казват, че всички сме еднакви. Питам тогава-коя партия посмя да си запише в устава, че можеш да си депутат само три мандата. Никой не знае какво коства това. Искам да питам- коя партия наложи сама два мандата на председателя си и край. Само БСП. Щом можеш да направиш това в собствената си партия, щом може да си позволиш да водиш политика, зачитаща националния интерес, а не само да слушаш и изпълняваш, вече можеш да имаш лице и да кажеш- ние сме различни и можем да управляваме и България по различен начин.  ", "date": "2018.11.27", "title": "Корнелия Нинова в Свиленград: За две години понесохме много удари, но показахме, че сме различни                                                                  "}
{"url": "http://www.cross.bg/svilenski-putishta-sistemata-1590242.html", "text": "/КРОСС/  „Няма логика в начина, по който се правят предложенията на управляващите за по-голяма събираемост на задълженията към АПИ от глоби и наказателни постановления при пътни нарушения. Проблемът е, че информационните системи и на КАТ, и МВР не са надеждни. Има редица случаи, в които си платил глоба, но в системата на КАТ на е отчетено\". Това каза зам.-председателят на ПГ на „БСП за България\" Георги Свиленски пред БНТ. Според него, ако това нещо се получи отново, много хора ще бъдат връщани от технически преглед на автомобила си неоснователно. По отношение на въвеждането на ТОЛ системата, според Свиленски, има редица нерешени проблеми. „Законът казва, че първа, втора и трета категория пътища ще бъдат обхванати, но по-надолу пише, че правителството ги определя тези пътища. Предвиждаше се 85% от всички пътища да бъдат обхванати и така ние щяхме да сме първата страна в ЕС с такъв висок процент. После започнаха да намаляват, заради недоволството на хората, и стигнаха до 60%\", добави той. Свиленски беше категоричен, че нерешените проблеми покрай въпроса с ТОЛ системата ще хвърлят страната в транспортен хаос, а цените на междуградските автобусни превози ще скочат. „Ще извадят 600 тол-полицаи на пътя, а като се говори за електронно управление, се предполага да се намали човешкият фактор\", учуди се народният представител от левицата. „Защо държавата харчи 220 млн. лв. за електронна система, която ще е най-добрата в Европа, и в същото време слага нови 600 човека на пътя и 300 за администрация?\", попита Свиленски. Зам.-председателят на ПГ на „БСП за България\" припомни, че БСП иска да бъде направена експертиза за качеството на строителството на пътища у нас от външна лаборатория, пред погледа на медиите.", "date": "2018.11.27", "title": "Свиленски: Нерешените проблеми покрай ТОЛ системата ще хвърлят страната в транспортен хаос"}
{"url": "http://www.cross.bg/tyrtziya-soros-otvoreno-1590237.html", "text": "/КРОСС/  Фондация \"Отворено общество\" на милиардера Джордж Сорос спира всичките си операции в Турция, съобщи \"Ройтерс\".Решението на неправителствената организация идва, след като президентът на южната ни съседка Реджем Таийп Ердоган обвини Сорос, че се опитва да предизвика разделение в държавите и да ги унищожи.Фондацията заяви, че е мишена на \"недоказани твърдения\" от турските медии, което прави невъзмжно продължаването на работата ѝ в Турция \"Отворено общество\" е предмет на разследване от турското вътрешно министерство, което иска да докаже връзката между нея и демонстрациите в истанбулския парк Гези през 2013 г.Преди 10 дни беше задържан един от основателите на фондацията в Турция - Хакан Алтинай. Той е обвинен, че е защитавал турския бизнесмен и меценат Осман Кавала, арестуван за опит за сваляне на правителството чрез масови протести. \"Този човек, който финансира терористи по време на инцидентите в Гези, вече е в затвора. И кой е зад него? Известният унгарски евреин Сорос. Това е човекът, който назначава хора да предизвикват разделение в нациите и да ги унищожат. Той има толкова много пари и ги харчи по този начин\", заяви Ердоган по време на среща на местните администрации.От \"Отворено общество\" посочват, че опитите да я свържат с протестите в парка Гези са от преди 5 години. \"Тези опити не са нови и са далеч от реалността\", казват от фондацията.Тя съобщи, че ще подаде документи за юридическа ликвидация и ще спре операциите си, колкото е възможно по-скоро.", "date": "2018.11.27", "title": "'Отворено общество' на Сорос напуска Турция"}
{"url": "http://www.cross.bg/rysiya-korabi-ykraiina-1590240.html", "text": "/КРОСС/  Руските издания анализират ситуацията край анексирания от Москва полуостров Крим, където Русия задържа в неделя три украински военни кораба и екипажите им с обвинение, че са навлезли неправомерно в руски териториални води. БТА подбра някои от най-значимите коментари. Най-големият военен инцидент в отношенията между Русия и Украйна от четири години помага на Киев да прикрива вътрешните си проблеми, а същевременно заплашва Москва с нов етап в санкционната война със Запада и отслабване на рублата на фона на поевтиняващия петрол, пише руският в. \"Газета\".Това \"не е първият опит на киевските власти да провокират Русия - напоследък Украйна активно засилва присъствието си в региона\", заявява \"Известия\".Руският Черноморски флот днес е внушителна сила. Ако подобно събитие се бе случило край бреговете на Израел или на САЩ, от нарушителите на границата нямаше нищо да остане. Русия обаче смята да решава проблема само по дипломатически път. \"Защото е важно целият свят нагледно да види не \"агресия\" от страна на Москва, а грубо скалъпена провокация, застрашила и сигурността на търговския стокообмен в региона, и спокойствието на жителите на Крим\", добавя всекидневникът.Украинските кораби \"съзнателно са пренебрегнали всички радиоповиквания на руските граничари\", които са ги уведомили, че нарушават границата. На борда им са се намирали служители от щата на украинското военно контраразузнаване, получавали директни указания от Киев, пише \"Росийская газета\", като се позовава на руската Федерална служба за сигурност (ФСС).Московският официоз помества на сайта си видеозаписи от разпити на задържани украински моряци, разпространени от ФСС. \"Като командир на отряда кораби осъзнавах провокационния характер на действията ни\", признал според \"Росийская газета\" капитан трети ранг Володимир Лесовой.От своя страна \"Украйна публикува преговорите между руските моряци\", които разпалено крещят: \"Смажи го, смажи го!\", описва опозиционният \"Новая газета\" действията на руски кораб, врязал се в един от украинските.Защо украинските катери не са отвърнали на огъня от руска страна, пита вестникът. И ако \"преходът на украински плавателни съдове по украинско море от едно украинско пристанище към друго украинско пристанище\" е престъпление от гледище на Русия, защо руските граничари са пропуснали преди два месеца украински кораби по същия маршрут?\"Русия разполагаше с цял куп варианти да спре украинците, без да докара нещата до безизходица\". Вместо това обаче \"Русия обстреля украински кораби (сиреч всъщност започна война), плени ги и нещо повече - дори не обяви екипажите за военнопленници. Тя обяви моряците за престъпници\", се казва в статията.\"Сега и двете страни са поставени в положение, от което рационален изход няма\", заключава изданието.Евентуално разрастване на черноморския конфликт би могло да донесе изгоди на някои политически сили, но е в разрез с дългосрочните политически интереси както на Русия, така и на Украйна, отбелязва руското издание на сп. \"Форбс\". То прогнозира взаимни отстъпки и стабилизиране на ситуацията, но при запазване на войнствената риторика и от двете страни.\"Ще гледаме цирк на пропагандна война между тези, които чакаха и мечтаеха да повоюват с Москва с чужди ръце, и тези, които ще обвиняват (украинския президент Петро) Порошенко, че иска да стане диктатор. Реална война обаче няма да има, няма причини за такава\", коментира за онлайн изданието \"Правда\" украинският политолог Михайло Погребински.Но според \"Независимая газета\" пенсионерите в Украйна от вчера \"се запасяват със сол, кибрит и други \"военновременни\" стоки\".Откакто през 2014 г. Москва включи Крим в състава на федерацията, военни от Русия и от Украйна за пръв път влязоха в пряк сблъсък заради различно тълкуване на въпроса къде минава морската граница между двете държави, отбелязва \"Ведомости\".Двете страни и без това де факто са в необявен конфликт. И тази допълнителна \"малка победоносна война\" е опасна за тях - ако събитията се развият по най-лошия сценарий, тя за никого няма да е нито малка, нито триумфална, предупреждава вестникът, цитиран от Би Би Си.Въведеното от Порошенко 30-дневно военно положение в граничните райони е безпрецедентно решение, пише \"Ведомости\" и обяснява: такава мярка не бе предприета нито след присъединяването на Крим от Русия, нито дори в острите фази на сепаратисткия конфликт в Донбас. Украинският президент впрочем уточни, че и сега военното положение не означава буквално война и някакви нападателни действия.\"Днешният морски casus belli е само поредният епизод от конфликта, започнал през март 2014 г., и е чудно как той не се случи по-рано\", добавя всекидневникът.Според него превземането на кораби без човешки жертви засега не изглежда явен повод за истинска война, включително защото в очите на Порошенко тя може да е прекомерна цена за преизбирането му на президентския пост догодина.Ако украинските моряци и кораби се върнат скоро в родината си, случаят може да приключи с това, но ще остане възможността за нови подобни сблъсъци. Сред най-очевидните правни последици за Русия експерти посочват скорошното въвеждане на нови санкции, но по думите на руския външен министър Сергей Лавров тази перспектива \"отдавна вече не го вълнува\".\"Това е лош навик, но не и единствен: откритата употреба на сила от легални руски военни срещу Украйна укрепва вярата на мнозина хора в Русия, че войната срещу съседната страна не е нещо страшно\", допълва \"Ведомости\".\"Комерсант\" разглежда икономическата съставка на морския конфликт, спрял почти за денонощие корабоплаването в Керченския проток. \"Независимо от политическата страна на въпроса за Москва това е по-опасно, отколкото за Киев - през протока се изнася към 40 на сто от родното зърно и само 2 процента от украинското\", посочва вестникът.Но според цитирани в него браншовици и експерти движението в протока за момента е застрашено повече от лошото време, отколкото от военните кораби. Текущият руско-украински конфликт също не буди засега сериозна тревога у бизнеса, уточнява \"Комерсант\".Снимка: БТА/AP", "date": "2018.11.27", "title": "Как ще се развие морският сблъсък между Москва и Киев "}
{"url": "http://www.cross.bg/margaritov-kampaniyata-potrebitelite-1590245.html", "text": "/КРОСС/  Около 40 жалби са постъпили в Комисията за защита на потребителите (КЗП) след пазаруването от „Черния петък\", съобщи председателят Димитър Маргаритов по телевизия Bulgaria On Air. Той уточни, че повечето оплаквания са свързани с онлайн покупки и допусна, че в следващите дни вероятно ще има още - и по повод Cyber Monday, и заради забавени доставки или неточно изпълнени поръчки.Според Маргаритов обаче, не може да се говори за ръст на нелоялните търговски практики на фона на изхарчените съгласно някои данни 400-500 милиона лева от българските граждани по време на кампанията и сравнително малкия брой констатирани нарушения по време на извършените по инициатива на контролния орган около 250 проверки в деня на „Черния петък\".В студиото на предаването „Директно\" Димитър Маргаритов обобщи проблемите, по които потребителите са потърсили съдействие от Комисията. „За разлика от миналата година, когато за първи път имахме опити за масовизиране на практиката с рязкото вдигане на цените ден-два преди кампанията и впоследствие тяхното връщане на нормалните им нива с анонс, че това представлява някакъв голям процент намаление, сега като че ли се стига малко по-далеч. Дори в самия „Черен петък\" изведнъж се обявява една висока цена, на която тази стока абсолютно никога не е била продавана и се твърди с анонс за висок процент отстъпка, че сега вече можете да си я купите на някаква друга цена, която обаче е по-скоро клоняща към реалната, дори понякога и по-висока от нея\", обясни той. И даде пример с детска играчка - кукла, която преди кампанията е струвала 60 лв., а в деня на „Черния петък\" е била обявена на няколкостотин лева и с „намаление\" се е продавала за 300 лв.Някои от потребителите са сигнализирали и за липса на наличности в първите минути на кампанията, независимо от нейното продължително и шумно рекламиране. Той разказа, че част от жалбоподателите дори посочват, че не са успели да се сдобият с желания и обявен, че ще се продава с намаление артикул, независимо от това, че са спазили класическата препоръка да го запазят в кошницата си и да го поръчат в момента на стартирането на кампанията. „Това означава, че той никога не е бил в наличност. А когато не намирате това, което сте си избрали, ще си купите нещо друго подобно, обаче то няма да е на тази цена\", коментира Маргаритов.По думите му оплаквания е имало и във връзка с необосновано повишаване на цените. „Без това да е законово подсигурено, без да има никаква логика - само с идеята да бъдат заблудени потребителите, че анонсираните проценти намаление са истински\", добави той. „Наблюдаваме, че хората от година на година стават все по-подозрителни към подобен тип анонси - не следят толкова процентите, колкото самите цени. Българинът се оказва доста рационален и прагматичен в това отношение, защото улавя опитите да бъде манипулиран\", каза още председателят на КЗП.Маргаритов подчерта, че всеки отделен случай е достатъчно сериозен, за да бъде извършена проверка. Той припомни, че за нелоялна практика санкцията е до 30 000 лв., а ако търговецът извърши същото нарушение в период от една година, тя може да достигне до 50 000 лв.„Още в дните преди „Черния петък\" дадохме съвети към потребителите с цел да ги предпазим от това да станат жертва на възможните нелоялни търговски практики. Не бива да се истеризира тази кампания. Тя е възникнала извън България със свои специфики и с характерните за една истинска разпродажба белези. Но невинаги това може да бъде пренесено механично в други държави, където няма чак толкова дълги пазарни традиции\", коментира още Маргаритов.Председателят на КЗП предупреди, че такива нарушения се срещат и при други подобни кампании за намаление. Затова призова да се внимава за тях и през следващия месец на Коледно-новогодишните намаления. ", "date": "2018.11.27", "title": "КЗП: Гражданите сигнализираха за нереални и завишени цени в „Черния петък“"}
{"url": "http://www.cross.bg/wien-strauss-capelle-1590244.html", "text": "/КРОСС/  Делят ни броени дни до концерта на Strauss Capelle Wien - оркестърът създаден от фамилията Щраус. Събитието е на 1 декември в Зала 1 на НДК. Малко преди визитата им в България диригентът на Strauss Capelle Wien Маестро Rainer Roos сподели, че той и музикантите от оркестъра много се вълнуват от срещата им с българската публика и пълната зала 1 на НДК.Концертът започва в 19:00 ч., затова от организаторите призовават за навременно пристигане и настаняване в залата. Вратите отварят малко след 18:00 ч. В залата няма да се допуска внасянето на застрашаващи здравето и/или опасни предмети.С оглед на приятното изкарване по време на концерта, организаторите молят за премерена и възпитана употреба на фотоапарати и мобилни устройства. Забранено е внасянето на фотоапарати със сменяем обектив, професионални видео камери и други професионални записващи устройства.Деца до 7-годишна възраст ще влизат на концерта безплатно, но с придружител и без право на седящо място.Ако не искате да пропуснете единствения по рода си оркестър Strauss Capelle Wien в София, побързайте със закупуването на билетите, защото Зала 1 на НДК е почти РАЗПРОДАДЕНА.Билетите за концерта на Strauss Capelle Wien у нас може да намерите в билетен център НДК, OMV, в мрежата на Eventim.bg и онлайн на:  ", "date": "2018.11.27", "title": "Диригентът на Strauss Capelle Wien: „Вълнуваме се от срещата с българската публика“"}
{"url": "http://www.cross.bg/byrgas-zadurzhani-dyshi-1590247.html", "text": "/КРОСС/При акция на прокуратурата и ГДБОП в Бургас и София срещу група за наркоразпространение са задържани 20 души, съобщиха от пресцентъра на държавното обвинение.Операцията е започнала рано тази сутрин. В Бургас са арестувани 12 души, а в столицата - осем. Те са задържани за 24 часа. По информация на Дарик голяма част от хората са свързани с един от най-големите фенклубове на футболен отбор от столицата.От прокуратурата уточняват, че продължава събирането на доказателства, предстоят и разпити на свидетели.По-подробна информация по случая ще бъде предоставена най-рано на 28 ноември.  ", "date": "2018.11.27", "title": "20 задържани при спецакция срещу наркоразпространители в Бургас и София "}
{"url": "http://www.cross.bg/finansovi-problemi-biha-1590231.html", "text": "/КРОСС/  Близо 53% от българите не са могли да се справят с неочаквани финансови разходи през миналата година, показват данни от анализ на Евростат за делът на хората в ЕС, които са били изправени пред неочаквани финансови проблеми през 2017 г. Средният показател в ЕС за хората, които не са могли да реагират адекватно пред неочаквани парични предизвикателства през миналата година е бил 34%, сочи европейската статистика.Все пак Евростат отчита, че делът на българите, които са имали подобни проблеми през миналата година, е намалял с един процент в сравнение с предходната 2016 г., когато 54% от сънародниците ни не са успели да реагират на финансови предизвикателства. Като цяло в ЕС делът на хората с подобни проблеми е намалял с 2,5% - от 36,5% през 2016 г. - до 34% през м.г., отчита Евростат.Европейската статистика дава данни и за това колко процента от европейците въобще не могат да си позволят покупката на кола (нова или на старо) - за ЕС този показател е 7%. За България - 20%, а за Румъния - 30%.Финансовите проблеми на българите се потвърждават и от други данни на родната статистика относно някои нагласи на сънародниците ни спрямо тяхното благосъстояние: около 46% от българите са били настроени негативно около ситуацията със спестяванията си, тоест нямали са възможност да заделят пари. Други 70% от сънародниците ни не биха могли да изразходват голяма сума за ремонт на дома си. Около 80% от българите пък не биха могли да си купят ново жилище в рамките на една календарна година. Само 30 от сънародниците ни (или всеки трети българин) би имал възможност да задели пари за покупка на предмет с дълготрайна употреба, сочат актуални данни на родната статистика. Най-нисък дял на жители от европейска страна, които не биха могли да се справят с финансови проблеми, е регистриран през м.г. в Малта - едва 15%, сочат данните на Евростат.Други страни с добро финансово самочувствие относно неочакваните разходи са още: Австрия, Холандия и Люксембург - там едва 20% от жителите им нямат възможност да се справят с неочаквани финансови предизвикателства.Най-висок дял на хора с проблеми относно финансови разходи е регистриран в Латвия - 60%, Хърватия - 56%, България - 53%, Румъния - 52%, Литва и Кипър - с по 50% и др.В страни с развити икономики като Италия, Испания, Великобритания и Франция, делът на хората, които не биха се справили с неочаквани финансови проблеми варира от 38% за Италия - до 35% във Великобритания.Всеки четвърти жител в Румъния и всеки пети в България и Унгария не биха могли да си позволят купуването без проблеми на кола, отчита също Евростат. Обратно, в другия край на скалата са страни като Малта и Кипър, където едва 2% от хората не биха могли да си позволят покупка на кола, следвани от Люксембург, Италия и Франция - с по 2,5% от жителите, които биха изпитали финансови трудности при покупката на кола и др.Като цяло най-висок е делът на хората в ЕС с финансови проблеми, които не биха могли да реагират при неочаквани парични предизвикателства сред следните категории европейци: самотните родители с деца - 60% и при възрастните двойки над 65 години - 25%, отчита още Евростат.", "date": "2018.11.27", "title": "Евростат: Половината българи не могат да се справят с неочаквани финансови разходи "}
{"url": "http://www.cross.bg/nadziratel-murvakov-dymite-1590228.html", "text": "/КРОСС/  Горски надзирател беше пребит в Гоцеделчевско. Той бил нападнат в гръб и е със счупен крак и множество рани по главата. Дафко Мърваков, който в момента е в болница, твърди, че е пребит от бракониер. Това се е случило на 23 ноември вечерта, след като се е прибрал в с. Баничан. Мърваков посочи името на Карамфил Славчев, който по думите му бракониерства постоянно.Около 20 чdid потърпевшият е взел от ремонт моторна резачка в сервиз близо до дома си и тръгнал да се прибира. След няколко крачки обаче чул чупене на дърво.Продължих 1-2 метра, обърнах се и видях, че лицето се е засилило към мен с дървена греда. Вдигна гредата и замахна, аз вдигнах резачката да се предпазя и това ме спаси от първия удар. Завърза се борба между нас. Аз побягнах, но след 5-6 метра той ме застигна, удари ме отзад, паднах и бях ударен в крака. Загубих съзнание в един момент, не помня за колко време, разказа потърпевшият. Казах си, че просто трябва да ставам, защото той ще ме убие. Той счупи резачката, след което вече от близката кръчма излезе кръчмарят, който дойде много изплашен, допълни горският надзирател. По думите му схватката е продължила 15 минути. Дафко Мърваков уточни, че са чакали линейка, пристигнала и полиция, а извършителят по думите му си е тръгнал. По информация на потърпевшия соченият за извършител на побоя се разхожда из селото, освен това нямал шофьорска книжка, а управлявал три автомобила. Горският надзирател отбеляза, че е получавал заплахи. В момента случаят е предаден на прокуратурата. БТВ ще потърси и посочения за побойник.", "date": "2018.11.27", "title": " Горски надзирател  пребит в Гоцеделчевско"}
{"url": "http://www.cross.bg/kriptovalyti-instagram-tylev-1590229.html", "text": "/КРОСС/  Върви от няколко дни нова измама в социалната мрежа Instagram. Много потребители се оплакват, че са им сменени паролите и придобилият достъп хакер трие профила им, каза експертът по киберсигурност Любомир Тулев. За последните няколко дни три такива случая стигнаха до мен, добави той. Оказа се, че август месец е имало изтичане на голяма база данни на потребителски имена и пароли именно на хора в Instagram в \"тъмния интернет\", отбеляза Тулев. Той призова хората да сменят паролите си в Instagram. Експертът коментира и измамите с криптовалути, като открои, че по принцип този тип валути са доста рискови сами по себе си. Над 2000 криптовалути са известни, една от схемите напоследък е реклама чрез Фейсбук за закупуване на криптовалути от човек и то най-известните. Схемата е известна като \"човек по средата\". Хората превеждат пари на рекламиращия, а той действително си купува криптовалути, но за себе си. Криптовалутите крият голям риск. Биткоинът в последните седмици се срина от 5 хиляди и няколко долара до 3700 долара. Това се случва само за една седмицаТрябва да се внимава от къде ще се закупят тези валути. Сайтовете трябва да се проверяват дали са легитимни и каква история имат, защото може да са измамни тези платформи. По време на\"черния петък\" е имало случаи на сайтове, които са били създадени с цел открадване на лични данни с цел да бъде направена имотна облага във вреда на техните жертви, обясни още  Любомир Тулев. Той разказа и за криптовалута, която само заради посещаване на заразен сайт, би могла да инсталира java код на нашия компютър и така ползвайки нашия браузър и посещавайки други сайтове, компютърът започва да загрява все по-бързо.Добра антивирусна програма и наблюдения на процесите в компютъра, ще ни помогнат да избегнем такъв проблем или да го преодолеем. По-просто казано - да се следи дали ни \"бави\" компютърът и какви сайтове се посещават, добави експертът по киберсигурност. ", "date": "2018.11.27", "title": "Върви нова измама в социалната мрежа Instagram"}
{"url": "http://www.cross.bg/rysiya-ministur-vunshen-1590230.html", "text": "/КРОСС/  Ако ескалира конфликтът в Азовско море, това неминуемо ще засегне и нашата страна - коментира в Сутрешния блок на БНТ бившият външен министър Ивайло Калфин. Според него, ответни стъпки от страна на Международната общност трябва да има, но те трябва да бъдат изключително премерени за да не се задълбочава напрежението. Международната общност трябва да търси решения, трябва да бъде активна, това трябва да е меко решение и то трябва да бъде свързано с посредничество. Русия трябва да бъде въвлечена, тя има интерес в крайна сметка да се регулира този процес, трябва да се намери реалния интерес, коментира бившият външен министър. Всичко на този свят може да се договори, ако има добро желание. Въпросът е дали ще имат желание Украйна и Русия в момента да уредят не Кримския въпрос, а преминаването през Керченския проход. Това би било вече някакъв пробив и тук би могло да съдейства Европейският съюз, каза още Ивайло Калфин.", "date": "2018.11.27", "title": "Конфликтът между Украйна и Русия неминуемо ще засегне и България"}
{"url": "http://www.cross.bg/galeriya-natzionalnata-izlozhbata-1590232.html", "text": "/КРОСС/  Коктейл след изложба в Националната художествена галерия предизвика вълна от недоволство в социалните мрежи. Повод за скандала стана разпространен в социалните мрежи клип, който показва пиршество с маси, отрупани с месо, оформено в различни женски фигури. Събитието е било замислено като пърформанс от авторката си Михаела Дановска, по-известна с псевдонима си Ода Жон. Мнозина обаче видяха в него единствено лош вкус.Знаехме за това. Авторката ни представи своята идея. Тя назова пърформанса като „вечеря натюрморт\". Телата не са само женски, има и мъжки. Мисля, че посланието в живописта на Ода Жон е това, че отнасяме към хората като към обекти за употреба. Тя визуализира това и на коктейла. Най-печалното е, че той се прочу повече от изложбата, каза директорът на Националната галерия Яра Бубнова.По нейните думи този, който не е видял изложбата, няма как да интерпретира коктейла правилно. Според нея художничката е утвърдено име в изкуството, с много изложби. Директорът заяви, че съвременното изкуство е  по-различно от това, с което е свикнало обществото.Тази зала се използва специално за подобни събития. Коктейлът беше част от откриването на изложбата на Ода Жон. Неслучайно тя го нарича „натюрморт вечеря\". Художничката работи в духа на метафоричния сюрреализъм. Така беше организирана и самата вечеря, коментира кураторът на изложбата Надежда Джакова.Картините на художничката ще бъдат в Националната галерия до 13 януари.Снимки ПИК", "date": "2018.11.27", "title": "Коктейл след изложба в Националната художествена галерия предизвика вълна от недоволство"}
{"url": "http://www.cross.bg/pytin-ykraiina-rysiya-1590238.html", "text": "/КРОСС/  Руският президент Владимир Путин изрази надежда в телефонен разговор с германската канцлерка Ангела Меркел, че Германия ще окаже въздействие на Украйна да се въздържа от необмислени стъпки по ситуацията в Керченския проток след задържането на три украински военни кораба и екипажите им от Русия, съобщи пресслужбата на Кремъл, цитирана от ТАСС.Владимир Путин оцени провокационните действия на украинската страна като грубо нарушение на нормите на международното право от нейни военни кораби, които преднамерено са пренебрегнали правилата на мирното преминаване през териториални води на Руската федерация\", се казва в изявлението.\"Владимир Путин изрази надежда, че Берлин ще окаже въздействие на украинските власти да се удържат от по-нататъшни необмислени стъпки\", добави кремълската пресслужба.Разговорът се е състоял по инициатива на германската страна. В него Путин също така е изразил загриженост от решението на Киев да приведе въоръжените си сили в пълна бойна готовност и да въведе военно положение в страната. Той е изразил предположението, че това се прави в контекста на кампанията за президентските избори в Украйна.Междувременно държавният секретар на САЩ Майк Помпейо призова президентите на Русия и Украйна Владимир Путин и Петро Порошенко пряко да участват в решаването на ситуацията в Керченския проток, където Русия задържа три украински военни кораба и екипажите им по обвинение, че са навлезли неправомерно в руски териториални води, предадоха Ройтерс и ТАСС.В отговор Украйна въведе военно положение за 30 дни.\"Призоваваме и двете страни да проявят сдържаност и да спазват своите международни задължения. Призоваваме президентите Порошенко и Путин пряко да участват в решаването на тази ситуация. В тази връзка отново заявяваме подкрепата си за формата на \"нормандската четворка\", се казва в изявление на Помпейо. ", "date": "2018.11.27", "title": "Путин към Меркел: Действията на Украйна са провокация, намесете се"}
{"url": "http://www.cross.bg/ryskata-federatziya-korabi-1590239.html", "text": "/КРОСС/  Украинските моряци си признали провокацията, твърдят руските служби. По-конкретно, разпитани са старши лейтенант Андрей Драч от кораба \"Никопол\", морякът от същия кораб Сергей Цъйбизов и капитан 3-ти ранг Владимир Лесовой .\"Получихме отговор от ръководителите на екипажите от украинския флот, че групата кораби не е планирала да пресече държавната граница на Руската федерация и да мине през Керченския проток\", заявяват от ФССФСБ подчерта, че украинските бойни кораби са нахлули в териториалните води на Руската федерация, които са били руски още преди влизането на Крим в Русия.Провокацията е била координирана от двама души от Службата за сигурност на Украйна, които са се намирали на украинските кораби, се казва в съобщението.ФСБ отбелязва също така, че граничните кораби са открили огън по кораба от украинския флот \"Бердянск\" след многократни предупреждения да спрат опита си за бягство.От руската гранична съобщиха, че в 07:20 часа местно време два нейни кораба са предприели мерки срещу преминаването на корабите на украинския флот през канала Керч-Йеникалски, призовали чрез радиовръзка украинските кораби незабавно да напуснат териториалните води на Русия, както изисква чл. 30 от Конвенцията на ООН за морско право от 1982 г. \"Изискванията за напускане на териториалното море на Руската федерация бяха пренебрегнати от украинските военноморски съдове\", съобщава ФСС.В 8:35 часа корабите на украинския военноморски флот бяха поставени в бойна готовност - артилерийските установки бяха открити и поставени под ъгъл от 45 градуса и насочени към корабите на Руската федерация. \"Руската страна предупреди корабите от украинския флот, че заплахата от използване на оръжие в териториалните води на Руската федерация ще се разглежда като нарушение на нормите на международното право и законодателството на Руската федерация\", подчертава ФСБ.От службата отбелязват, че на 25 ноември от 10:35 ч. местно време до 18:30 ч. в резултат на маневрите на руски гранични кораби групата украински военноморски съдове е била блокирана в зоната за закотвяне на юг от Керченския пролив.В 18.30 ч. украинските кораби опитват да пробият блокадата и да напуснат териториалните води на Русия, се казва в публикуваните материали. Граничните кораби на Русия започват да преследват корабите на украинския флот, като ги принуждават да спрат. От 19.00 до 20.40 часа руските кораби се опитват да се свържат с украинските посредством звукови, светлинни и пиротехнически сигнали, като ги приканват да спрат. \"Групата украински кораби не се подчиниха на исканията за спиране, нито се свързаха с нас\", се казва в съобщението.В 20.42 часа руският кораб \"Изумруд\" сигнализира, че ще стреля предупредително. \"Поради факта, че корабите на граничните охрана са изчерпали всички мерки, необходими за предотвратяване на нарушенията на законодателството на Руската федерация от страна на корабите на украинския флот, както и в съответствие с Правилата за използване на оръжия и военно оборудване при защита на държавната граница на Руската федерация, изключителната икономическа зона и континенталния шелф на Руската федерация\", командирът на \"Изумруд\" реши да извърши превантивна стрелба с бордовата артилерия към корабите на украинския флот\", се казва в съобщението.В 20.45 часа \"Изумруд\", като се подчертава - в териториалните води на Руската федерация, стреля предупредително. Но групата украински кораби не реагира и продължи да се движи към държавната граница на Руската федерация. В 20.50 ч. \"Изумруд\" предупреди \"Бердянск\", че в случай на неспазване на изискванията за спиране срещу него ще бъде използвано оръжие, но и този сигнал за спиране е бил пренебрегнат.В 20.55 ч. \"Изумруд\" стреля по \"Бердянск\", три минути по-късно украинският кораб застанал на дрейф, а командирът му съобщил за ранени на борда и помолил за помощ.В 21.06 ч. \"Изумруд\" задържал \"Бердянск\" и свалил от него седем членове на екипажа, сред тях трима ранени, които получили първа помощ. Били взети мерки за оцеляването на поразения украински кораб. След това били задържани още два украински кораба.Един от задържаните - капитан трети ранг Владимир Лесовой, призна по време на разпита, че действията им са били провокация. В същото време други украински военнослужещи потвърдиха, че са получили предупрежденията, че нарушават границата на Руската федерация.\"Исканията по радиостанцията (от руски гранични служители) бяха съзнателно пренебрегнати... осъзнах, че (действията) са провокативни\", каза Лесовой. Той добави, че е изпълнил заповед, като е планирал да извърши прехвърлянето на корабите от Одеса в Мариупол.ФСБ разпита и офицера от Главната дирекция на военното контраразузнаване на Службата за сигурност на Украйна, старши лейтенант Андрей Драч, който е бил на кораба \"Никопол\", както и морякът от този кораб Сергей Цъйбизов.По време на разпита Драч каза, че на 23 ноември е получил задачата да прехвърли кораба от Одеса в Мариупол през Керченския проток. \"Влязохме в териториалните води на Руската федерация, където бреговата охрана на Руската федерация ни предупреди, че нарушаваме законите на Руската федерация. Те ни предупредиха, че трябва да напуснем водите на Руската федерация\", призна той. Според Драч бреговата охрана е сигнализирала също, че трябва да се изчака разрешение за преминаване през Керченския проток.Думите му бяха потвърдени от Сергей Цъйбизов. При разпита той каза, че в петък сутринта (23 ноември) са напуснали Одеса в посока Бердянск. При влизането в териториалните води на Руската федерация руските гранични служители ни заповядаха да спрем и да изчакаме допълнителни заповеди. \"Ние продължихме, с нас се свързаха от руските кораби, предупредиха, че ще открият огън по нас, наредиха ни да спрем. Командирът спря кораба, изведоха ни от него и това е всичко\", разказа Цъйбизов.\n\t\t\t\t\t", "date": "2018.11.27", "title": "Украинските моряци си признали провокацията, твърдят руските служби (видео)"}
{"url": "http://www.cross.bg/lentite-shofyori-dimitrova-1590234.html", "text": "/КРОСС/  Таксиметровите шофьори в София са готови за протест. Водачите искат актуализация на тарифите им и право да шофират в бус лентите. Освен това започнаха акция срещу частните коли, които спират на стоянките им. Утрешният протест цели да покаже на Столична община, че сме непоколебими в искането си да бъдат въведени минимални тарифи и да бъдат актуализирани максималните, заяви Райна Димитрова, председател на Националния таксиметров синдикат. Таксиметровите шофьори ще настояват да им бъде позволено да шофират и в бус лентите, когато са с клиенти. Има как да бъде нормативно уредено, смята Райна Димитрова.Един автобус превозва по 50 или 100 пътници, затова законодателят му е дал тази възможност. Дали таксиметровите автомобили трябва да карат в бус лентите е въпрос на дебат и изменение в закона, коментира Зафир Зарков, зам.-председател на Транспортна комисия в Столичния общински съвет. ", "date": "2018.11.27", "title": "Таксиметрови шофьори готови за бунт пред Столична община"}
{"url": "http://www.cross.bg/ystroiistva-implanti-proizvoditelite-1590241.html", "text": "/КРОСС/ Разследване на стотици журналисти срещу глобалната медицинска индустрия беше публикувано в големите световни медии, начело с британските в. \"Гардиън\" и БиБиСи. Резултатите на Implant Files ( Имплантни досиета) вадят на показ милиони случаи, при които на пациенти от различни държави са били поставяни дефектни импланти.Много от протезите и останалите медицински устройства са пускани на пазара без да са преминали тестове, регулациите върху индустрията са слаби, а прозрачността липсва, съобщава в. \"Гардиън\".Пейсмейкъри, изкуствени стави, контрацептиви и силиконови гърди са сред проблемните импланти, които са причинили увреждания и смърт. В някои от случаите поставените устройства са били пуснати на пазара, без въобще да са тествани върху хора.Между 2015 г. и 2018 г., само в Обединеното кралство са получени 62 000 доклада за \"неблагоприятни инциденти\", свързани с дефектните медицински изделия. Една трета от инцидентите имат сериозни последици за пациентите, а 1004 завършват със смърт.През последното десетилетие Агенцията по храните и лекарствата в САЩ е събрала 5.4 милиона доклада за \"нежелани събития\", свързани с дефектни импланти. Някои от производителите, са съобщили за инциденти и в други части на света.Съобщава се за 1.7 милиона травми и почти 83 000 смъртни случая вследствие на дефектните импланти. В близо 500 000 от случаите е била извършена експлантация - операция за премахване на устройство.Данните идват от разследванията на 252 журналисти от 59 медийни организации в 36 страни. Те откриват редица проблеми в глобалната медицинска индустрия, която генерира 400 милиарда долара на година.Ето и някои примери от направените разкрития:Изкуствени стави са продавани на болници, без да са преминали клинични изпитания Дефектни пейсмейкъри са продавани, въпреки че производителите са били наясно с проблемите им Усложнения с поставянето на мрежа при херния, като един от множеството пострадали е един от най-добрите британски атлети, който не може да се състезава от години заради причинените проблеми Одобрени от регулаторите изкуствени междупрешленни хрущялни дискове, които по-късно са се дезинтегрирали, разложили или измествали след операция Липса на централизиран регистър, благодарение на който хирурзите да знаят за рисковете от имплантите и да могат да ги съобщят на пациента На пациентите в Австралия са имплантирани устройства, които регулаторът е одобрил за безопасни само защото те са били одобрени в ЕвропаРазкритията повдигат въпроси относно занижените нива на контрол и липсата на действия от страна на регулаторните органи.В много страни информацията относно дефектиралите импланти е трудно достъпна или дори тайна, което затруднява пациентите да търсят адекватна информация за устройствата, които са им предложени от лекарите.Професор Дерек Алдерсън, президент на Кралския колеж по хирургия във Великобритания, заявява, че има достатъчно инциденти, включващи дефектни устройства, за да се \"подчертае необходимостта от драстични регулаторни промени\", включително въвеждането на задължителни национални регистри за всички имплантируеми устройства.\"За разлика от лекарствата, много хирургични нововъведения излизат на пазара без каквито и да е било надеждни доказателства или данни от клинични изпитвания. Това е риск за безопасността на пациентите и общественото доверие\", казва професорът.Вестник \"Гардиън\", Би Би Си, \"Льо Монд\" и \"Зюддойче Цайтунг\", координирани от Международния консорциум на разследващите журналисти (ICIJ), са прегледали хиляди документи, много от които са получени чрез заявки за свобода на информацията, за да открият някои от най-големите проблеми.Наред с интервютата с пациенти и лекари, те разкриват недостатъци в начина, по който се регулира медицинската индустрия. За сега обаче няма изгледи правилата да станат по-строги и надеждни.Журналистите са открили, че производителите на устройствата сами отговарят за тестването на имплантите. Доктори, имащи връзки с производителите, са показали \"странна нетърпеливост\" да имплантират най-новите продукти на компаниите.От документите става ясно, че лобистите на корпорациите са повлияли на ЕС, за да не бъдат приети по-строги регулации. ", "date": "2018.11.27", "title": "Дефектни протези убиват десетки хиляди и увреждат милиони пациенти по цял свят"}
{"url": "http://www.cross.bg/pochinal-muzhut-bulgarin-1590233.html", "text": "/КРОСС/ Българин е починал на борда на самолет по пътя към България след екскурзия в Египет. За инцидента алармира Александрина Панайотова, която пътувала с групата. Вчера тя публикува информация във Фейсбук. Информацията бе потвърдена от Министерството на външните работи.Тази сутрин Министерството на туризма започна проверка на туроператорите, които са организирали.Дружество „Абакс\" и фирма „Posoka.com\" имат валидна застраховка „Отговорност на туроператорa\", уверяват от ведомството.Българите били в египетския курорт от 17 до 23 ноември, след което отпътували за Кайро. Александрина споделя, че в Хургада са били настанени при ужасни условия - наложило се да се хранят навън и да молят да чистят допълнително стаите им. В Кайро било по-добре. Там на един от по-възрастните пътници му прилошало, а лекари предположили, че става въпрос за хранително натравяне в предишния хотел.Стабилизирали състоянието му и го качили в инвалидна количка на самолета за чартърен полет на българска компания от египетската столица до София. Във въздуха мъжът се почувствал зле и преди да кацнат на летището починал. Лекарите на борда не успели да го спасят, те смятат, че мъжът е починал от инфаркт. ", "date": "2018.11.27", "title": "Българин издъхна в самолет на връщане от екскурзия в Египет, започна проверка"}
{"url": "http://www.cross.bg/leva-chetene-vtoro-1590221.html", "text": "/КРОСС/ Бюджетите на Здравната каса и на Държавното обществено осигуряване ще бъдат гласувани на второ четене на извънредно заседание на парламента.Няколко важни промени настъпиха между първо и второ четене на проектобюджетите на Здравната каса и на общественото осигуряване. При първия става дума за отказа на управляващите всички лечебни заведения да бъдат прелицензирани от новата агенция за медицински надзор. Вместо това - ще се създадат стандарти, на които лечебните заведения трябва да отговорят в рамките на една година.При осигуряването - депутатите решиха минималният осигурителен праг за земеделските стопани и тютюнопроизводителите да бъде 400 лева от догодина, а не 560 лева, каквото беше първоначалното предложение. Реално 400 е ръст с 50 лева, но е значително по-плавна стъпка спрямо първия вариант. ", "date": "2018.11.27", "title": "НС гласува бюджетите на НЗОК и на ДОО на извънредно заседание"}
{"url": "http://www.cross.bg/sushto-tyrtziya-godina-1590217.html", "text": "/КРОСС/\"Няма срив на чуждите инвестиции, има безсмислени и тежки спорове върху непълни данни\", заявява в старши икономистът Георги Ангелов от институт \"Отворено общество\". Вижда се и с просто око колко от услугите или храните в магазина идват от компании с чужда собственост, коментира още Ангелов. информирра, че повече от 32 хиляди деца не са минали на профилактичен преглед при специалист. Здравната каса не плаща за профилирано изследване, уточнява публикацията.предупреждава за нова евтина дрога, наречена \"Перник\", с която се привличат юноши. Заловени са дилъри, които продавали в ромския квартал в Нова Загора. Този наркотик е два пъти по-евтин от досега продаваната синтетичнадрога, поясняват криминалистите.И още едно предупреждение в \"Труд\" - д-р Иван Иванов, управител на болница в Горна Оряховица, заявява \"Оставаме без лекари и сестри, ще затваряме болници\". информира, че оранжевите портокали по сергиите са боядисани с опасна боя вместо с позволената дървесна смола. За поредна година ни се казва, че търговците пръскат плодовете с химични съставки, опасни за здравето ни. В интервю за \"Монитор\", токсикологът, проф. д-р Никола Александров, предупреждава \"Цитруси с химикали могат да отключат автоимунни заболявания\".24-ма депутати ползват безвъзмездно чужди имоти, пише . Информацията е по повод проверката на финансовия министър Владислав Горанов и това, че той живее седма година в луксозен апартамент, предоставен безплатно от негов близък. Агенцията за приходите и антикорупционната комисия не казват дали ревизират фирмите на Горанов, допълва вестникът. Екип на вестник \"Сега\" съобщава, че министърът на туризма Николина Ангелкова е декларирала 700 хиляди лева спестявания с помощ от роднини. Трима висши служители на митниците също ползват чужди имоти, според декларациите им.\"24 часа\" информира, че главният прокурор Сотир Цацаров, който вчера замина на посещение в Турция, ще обсъжда с турсите си домакини екстрадицията на Димитър Желязков-Митьо Очите и искането на Турция да предадем четиримата български граничари, обвинени от Анкара в убийство на турски рибар.\"Доверието в БСП расте\", пише \"Земя\" на първа страница. Данните са на агенция \"Сова Харис\". В навечерието на изборите за Европейски парламент, доверието за БСП и ГЕРБ е едно и също - малко над 21 процент.Вестник  призовава столичния кмет Йорданка Фандъкова да намери, цитирам, нормален инженер за ремонта по улица \"Граф Игнатиев\".  ", "date": "2018.11.27", "title": "Преглед на печата"}
{"url": "http://www.cross.bg/rysiya-ykraiina-stoltenberg-1590218.html", "text": "/КРОСС/  НАТО определи като пряко военно нападение действията на руските военноморски сили в района на Керченския пролив и в Азовско море от последните часове. Генералният секретар на пакта Йенс Столтенберг съобщи след извънредно заседание на комисията НАТО-Украйна, че това мнение е било подкрепено от всички съюзници.По неговите думи съюзниците призовават Русия незабавно да освободи задържаните украински моряци и плавателни съдове. Според НАТО няма оправдание за използваната от Русия военна сила. Всички съюзници изразиха пълна си подкрепа за териториалната цялост и суверенитета на Украйна, добави Столтенберг.Той призова за спокойствие и сдържаност, както и Русия да осигури безусловен достъп до украинските пристанища и свободно движение на украински плавателни съдове през пролива и в Азовско море.Столтенберг отбеляза, че днешното заседание бе свикано след разговора му тази сутрин по телефона с украинския президент Петро Порошенко. Той поясни, че Украйна има правото да поиска такова заседание в случай на пряка заплаха за териториалната си цялост, политическата независимост или сигурността.По думите на Столтенберг последните събития само припомнят, че от четири години Украйна е във война. Всички съюзници осъдиха агресивното руско поведение. Русия трябва да спре подкрепата си за (отцепническите) военни групи. Наблюдаваме много внимателно обстановката, за да преценим с какво още можем да помогнем на Украйна, посочи Столтенберг.Той определи вчерашните събития като \"много сериозни\". Столтенберг посочи, че последните събития се вписват в продължаваща с години линия на поведение на Москва и влошават обстановката.НАТО подкрепя търсенето на мирно решение и поставя многократно въпроса на заседания на двустранния съвет с Русия, отбеляза генералният секретар. Столтенберг съобщи, че в телефонния разговор с Порошенко е получил уверения, че военното положение в Украйна няма да навреди на работата на демократичните институции, нито ще засегне предстоящите в страната президентски избори.Столтенберг утре ще приеме председателя на украинския парламент Андрий Парубий.", "date": "2018.11.27", "title": "НАТО призова Русия да върне на Украйна пленените моряци и кораби в Керченския пролив"}
{"url": "http://www.cross.bg/glasyvane-gerb-vsichki-1590225.html", "text": "/КРОСС/  За десет години власт ГЕРБ поробиха собствения си народ и го държаха в страх и апатия. На всеки, който дръзнеше да се изправи срещу режима на Борисов, се изпращаха служби на проверка, биваше уволняван, глобяван, мачкан. Но хората се освободиха от страха и си потърсиха правата с протестите. Апатията,че нищо не може да се промени, отстъпи на търсенето на алтернатива. Рухна и този мит, че управлението е единственото възможно. Искам да поздравя всички за събудената гражданска енергия.Но искам и да предупредя, че уплашени от нея, от опасността да им се търси отговорност след изборите, ГЕРБ прибягват до последното спасение- да подменят свободната воля на гражданите. Те отменят машинното гласуване, което е възможност за обективен вот. Те искат отново да дописват мъртви души в списъците, депутати да носят чували с бюлетини, да купуват секционни комисии. Ние внесохме предложение в Бюджета за 2019 г. да се добавят 50 млн.лв. за машинно гласуване, защото управляващите удобно го бяха пропуснали. Вие сте свободни хора, със свободна воля- за кого да гласувате, но не позволявайте гласът ви да бъде подменен. Нека всички се обединим и да не им позволяваме, в името на тяхното оцеляване, да сменят закона и да ви отнемат правото на свободен избор.", "date": "2018.11.27", "title": "Нинова: ГЕРБ отменят машинното гласуване в последен опит да спасят режима Борисов"}
{"url": "http://www.cross.bg/chasa-predi-oksfordskiya-1590219.html", "text": "/КРОСС/  Стартирането на работния ден преди 10 часа сутринта увеличава нивата на стреса и предразполага организма към болести, пишат в Edna.Това твърдят учени от Оксфордския университет, цитирани от британския вестник \"The Telegraph\".С напредването на възрастта биологичният ритъм на зрелите хора напълно се разминава с обичайното работно време от 9 до 17 часа, а това носи \"сериозна заплаха\" за душевното здраве.Д-р Пол Кели от Оксфордския университет казва, че е необходима значима социална промяна, която да премести началото на работния ден и училищните занятия в синхрон с биологичния часовник на хората.Експертите, проучващи денонощния ритъм на функциониране на тялото, доказват, че 10-годишните деца не са готови да се съсредоточат за академични занимания преди 8.30 часа. 16-годишните младежи пък е препоръчително да започват занятия в 10 часа, за да постигат максимални резултати, а студентите в университета - в 11 часа.Те също така считат, че преместването на старта на учебния ден може да доведе до повишаване на оценките с 10%. Същото се отнася и за започващите рано работа служители, при които съществува вероятност за понижаване на резултатите и увеличаване на здравните рискове. ", "date": "2018.11.27", "title": "Работата преди 10 часа вреди на здравето"}
{"url": "http://www.cross.bg/pozhari-sezon-stefanov-1590226.html", "text": "/КРОСС/  22 са жертвите на битови пожари само от началото на отоплителния сезон. Тревожната статистика идва от МВР. Други 30 души са пострадали в подобни инциденти.Загиват предимно възрастни трудно подвижни хора, които не чуват добре, не могат да реагират адекватно и бързо, заяви в сутрешния блок на Нова телевизия „Здравей, България\" главен инспектор Стефан Стефанов от ГД „Пожарна безопасност и защита на населението\". Най-често причините за битовите пожари са неизгасени цигари, използване на печка за твърдо гориво, затворена с непълно изгаряне, запалени покриви заради непочистени комини. Въглеродният оксид не прощава. Хората загиват тихо, без да разберат какво става, обясни инспектор Стефанов.От Пожарната препоръчват през нощта хората да се завият по-добре и да не използват отоплителни уреди. Освен това съветват родителите да не оставят малки деца в дома сами при включени електроуреди. ", "date": "2018.11.27", "title": "Бум на битови пожари в началото на отоплителния сезон"}
{"url": "http://www.cross.bg/banevi-obzhalvat-frantziya-1590215.html", "text": "/КРОСС/ Арестуваните във Франция по искане на България Евгения и Николай Баневи няма да обжалват пред Касационен съд решението от миналата сряда на Апелативния съд в град Екс ан прованс, с което се дава съгласие за предаването им на българските власти, съобщи bTV, позовавайки се на свои източници.Това означава, че в близките дни бизнесменът и жена му ще бъдат върнати у нас, където ще бъдат съдени. У нас започна разследване срещу тях заради предполагаемо присвояване на пари от приватизирани предприятие, документни измами и т.н.Баневи бяха задържани на 26 октомври на летището в Ница, като при явяването си в съда бяха с белезници.Техният адвокат по-рано каза пред bTV, че двамата не желаят да бъдат връщани в България. ", "date": "2018.11.27", "title": "Баневи няма да обжалват, Франция ги изпраща у нас "}
{"url": "http://www.cross.bg/gradysa-vecherta-valezhi-1590223.html", "text": "/КРОСС/  Във вторник югозападният вятър ще отслабне и ще се ориентира от североизток и с него ще започне да прониква студен въздух. Около обяд валежите от запад ще се активизират, като вечерта и през нощта срещу сряда в югоизточната половина на страната ще са интензивни. Жълт код за очаквани валежи е обявен за седем области на страната за 27 ноември, вторник. Предупреждението е в сила за областите Благоевградска, Смолянска, Кърджалийска, Хасковска, Сливенска, Ямболска и Бургаска. Синоптиците прогнозират, че до вечерта във вторник в тези райони валежите от дъжд ще са активизират и ще има значителни количества - 20-35 л/кв.м, а през нощта срещу сряда валежите ще продължат. Във вторник максималните температури в Северна България ще са между 3 и 8 градуса, в Южна - между 9 и 14 градуса. С понижението на температурите дъждът в Северна България до сутринта в сряда ще премине в сняг. Над планините ще е облачно и главно в следобедните часове ще има валежи от дъжд, над 2000-2200 метра - от сняг. В сутрешните часове ще има временни разкъсвания на облачността. Вятърът ще е предимно умерен от южната четвърт, а вечерта ще започне да се ориентира от изток. Максималната температура на височина 1200 метра ще е около 8 градуса, на 2000 метра - около 2 градуса.Над Черноморието ще бъде предимно облачно. По-късно след обяд ще започнат валежи от дъжд, които вечерта и през нощта срещу сряда ще се усилят. Ще духа североизточен вятър, до обяд ще е слаб, след което ще се усилва. Максимални температури - от 7-8 градуса в крайните северни до 15-16 градуса в крайните южни райони. Температурата на морската вода е 10-12 градуса. Вълнението на морето ще е 3 бала.", "date": "2018.11.27", "title": "Жълт код за валежи в седем области "}
{"url": "http://www.cross.bg/hoking-stivun-spisuka-1590224.html", "text": "/КРОСС/  Известният британски физик Стивън Хокинг попадна в списъка на учените, чиито изображения могат да се появят върху новата банкнота от 50 паунда, предаде ТАСС, позовавайки се на Би Би Си.Неговите основни области на научен интерес бяха космологията и квантовата гравитация. Хокинг /1942-2018/ отдели много време и в изучаването на черните дупки. Той бе автор на теорията за \"изпаряването\" на черните дупки за сметка на радиацията - това явление получи названието \"Лъчението на Хокинг\".В списъка на претендентите за увековечаване върху новата банкнота попадна също математичката и писателка Ада Лъвлейс, създателят на първия телефон Алексъндр Бел и Александър Флеминг - микробиологът, открил пеницилина.В списъка на номинираните са повече от 600 мъже и близо 200 жени, но могат да се дават още предложения до крайния срок - 14 декември. Според информацията на Би Би Си засега букмейкъри сочат като фаворит Стивън Хокинг, а като други изявени номинации - тези на спечелилата Нобел за химия Дороти Ходжкин, Алън Тюринг, който е допринесъл за развитието на компютърните науки, Александър Флеминг и Розалинд Франклин, която има голям принос в рачитането на структурата на ДНК. ", "date": "2018.11.27", "title": "Ликът на Стивън Хокинг може да се появи върху новата банкнота от 50 паунда "}
{"url": "http://www.cross.bg/reka-techenie-vodosbora-1590227.html", "text": "/КРОСС/ Синоптиците предупреждават за опасност от порои и наводнения в следващите дни. Най-значителните валежи се очакват тази нощ. Към момента речните нива са около праговете за средни води, каза в сутрешния блок на БТВ „Тази сутрин\" дежурният хидролог Весела Стоянова. По думите й най-голяма вероятност за поройни наводнения има във водосборите на южночерноморските реки - река Русокастренска, Средецка и бургаските реки. Също така  във водосбора на река Тунджа в средното и долното течение, в долното течение от водосбора на река Марица и по-големия й приток река Сазлийка, в части от водосбора на Арда, както и в долното течение на Струма и някои от пиринските притоци на Места, изброи тя.Валежите, които очакваме, ще се оттичат във водосбора на река Янтра в течение на няколко дни, тоест пикът като висока вълна ще протече последователно през Ямбол, Елхово и надолу по течението, каза още дежурният хидролог. По думите на Весела Стоянова към момента повишенията на реките не са притеснителни. Тя допълни, че коритата имат капацитет да поемат тези валежи и не би трябвало да има притеснения за преливане.Днес и утре се очакват и значителни повишения на морското ниво с до 75 см в южната част от българското Черноморие, което евентуално би довело до подприщване на южночерноморските реки и би било предпоставка за локални разливи ", "date": "2018.11.27", "title": "Синоптиците предупреждават за опасност от порои и наводнения "}
{"url": "http://www.cross.bg/izvursheni-glypostite-broyat-1590208.html", "text": "/КРОСС/ Броят на глупостите, извършени по волята на разума са много повече, отколкото тези, които са извършени от чиста глупост.Чарли Чаплин", "date": "2018.11.27", "title": "Броят на глупостите"}
{"url": "http://www.cross.bg/rozhdenitzite-na-noemvri-1590210.html", "text": "/КРОСС/ Александрина Милчева, оперна примаАндрей Бунджулов, социолог и политолог Ася Рачева, озвучаваща актриса Йордан Божилов, председател „Софийски форум за сигурност\", началник на политическия кабинет на министъра на отбраната в първото правителство на ГЕРБ Милена Йоич, единствената българска художничка, чиято картина присъства в Световния музей на жените в изобразителното изкуство в Ню ЙоркПроф. дфн Симеон Янев, писател, литературовед, литературен критик", "date": "2018.11.27", "title": "Рождениците на 27 ноември"}
{"url": "http://www.cross.bg/tema-zhivo-natzionalnata-1590211.html", "text": "/КРОСС/Тема: Пътища и политика - тезите на ГЕРБ и БСПТема: По линията Русия-Украйна. Коментар Ивайло КалфинТема: Измами с криптовалута - какви са опасните схеми и как да бъдат избегнатиТема: Профилактични прегледи за децата от яслите - лекари от Пирогов с грижа за най-малкитеТема: Кацане на Червената планета - на живо всичко за мисията на космическия кораб на НАСА „Ин Сайт\"Тема: В разгара на Ретроградния Меркурий - митове или реалност са негативните му влиянияТема: Наводнения: Къде ще са критичните райони според хидролозите?Тема: Военно положение в Украйна: Ще ескалира ли конфликтът с Русия? Коментар на Валери Тодоров и Тодор Тагарев;Тема: Как ще продължи протестът на „Жълтите жилетки\" и ще бъде ли обхванат Париж отново от безредици?Тема: На живо: Защо разрушен мост продължава да блокира живота на стотици в община Червен бряг?Тема: Кои шофьори ще плащат по-евтина „Гражданска отговорност\" след въвеждането на системата „Бонус-малус\" - дискусия в студиото;Тема: Колбаси във формата на женски тела! Как изложба в Националната художествена галерия предизвика скандал?Тема: На живо: При хората в Хитрино, получили нов дом две години след трагедията;Тема: Какви тайни за „Червената планета\" ще разкрие мисията на „ИнСайд\"?Тема: Автентични носии на 100 години в календарите от колекцияна на Националния етнографски музей;Тема: \"Изкуство или софра? Защо изложба с русалки, покрити с колбас в Националната галерия предизвика остри реакции?\"Тема: Бум на битови пожари в началото на отоплителния сезон. Кои са най-опасните уреди?Тема: Конфликтът  Украйна - Русия. Ще се стигне ли до военни действия в Черно море, след като напрежението ескалира?Тема: Биха горски с дървен кол. Бракониери го нападнаха, след като ги заловил. На живо - разказва потърпевшият.Тема: Леден триумф на Антарктида. Какво стои зад постижението на Петър Стойчев и имат ли предел човешките възможности?Тема: Протест в жълто. Таксиметрови шофьори на бунт пред Столична община. Искат нови тарифи и да карат в бус лентите.Тема: Ще  изместят ли новите технологии джуджетата на Дядо Коледа? Очаквайте Кръстю Лафазанов за първата българска коледна комедия \"Smart Коледа\" ", "date": "2018.11.27", "title": "Теми и гости в ефира днес "}
{"url": "http://www.cross.bg/vreme-povurhnostta-mars-1590209.html", "text": "/КРОСС/ На днешната дата през 176 г. Марк Аврелий назначава сина си Комод за съимператор, с което прекъсва системата на осиновените императори в Римската империя.През 1095 г. папа Урбан II благославя по време на събора в Клермон провеждането на Първия кръстоносен поход.През 1705 г. Петър I създава морска пехота в Русия.През 1895 г. Алфред Нобел прави завещание, с което дарява цялото си състояние във фонд за Нобелова награда.През 1916 г. по време на Първата световна война Първа софийска дивизия овладява румънския град Гюргево.През 1918 г. е създадена Украинска академия на науките под ръководството на Владимир Вернадски.През 1919 г. министър-председателят на България Александър Стамболийски подписва Ньойския договор.През 1971 г. космическият апарат Марс 2 на СССР достига повърхността на Марс, но не успява да кацне на планетата, а пада на повърхността й.През 2005 г. във Франция е извършена първата трансплантация на части от лицето.", "date": "2018.11.27", "title": "27 ноември в историята"}
{"url": "http://www.cross.bg/chasa-ot-sofiya-1590212.html", "text": "/КРОСС/ /София. / От 11.00 часа на площад „Св. Александър Невски\" ще се състои церемонията по официалното посрещане на президента на Република Полша Анджей Дуда и неговата съпруга Агата Корнхаузер-Дуда в България. Президентът Дуда ще положи венец пред Паметника на Незнайния воин.****/София. /*В 11.30 часа президентите на България и Полша ще проведат среща на „Дондуков\" 2.****/София. /*В 12.45 часа в присъствието на президентите Румен Радев и Анджей Дуда в Гербовата зала на президентската институция ще бъде валидирана илюстрована пощенска карта по повод 100 години от установяването надипломатически отношения между Република България и Република Полша. Двамата държавни глави ще дадат съвместна пресконференция от 12.50 часа.****/София. /*Президентът Румен Радев и съпругата му Десислава Радева ще посетят заедно с президента Анджей Дуда и Агата Корнхаузер-Дуда Полския институт в София, където от 17.00 часа ще бъде открита изложбата „100 години от възстановяването на независимостта на Полша, 100 години от установяването на дипломатически отношения между Полша и България\".****/София. /*От 13.00 часа ще се проведе извънредно заседание на Народното събрание.****/София. /*От 15.00 часа в сградата на Министерството на вътрешните работи ще се проведе заседание на Националния съвет за превенция на престъпността под председателството на министър Младен Маринов. Очаква се към 15.00 часа министър Маринов и министърът на отбраната Красимир Каракачанов ще дадаткратки изявления във фоайето на министерството.****/София. /*От 09.00 часа в хотел „Рамада\", Обединени бизнес клубове (ОБК) ще бъде домакин на Национален бизнес форум „Бизнес - Наука - Образование - Работна ръка - Малкият и средният бизнес в туризма, земеделието ииндустрията\".****/София. /*От 09.30 часа ще се проведе заседание на Съдийската колегия на Висшия съдебен съвет.****/София. /*От 09.30 часа в зала „Европа\" на Конгресен център „Глобус\" ще се проведе конференция на тема „Ден на равното заплащане между жените и мъжете - българският отговор\".****/София. /*От 09.30 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.****/София. /*От 10.00 часа в Националния пресклуб на БТА ще се състои пресконференция на Българската асоциация на софтуерните компании (БАСКОМ), на която ще бъдат представени резултатите от две проучвания. Едното е сред българите в чужбина - над половината обмислят завръщане в родината, а другото - Барометър за състоянието на софтуерната индустрия.****/София. /*От 10.00 часа 16 състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.****/София. /*В 10.30 часа в Интер Експо Център, Юридическият факултет на Великотърновски университет „Св. св. Кирил и Методий\" организира II-ра Международна конференция „Предизвикателства пред развитието напублично-частните партньорства в Югоизточна Европа\".****/София. /*От 11.00 часа в централата на КТ „Подкрепа\" ще се проведе пресконференция, на която Конфедерацията ще представи позицията си относно проблемите в енергетиката, индустрията и климатичната политика.По време на събитието ще бъде предоставена и информация относно предстоящия на 29 ноември 2018 г. митинг-шествие, организиран от КТ „Подкрепа\".****/София. /*В 11.00 часа в сградата на посолството, на ул. „Шипка\" 33 ще бъде връчено специално обръщение към Н.Пр. Мюриел Берсе Коен, посланик на конфедерация Швейцария у нас, във връзка с наболели проблеми в следствие дейността на компанията „Холсим\" България.****/София. /*От 11.00 часа в Национален пресклуб на БТА ще се състои пресконференция на тема „Миграцията „бич Божий\" ли е за съвременния свят\".****/София. /*От 12.30 часа на ул. „Врабча\" 23 ПП АБВ ще даде пресконференция.****/София. /*От 13.00 часа 3 състав на Специализирания наказателен съд ще гледа делото срещу Иван К. и Димитър Г. за изнудване.****/София. /*От 13.30 часа 18 състав на Специализирания наказателен съд ще гледа делото срещу Огнян А., Янко Я., Ивайло С., Петър М. и др. за организиране и ръководене на организирана престъпна група.****/София. /*От 13.30 часа 11 състав на Специализирания наказателен съд ще гледа делото срещу Станислав М. и Крум Р. за образуване и ръководене на организирана престъпна група.****/София. /*От 14.00 часа 9 състав на Специализирания наказателен съд ще гледа делото срещу Ради М., Павлин С. и Илияна П. за длъжностно присвояване.****/София. /*От 15.00 часа в постоянната приемна на БСП - София на ул. „Леге\" №10, етаж 1, лидерът на БСП - София Калоян Паргов, който е и заместник-председател на Комисията по транспорт и туризъм на СОС, ще сесрещне с представители на таксиметровия бранш в столицата.****/София. /*От 16.00 часа в ресторант CORSO на бул. Цар Освободител №10 ще се проведе годишното гала-събитие за устойчив бизнес и климатични иновации на „Green Business Network Bulgaria\".****/София. /*От 18.30 часа в Националния етнографски музей ще бъдат представени два календара с народни носии за предстоящата година „Девойко мари хубава\" и „Три сестри\".****/София. /*От 19.00 часа в Софийски арсенал - Музей на съвременно изкуство ще се проведе церемония по тържествено награждаване в националния конкурс „Най-добра българка фирма на годината\", който се организира за седмапоредна година.****/София. /*В 19.00 часа от къщата музей на Иван Вазов, през ул. „Раковска\" до градинката пред НДК и статуята на Лъва от войнишкия мемориал ще се проведе Факелно шествие „Български марш - Долу Ньой!\" по повод 99-годишнина от подписването на Ньойския договор. Шествието се организира от ВМРО.****/Бургас /*От 9.00 часа в залата на Културен дом на Нефтохимика НХК ще се проведе Общински съвет.****/Бургас /*От 12.30 часа в спортна зала „Младост\" ще се проведе финалът във второто издание на училищния турнир по волейбол за купата на кмета на общинаБургас.****/Бургас /*От 17.00 часа в Драматичен театур „Адриана Будевска\" ще бъде представена постановката \"Червени рози\" от Алдо де Бенедети, по инициатива на Регионалната съюзна организация в Бургас към \"Съюз на слепите вБългария\" и с подкрепата на Община Бургас.****/Бургас. /*От 17.00 часа Драматичен театър „Адриана Будевска\" театрална трупа за незрящи „Виж\" ще представи спектакъла „Червени рози\".****/Варна. /*От 12.00 часа в „Стара Варна\" ще бъде представен току-що излезлия от печат за 20-та поредна година нов календар „СТАРА ВАРНА 2019\".****/Варна. /*От 13.30 часа на пристанище „Варна -Запад\" президентът на КНСБ Пламен Димитров ще се срещне с работещите в дружеството, синдикалните комитети и ръководството на компанията. Медиите ще могат да зададат своите въпроси към Пламен Димитров в 16.00 часа, в сградата на РС на КНСБ-Варна.****/Варна./*От 14.00 до 16.00 часа в офиса на ГЕРБ на ул. „Георги Бенковски\" №1 общинският съветник Пейчо Бюлбюлев ще приема граждани.****/Варна./*В 16.00 часа в сградата на РС на КНСБ Варна президентът на КНСБ Пламен Димитров ще даде пресконференция за медиите, след посещението си в пристанище „Варна-Запад\" за среща с работещите в дружеството, синдикалните комитети и ръководството на компанията.****/Варна. /*От 18.00 часа пред арката на 8-ми Приморски полк, с факелна стража и изгаряне на Ньойския договор ВМРО-Варна ще отбележи 99-та годишнина от подписването на унизителният за България договор.****/Велико Търново. /*От 10.00 часа в криптата на храм „Свети Седмочисленици\"ще бъде извършен ритуал по полагане на пръст от връх Каймак - Чалан и височина Калатепе. От 10.30 часа в Дома на културата на НВУ „Васил Левски\" ще бъде открита Юбилейната научна конференция „140 години военно образование, традиции и перспективи\".****/Велико Търново. /*От 10.15 часа в стая 13 на Старопрестолна професионална гимназия по икономика ще се проведе втори етап на младежката информационна кампания „Мисия платено\" на Асоциация на колекторските агенции в България (АКАБГ).****/Велико Търново. /*От 11.00 часа в Регионалния пресклуб на БТА ще се проведе пресконференция на „Зонта клуб\" и програмата за отбелязване на 100 години от създаването на организацията.****/Враца. /*От 19.00 часа в Камерна зала на ДКТ ще се играе „Симулатор за чифтосване\".****/Враца. /*От 14.00 часа в СУ „Николай Войводов\" - салон ФВС, ще се проведе общински етап на ученически игри 2018-2019 г. по бадминтон.****/Горна Оряховица. /*В 14.30 часа във 2-ро СУ „Вичо Грънчаров\" ще се състои дебат на тема #УчилищеБезАгресия.****/Монтана. /*От 19.00 часа в Голяма зала на Драматичен театър - Монтана ще бъде представено представлението „Смях с Елин Пелин\".****/Перник. /*От 14.00 часа в партерната зала на Общински комплекс „Дворец на културата\" ще се проведе събитие, посветено на 75-годишнината от спасяването на българските евреи от Холокоста по време на Вторатасветовна война.****/Пловдив./*От 09.30 часа в Зала 1 на Окръжен съд ще се гледа делото на подсъдимите Нели К. и Фанка Д. Срещу двете са повдигнати обвинения за подкупи.****/Пловдив./*От 10 ч. в голямата зала на Драматичен театър-Пловдив ще се проведе пресконференция по повод началото на репетициите за спектакъла „Одисей\" с режисьор Диана Добрева.****/Пловдив./*В 10.30 часа кметът на Община Пловдив инж.Иван Тотев и заместник-кметът Стефан Стоянов ще посетят заедно с ученици от 6 клас от ОУ „Яне Сандански\" фирма „Анди\"като част от програмата за мотивация за ученици в VI и VII клас.****/Пловдив./*От 10.30 часа в междублоковото пространство на бул.\"България\"№41-43 ще се даде началото на изграждането на нов паркинг.****/Пловдив./*В НБ „Иван Вазов\" ще се проведе кръгла маса на тема „Обществената библиотеката - център за дигитално включване на възрастни\".****/Свищов. /*От 14.00 часа в Зала 1 на Община Свищов ще бъде представен проектът \"Израстваме заедно\", който се изпълнява от СУ \"Николай Катранов\".****/Сливен. /*От 15.30 часа в Етнографски комплекс „Хаджиданчови къщи\" ще се състои откриването на „Златен Сливен 2018\".****/Стара Загора. /*От 15.00 часа в общинската зала „П. Р. Славейков\", Национална компания железопътна инфраструктура ще представи публично проект „Реконструкция на гаров комплекс Стара Загора\", финансиран по Оперативна програма „Транспорт и транспортна инфраструктура\" 2014-2020 г.****/Стара Загора. /*От 18.00 часа във фоайето на Оперния театър ще бъде представена фотографска изложба „РИМ. Борис Христов\". От 19.00 часа ще се състои премиера на балета „Дон Кихот\" от Лудвиг Минкус.****/Стара Загора. /*От 19.30 часа в Младежкия дом ще се проведе открита дискусия на тема „Толерантността - същност и измерения\".****/Хасково. /*В 17.00 часа в Младежки център - Хасково ще се проведе лекция в рамките на инициативата „Акушерките близо до майките\".****/Шумен. /*От 10.00 часа в зала 203 на общината ще има брифинг. На него кметът и партньорите в инициативата „С предпазен колан на задната седалка\" ще дадат заключителна пресконференция.****/Шумен. /*От 10.00 часа в зала 2 на Областна администрация Шумен областна администрация Шумен ще бъде домакин на регионална работна среща по проект „Подобряване на координационния механизъм за интеграция чрездобри практики и модели\". ", "date": "2018.11.27", "title": "Предстоящи събития на 27 ноември"}
{"url": "http://www.cross.bg/gradski-sofiiiskiya-georgiev-1590220.html", "text": "/КРОСС/ Съдийската колегия на Висшия съдебен съвет ще направи втори опит да избере председател на Софийския градски съд. Кандидатите са двама : Алексей Трифонов,съдия от Апелативен съд - София, и Евгени Георгиев - съдия от Софийския градски съд.  Георгиев участва в процедурата за втори пътНай - големият български съд е без титулярен ръководител от миналия октомври, слeд изненадващата оставка на Калоян Топалов.Освен Евгени Георгиев, в първата процедура участие взе и бившият шеф на съда Светлин Михайлов. Нито един не успя да събере минималните осем гласа и така се стигна до повторното гласуване днес. Заради дебатите около проваления  първи избор, дни преди вота  Георгиев поиска отвод на един от събедните кадровици.  Става дума за Бoян Hoвaнcĸи - aдвoĸaт oт пapлaмeнтapнaтa ĸвoтa нa Bисшия съдебен съвет, пpeдлoжeн oт „Aтaĸa\", когото - магистратът упреква в пpeдyбeдeнocт, проявена  при изслушването му през март.В състезанието днес Eвгeни Гeopгиeв влиза с подкрепата на Oбщoтo cъбpaниe нa Софийския градски съд, което, разбира се не му гарантира безпроблемен избор. Конкурентът му - Aлeĸceй Tpифoнoв oт Coфийcĸия aпeлaтивeн cъд, е бивш член на ЦИК и бивш зaместик - пpaвocъден министър.В последния доклад на Европейската комисия за съдебната реформа изрично се споменава изборът на председател на СГС...с очакването, че той ще се осъществи в рамките на открита и прозрачна процедура, така че новият ръководител да може да се ползва с доверието -  както на широката общественост, така и на съдиите, работещи в съда. ", "date": "2018.11.27", "title": "Избират председател на Софийския градски съд"}
{"url": "http://www.cross.bg/godina-tazi-sred-1590214.html", "text": "/КРОСС/  И през тази година голяма част от сънародниците ни планират да прекарат Коледно - новогодишните празници в чужбина. Това става ясно от проучване на туристическия сайт Saveti.bg, проведено сред партньорски туристически агенции, както и сред потребителите на сайта. Според него, най-висок остава интересът за пътуване през декември в балканските държави и най-вече в южната ни съседка Гърция. Турция традиционно също привлича сънародниците ни, които искат да посрещнат Нова година зад граница и тази година не прави изключение в това отношение, като страната се нарежда на второ място.Изненадващо сред предпочитаните дестинации за празниците в края на 2018 г. са включени също Грузия и Хърватска. Сред любимите екзотични места за празничен туризъм на българите тази година отново се нарежда Дубай. Повишен интерес туроператорите отчитат и към „топли\" страни като Португалия, Малта и Кипър. Сред мотивите за избора на определена дестинация желаещите да пътуват в чужбина по новогодишните празници посочват на първо място изгодните оферти. На второ място те се спират на държави, в които не са били до сега.Saveti.bg е български туристически портал, чиито екип си е поставил за цел да предостави на родната аудитория ценни знания и съвети за пътуване и туризъм, както и специфична информация за чужди култури, за здравословен начин на живот и редица други области. Тазгодишното проучване на сайта кореспондира с данните от предишни години, но с някои осезаеми различия. По традиция най-посещавани на Нова година от българите през отминалата година са били Сърбия (най-вече Белград), Гърция, Турция (с акцент върху Истанбул), както и Румъния и Македония.", "date": "2018.11.27", "title": "Гърция и Турция остават предпочитани дестинации от българите за посрещане на Новата година"}
{"url": "http://www.cross.bg/putya-dvizhenieto-lenta-1590222.html", "text": "/КРОСС/ От 12.00 до 15.00 часа във вторник се спира движението между 74-ти и 79-ти километър на АМ „Хемус\" заради строителството на новия участък край Ябланица. Трафикът ще се пренасочва по пътя Ботевград - Ябланица.От 14.00 до 15.00 часа ще бъде ограничено движението от Търговище до пътен възел „Белокопитово\" на АМ \"Хемус\" отново във връзка със строителството на нов участък от автомагистралата. Автомобилите ще се пренасочват от пътя Търговище - Шумен по пътя Търговище - Бистра, а след това Попово - Лозница до кръстовището с пътя Разград - Шумен и ще се включват отново на аутобана при пътен възел  „Белокопитово\" и обратно. Във вторник и сряда от 9.30 до 16.00 часа движението в тунел „Правешки ханове\" на АМ „Хемус\" в посока Варна ще се минава в една лента поради ремонтни дейности в изпреварващата лента.От 27 ноември до 21 декември ще бъде ограничен трафикът по дясната лента в посока Перник на пътя София - Перник заради ремонт на тротоара на моста на река Владайска при разклона за с. Владая до КПП Владая. Движението ще преминава двупосочно по останалите две ленти за движение.", "date": "2018.11.27", "title": "Ограничават временно движението по АМ „Хемус“ край Ябланица"}
{"url": "http://www.cross.bg/riana-samo-brayn-1590213.html", "text": "/КРОСС/  Риана знае как да внесе празнично настроение и да повдигне коледния дух преди предстоящите празници. Тя публикува снимки само по бикини и чорапи в Инстаграм.  30-годишната певица реши да покаже модел от празничната колекция на бранда си за бельо Savage x Fenty.Това предизвика бурната реакция на феновете, но не само заради сексапила на Риана, а заради намесата на бившия ѝ приятел Крис Браун, който преди почти 10 години бе арестуван за нападение над тогавашната си приятелка.29-годишният Браун хареса снимките и остави няколко коментара, на които Риана не отговори, но феновете ѝ се възмутиха. \"Стой далеч от Риана\", написа фен. \"Просто стой настрана.\"Риана триумфира на Седмицата на модата в Ню Йорк със своя бранд за бельо. Тя отдавна се е насочила към насърчаване на дамите да приемат телата си такива, каквито са. Колекцията ѝ предлага и големи размери, а на голямото модно събитие тя бе представена от всякакви модели без оглед на телосложение или раса.", "date": "2018.11.27", "title": "Риана показа модел от коледната си колекция топлес"}
{"url": "http://www.cross.bg/enterobacter-stantziya-silno-1590216.html", "text": "/КРОСС/  Учените откриха на борда на Международната космическа станция (МКС) бактерии, резистентни към антибиотици, съобщава ScienceAlert. В орбиталната станция са открити щамовете на бактерията Enterobacter. Те са силно резистентни към антибиотици и могат да заразят хора с по-слаб имунитет. Знае се, че ако човек прекара дълго време в безтегловност в Космоса, то имунната му система отслабва.Микробиолозите са открили, че геномите на петте щама Enterobacter са близки до щамове, открити наскоро на Земята. Последните принадлежат към един от видовете бактерии - Enterobacter bugandensis. Към този момент щамовете на бактериите, намерени в МКС, не са патогенни за хората, но според учените те могат да станат такива, те споделят 112 гена с щамове, известни със силната си заразност.Компютърната симулация показва, че има 79-процентов шанс бактериите да еволюират в силно заразен щам.\"Необходими са допълнителни проучвания. Все още не сме наясно как микрогравитацията, повишената радиация, повишеното количество въглероден диоксид и останалите условия на МКС влияят на патогенността и вирулентността\", заявява специалистът по микробиология от НАСА Кащури Венкатешуаран. Изследванията на екипа са публикувани в списанието BMC Microbiology. ", "date": "2018.11.27", "title": " Откриха супербактерия на Международната космическа станция "}
{"url": "http://www.cross.bg/teodosiii-beshe-nego-1590207.html", "text": "/КРОСС/ Преподобният Теодосий се роди от благочестиви и благородни родители българи, както се предполага, в град Търново, който тогава беше столица на българите. Понеже още в младостта си проявяваше изрядно благочестие и живот по Бога, както ми казаха знаещите това, и имаше за свой град и отечество горния Иерусалим, а за свои братя и сродници ¬ небесните сили, той се скри от своите плътски родители и сродници, за да не знае за него никой и любовта към родителите да не му попречи на любовта към Бога. И както птиченцето напуща гнездото и си играе да лети по въздуха след като му пораснат крилцата, така и този Божи човек, като излезе из светското си гнездо, предпочете уединението, поста и за много малко време се яви като горяща свещ на умното делание и внимателното трезвение, подражаваше на безплътните и принасяше на Бога чиста молитва. Послуша гласа на Спасителя, Който казва: \"Който иска да върви след Мене, нека се отрече от себе си, да вземе кръста си и Ме последва\", затова излезе от своето родно място, стигна в град Бдин (Видин) и влезе в манастира \"Арчар\", където имаше храм \"Свети Николай Мирликийски\".Игуменът Иов, добродетелен човек, предвидя, че той ще бъде избран съсъд на Бога, затова го прие с готовност и го пострига в монашество. Като влезе в монашеския живот, Теодосий беше много прилежен в послушанието и смирението, имайки предвид думите на Синайския игумен, Иоан Лествичник: \"От послушанието се ражда смирение, а от смирението безстрастие, което се именува царица на добродетелите\". Бидейки истински изпълнител на божествените заповеди, вършеше доблестно всички служби, като мислеше, че служи на Бога, а не на човеци. Не прекъсваше поста и въздържанието, а пребъдваше усърдно в тях и беше по думите на божествения Давид като дърво, посадено край водни извори. Затова преподобният Иов го постави за началник над всяка манастирска потреба.След като прекара там доста време и добре свикна с постническия живот, след като изпрати своя отец Иов при Господа, приличайки на трудолюбива пчела, която обикаля различни цветя и събира сладък мед, той остави споменатата обител, пристигна в град Търново и се засели в много известния манастир \"Пресвета Богородица\", който обикновено се нарича дори до днес с името \"Света Гора\". Но малко време прекара в него; защото очакваше да намери там нещо повече като умния търговец в Евангелието, който иска да получи многоценния бисер. И отиде на някакво място, наричано Червен, и в тамошния манастир всячески търсеше човека, който да може да го напъти в духовния живот не само със своята добродетел, но и с личното си благочестие, с непоколебимата си вяра и спазване на божествените правила. Но понеже малко бяха тогава в България творците на добродетел, скоро и оттам напусна, пристигна в Сливенската планина и се посели в манастира \"Св. Богородица\", наречен \"Епикернев\", защото храмът му бил съграден от някой си Епикерн. И остана там много време.Но до него дойде слухът, че един монах Григорий, по прякор Синаит, е дошъл на някакво пустинно място между Византия и България, което се нарича \"Парория\" (Пригранично) и е откъснато от всякакви връзки със света, където поставил килии, положил начало на добродетелен живот и пребъдвал в молитва към Бога и получавал от Него изобилни озарения. Този именно земен ангел и небесен човек немалко години прекарал на Атонска Света Гора и там мнозина научил на правилния подвиг и видение, бидейки самият той богат с добродетелно безмълвие (исихия) и ангелоподобно житие. Но понеже агаряните прегазили цялата гръцка земя и опустошили всички места, и тойизлезе от божествената Атонска Гора, тъй като не можеше да живее там поради честите варварски нападения, и дойде в горепоменатото място. И се разнесе навсякъде слухът за неговото изрядно житие. Както магнитът привлича към себе си желязото, така и добрият слух за него улавяше добрите човеци. Множество човеци се събраха при него да чуят неговото божествено учителство. Улов на слуха за него стана и този чуден Теодосий. С усърдие дойде в тамошната пустиня, намери чудния мъж и се изпълни с неизразима духовна радост. А божественият Григорий, щом го видя, веднага го прие, защото му беше открита живеещата в него божествена благодат. Отсега нататък той денонощно беше наставляван на чистата вяра и божествените заповеди, които са в състояние да възвисят човека до Божия образ и до мярата на възрастта на Христовата пълнота. Така той вървеше подир своя учител и се насищаше с духовно питие, както телето бозае от своята майка. А великият Григорий, като видя неговата божествена ревност за живот по Бога, нищо не криеше пред него от подвига и съзерцанието, против които демоните воюват от дясна и лява страна.Но понеже това място Парория беше пълно с разбойници, които смущаваха безмълвието на монасите със своите нападения, великият Синаит изпрати Теодосий при цар Иван Александър, който тогава държеше българския скиптър, човек благочестив и разумен, както рядко някой е между царете, за да му направи известно всичко това, та дано се смили да съгради крепост на светата обител за спокойствие на духовния отец и неговите сподвижници. Царят, като чу всичко от Теодосий, когото повече от другите познаваше от начало и понеже много обичаше изрядните монаси, веднага удовлетвори прошението му: изпрати имения и добитък и всичко друго потребно за крепостна кула с радостна душа и богата ръка. Така се създаде кулата, на светата обител и църквата, а монасите получиха безмълвие и тишина, както и се освободиха от разбойническите нападения.А Теодосий продължаваше да бъде прилежен в непрестанното псалмопение, като ставаше в полунощ да отправя към Господа своите молитви според божествения Давид. Като го наблюдаваше великият отец да расте в добродетелта и да се издига постепенно в сърцето си нагоре, само на него единствен от всички братя заповяда да се усамоти в килията си, за да го подложат на изпитания демоните, които по този начин имат обичай да се борят с подвижниците. Като се облече Теодосий в молитвите на своя отец като в броня и шлем и кораво всеоръжие, изпълняваше заповяданото послушание със светло произволение. Срещна много опълчения и съпротивления от враговете на човешкото спасение, различни мечтания и чужди гласове, но смелият борец не само че не се уплаши, ами и за малко време не можаха да го откъснат от паметта Божия; той си пееше и казваше: \"Окръжаваш ме с радост на избавление\" и пак: \"Господ е Пастир мой и от нищо не ще се нуждая\".Но пак се яви належаща нужда и братята бяха отвсякъде стеснявани, та преподобният Григорий отново изпрати Теодосий при поменатия цар, защото никой друг не можеше да изпълни такава задача поради старото му познанство с царя иискрената любов на царя към него. А той като получи повелята на своя отец, отиде при царя, получи просимото и искаше да се върне назад. Тогава някой си благороден мъж от бележитите и славните в столицата на име Роман, който отдавна имаше голяма любов към блажения Теодосий и беше крайно привързан към него със сърдечна близост, беше облечен в монашески образ, но съвсем нямаше наставник по Божия път и много скърбеше в себе си. Като узна, че Теодосий е пристигнал, дойде при него и като се докосваше до нозете му и като му припомняше отдавнашната си обич, рече: \"Ако ме оставиш без твоето внимание, ще чуеш, че или съм се заклал, или съм се хвърлил от високите стръмнини. Защото, както елен желае водни извори, така моята душа желае да се наслаждава на твоите молитви и винаги с тебе да се въдворява!\" Теодосий склони на неговите молби, взе го със себе си и го доведе при блажения старец. Старецът пък се подчиняваше на заповедта да не изгонва идващия, затова с усърдие го прие и го причисли към братята. А той покорно служеше, изпълняваше заповедите и доста време прекара там. Случи се друга някаква нужда и старецът изпрати Роман по манастирска служба. В това време на блажения Григорий като човек настъпи пределът на всяко човешко естество и дойде му вече времето да замине при Господа. И го погребаха с ридание и много сълзи.Като останаха без пастир, монасите на оная обител канеха Теодосий да им стане предстоятел, понеже подражаваше на житието на покойния старец и беше причина за сигурността на тяхното съществувание. Той обаче нито за момент не се покори и не пожела да приеме върху си такова началство. Затова, като почака малко време подир смъртта на божествения отец, замина за Сливенската планина, едно за посещение на тамошните братя и друго ¬ заради поменатия Роман, когото взе оттам и се отправи към Светата Атонска Гора, понеже пожела да види тамошните подвижници на монашеското житие. Събра като трудолюбива пчела всичко, което можа да чуе за подвига и видението, поради духовната си чистота привлече Светия Дух в себе си, но понеже не можеше да остане там поради варварските нападения, изпрати Роман назад, а самият той отиде в град Солун. Обиколи там добродетелните мъже, сподоби се с тяхното благословение; оттам пожела да отиде в Бер, та и там да се наслади на вида и беседите на отците. Там имаше скит \"Нови Антоний\" с много постници, които един друг се надпреварваха в добродетели и водеха равноангелско житие. Като се наслади достатъчно на техните молитви и разсъждения, замина с кораб за Цариград. И там прекара малко време, докато се поклони на светините с голямо благоговение, и се завърна в Парорската обител, едно да посети братята, друго да се поклони пред ковчега на великия отец, и пак отиде в Сливен, откъдето взе Романа и замина в Емонската планина до Несебър на Черно море.Докато бяха там, не преставаха да умоляват Божественото милосърдие и да прибавят трудове към трудовете си и пост към поста си. Според думите на божествения Павел забравяха що е зад тях, и се стремяха към това, що е пред тях, и като еднонравен впряг тичаха по божествения път. Но понеже и там не ги остави спокойно да безмълствуват ненавистникът на доброто, дяволът, ами и срещу това безмълвно място вдигна разбойници, те пак се уподобиха на пчели, които не намирайки мед близо около своето пребивалище, за да пълнят със сладка роса своите шестоъгълни домове, отиват надалеч да търсят по-доброто. Внимателно потърсиха място, където не би имало страх и никой разбойник не влиза, което има царска охрана и от което злите хора се боят и дойдоха до Кефаларево, което отстои на малко разстояние от столичния град Търново, и решиха там да се поселят. Затова дойдоха при царя и му съобщиха това. А благочестивият цар Иван Александър реши да стане според тяхната молба и заповяда на това място да им се построят килии, защото питаеше отдавнашна и голяма любов към Теодосий и желаеше често да се наслаждава от неговите поучения. Като отидоха там и видяха, че мястото отговаря на техния нрав, се изпълниха с неизказана радост. А да се говори за техните постнически трудове и всенощни бдения там, е излишно. След като прекараха там три години време, вижда Теодосий във видение цялата планина пълна с различни цветя и чудни дървета, отрупани с всякакви плодове, а един светъл мъж стои и му заповядва да не се лени, да бере плодовете! Като дойде на себе си, той разбра духом, че тази пустинна гора ще се напълни с монаси, които ще принасят много добродетелни плодове. Това именно скоро се осъществи на дело, защото дори до петдесет монаси се събраха от разни места, пустинната гора превърнаха в град, като сладкогласни лястовици всякъде на-около направиха гнездата си и отправяха денонощни славословия към Бога. Като съобщим житието на един от тях, ще стане известно постничеството на всички.Имаше при тях един мъж, на име Дионисий, с чудно житие, сподобен със сана на свещенството, но поради благоговение отказал се да служи на светия олтар, подражаваше на нестяжанието на пророк Илия и на Иоан Кръстител, и беше облечен само с един кожух. С глад и жажда, всенощни бдения и поклони той дотолкова беше изтънил тялото си, че едва можеше да се познае само по чертите на лицето. Печален на вид, той работеше с ръцете си и никога не ядеше хляб даром. Дълбок в разума, добре познаваше Божественото Писание на двата езика ¬ гръцки и славянски, а имаше и дар да превежда от гръцки на славянски. Преведе много книги и с това украси Църквата. Живя до четиридесет и няколко години, без да послаби монашеския си канон и предаде на Бога душата си в тежка болест.Но невъзможно е да премълчим и за Евтимий, който произлизаше от болярски род, а после бе сподобен и с патриаршески сан в Търново. Като се отказа от всичко на този свят, той дойде в Кефаларската обител и тук под ръководството на преподобни Теодосий постигна победа над врага на човешкото спасение. Послушанието му беше несмутимо и молитвеното му стоене беше всенощно ¬ самото му дишане беше пение на Господа. На ребрата си не легна, корема си мъдро укроти като никой друг, възлюби безмълвната пустиня, както светските хора не са възлюбили градските тържища. Затова разсъдителният Теодосий, като виждаше да преуспява в подвига и философията, постави го за свой помощник, предаде му всички веществени и духовни грижи на светата обител, а сам се отдели на малко разстояние в дълбоката гора за крайно безмълвие. Веднъж дойде Евтимий при него в уговорената вечер и даде знак отдалеч за своето присъствие, но не чу неговият отец да го вика. И много пъти удари в клепалцето, обаче отговор не получи. Тогава се спусна бързо към килията на стареца си и надникна през прозорчето: вижда духоносния Теодосий прав и вдигналнагоре преподобните си ръце, целия като огнен от главата до нозете. Обвзет от страх и ужас, той веднага се върна и с клепане свика братята на утринно богослужение. Другата нощ пак дойде и намери великия отец да седи пред вратата на килията си и да ридае. Той падна пред нозете му и също с ридание го попита за причината на неговите сълзи. Преподобният му отговори, че агаряните ще поробят нашата страна и че тази превъжделена горска пустиня ще запустее. И рече: \"А ти, чедо, бъди мъжествен и да крепне сърцето ти, защото ще се сподобиш с вериги и апостолско гонение!\" И това Бог устрои по Своята мъдрост, та блаженият да прояви своята богодарувана святост не само с добродетелта си, но и с пророческия си дар. А свещеният Евтимий предузна волята на Господа да не бяга от званието, което по-късно ще го прати като втори Моисей да бъде предстоятел на своя народ. Бих желал да спомена подвизите и на други постници, но за да не излезе словото ми много дълго, стига и казаното за ония, които имат ум и които търсят душевна полза.  ", "date": "2018.11.27", "title": "Преп. Теодосий Търновски. Св. вмчк Яков Персиец. Преп. Паладий "}
{"url": "http://www.cross.bg/malys-savov-sistemata-1590235.html", "text": "/КРОСС/  Един изряден шофьор още след 2 години може да получи 20% намаление на застраховката „Гражданска отговорност\". Това каза във връзка със системата „Бонус - малус\" Владимир Савов, член на Комисията за финансов надзор, отговарящ за застраховането, в сутрешния блок на БТВ „Тази сутрин\". Ако сме съвестни водачи, още след първата година ще получим 10% отстъпка, а след втората - още 10%, уточни той. Останалите 5% се натрупват през следващите 5 години. За различни нарушения в системата се добавят наказателни малус точки. Ако един водач е системен нарушител, може в кратък период - за 1 година например, доста бързо да достигне до максималния клас малус, при който застраховката се оскъпява с 4 пъти, каза още Савов. Оскъпяване от 400% може да се постигне и с натрупване - ако например има 5 пъти превишение на скоростта плюс отнемане на предимство или минаване на червен светофар. Нарушението трябва да е санкционирано с влязло в сила наказателно постановление, уточни членът на КФН.  Владимир Савов коментира и критиките, че колата ще е виновна за всичко, което е направил шофьорът преди това, дори и след като е продадена.  Това е направено с цел собственикът на колата да внимава на кого я предоставя, поясни той. Когато има възможност лесно да се прехвърли собствеността на колата на член на семейството или друг близък, ако това ще доведе до изчистване на натрупания малус, същият човек ще продължи да кара същата кола пак така безразсъдно и системата ще губи смисъла си. Затова е предвидено да се запазва малусът на колата, каза още членът на КФН. Владимир Савов отговори и на критиките, че така при купуване на автомобил на старо новият собственик ще е наказан за действията на шофьора, който преди това е карал колата. Всяка сделка е покупка-продажба е доброволна, никой не ви задължава да купите точно тази кола, винаги може да се потърси друга, посочи той. По думите му информацията за историята на всяка кола ще бъде лесно достъпна и ще може да се провери по номера на рамата какъв е бонусът или малусът. Тъй като наистина виждаме голямо съпротивление срещу тази идея, мислим върху варианти как да стане така, че при прехвърлянето към момента на сделката да има възможност по някакъв този малус да се изчиства\", призна Савов.В студиото на сутрешния блок гостува и Владимир Тодоров, председател на УС на българската Асоциация на пострадалите при катастрофи, който беше категоричен, че трябва да въведем системата „Бонус - малус\". „Тя има пряка връзка с пътната безопасност и възстановява чувството за справедливост. Към момента Законът за движение по пътищата допуска системни нарушители и не им влияе\", подчерта Тодоров.Тази наредба, която ни се предлага, със сигурност не гарантира тази справедливост, която всички очакваме, коментира Богдан Милчев от Института за пътна безопасност.От системата „Бонус - малус\" са извадени всички държавни и общински автомобили. Това са десетки хиляди автомобили, които нима не правят нарушения, нима не правят пътно-транспортни произшествия, а за тях няма да има нито бонус, нито малус, изтъкна той. Според него има много спорни моменти в таблицата, по която ще се отнемат различните класове и точки на водачите. По думите му тя не е съобразена в пълен обем с пътно-транспортните произшествия и причините за тях.Владимир Савов от КФН обаче изтъкна, че държавните и общински автомобили обикновено се застраховат по обществена поръчка и като цял клас - не се индивидуализират в застраховката. Затова за тях застраховката се прави по списък, няма как да се начислява бонус или малус на всеки един от тях. Савов уточни, че става въпрос за коли, директно собственост на държавата и общините, а не държавни и общински фирми. „Ако водачите на такива автомобили правят нарушения, ще си получат санкцията и тя ще се счита за личен бонус или малус\", каза още членът на КФН.Богдан Милчев от Института за пътна безопасност отбеляза също, че в България няма никакъв проблем влизането в сила на наказателните постановления да се отлага с години и законът да се заобикаля, а 50% никога не си плащат глобите. ", "date": "2018.11.27", "title": "Плюсовете и минусите на системата „Бонус-малус”"}
{"url": "http://www.cross.bg/aparatyra-naychna-prof-1590243.html", "text": "/КРОСС/  На 28 ноември 2018 г. от 15:00 ч. в Института по органична химия с Център по фитохимия на БАН (ул. „Aкад. Г. Бончев\", бл. 9, зала 111) ще се състои церемония за официално връчване на дарение на научна апаратура от Фондация „Александър фон Хумболт\" за научните изследвания на проф. Людмил Антонов и проф. Владимир Димитров. Тя е най-авторитетната германска фондация за индивидуални стипендии и престижни награди за чуждестранни и немски учени във всички научни области.Дарението се вписва в нейната програма за подкрепа на хумболтови стипендианти и техните институции. Дарената научна апаратура включва портативни спектрометри, които могат да се използват за бърз и недеструктивен анализ на храни и напитки, сушени дроги и лекарства, етерични масла и дори обекти на културното наследство.", "date": "2018.11.27", "title": "Дарение за БАН от германската фондация „Александър фон Хумболт“"}
