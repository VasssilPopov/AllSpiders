{"url": "http://www.cross.bg/zelenogorski-povod-vlast-1600233.html", "text": "/КРОСС/ Единственото решение в сегашната ситуация са предсрочни парламентарни избори. Това заяви в предаването \"Нещо повече\" на БНР зам.-председателят на ДБГ Найден Зеленогорски по повод скандала с евтините апартаменти за властта.Според Зеленогорски всяка останала стъпка на управляващите би била \"изгаряне на поредния бушон\".\"Независимо дали това е Цветан Цветанов\".Найден Зеленогорски и ДБГ предлагат по повод \"Апартаментгейт\" да бъдат поканени прокурори от Германия, Холандия и Испания, които да разследват имотните декларации и придобивки на властта.\"Като българин ме е срам. Не може да си чист човек сред нещастни хора. Мислих, че сме надмогнали зората на новата българска държава и парвенющината. Общувал съм с много хора от САЩ с огромен бизнес, които нямат подобни коли и охрана. Омерзен съм!\".Според Зеленогорски политическата система на прехода у нас е сбъркана и се хвърля срещу политическите опоненти.\"Всичко е конструирано така, че тези, които са на власт, да не пострадат. Много неща в България трябва да се променят. Реформата в съдебната власт не се случва. По време на съвместното ни управление с ГЕРБ в предишния мандат прекалено сме били наивни да вярваме, че сред сегашните управляващи има желание за реформи.\"", "date": "2019.03.27", "title": "Единственото решение на сегашната ситуация са предсрочни избори"}
{"url": "http://www.cross.bg/mantalitet-bulgarin-neobyasnimo-1600235.html", "text": "/КРОСС/ Цветанов напуска Парламента. Дотук добре!Човек с подобен манталитет и с подобно, необяснимо имущество няма място в политиката. Той илюстрира ГЕРБ в най - извратения му вид. Те не си дават сметка, че това отвращава нормалния българин. Трябва да сме наясно как американците канят необяснимо забогатели хора на закуска и че това отговаря на техния манталитет. Отвращаващо е за честния и изстрадал българин.ВЪН ЦВЕТАНОВЩИНАТА ОТ ПОЛИТИКАТА!", "date": "2019.03.27", "title": "Румен Петков: Вън цветановщината от политиката!"}
{"url": "http://www.cross.bg/platfopmata-godini-ctpana-1600224.html", "text": "/КРОСС/ Haй-пoпyляpнaтa плaтфopмa в cвeтa зa нaeмaнe и cпoдeлянe нa чacтни жилищa Аіrbnb, ocнoвaнa пpeз 2007 гoдинa e пocpeщнaлa пoлoвин милиapд гocти. Koмпaниятa нe cпoмeнaвa ĸoй e 500-милиoнният ѝ гocт и ĸъдe ce нaмиpa, нo paзĸpивa интepecни фaĸти oт paбoтaтa и пocтижeниятa cи зa 12 гoдини, ĸaĸтo и зa дoмaĸинитe и гocтитe.Аіrbnb e paзpacнaлa oбxвaтa cи знaчитeлнo oт cвoeтo ocнoвaвaнe и aĸo нe пpeдлaгa ycлyги в aбcoлютнo вcяĸa cтpaнa, тo e дocтa пoпyляpнa нaвcяĸъдe пo cвeтa.Πeчaлбaтa нa плaтфopмaтa зa вcичĸи гoдини ce paвнявa нa 65 милиapдa дoлapa, пишe FаѕtСоmраnу. Tя пpeдлaгa нaд 6 милиoнa мecтa зa oтcядaнe, cpeд ĸoитo 14 000 мaлĸи ĸъщичĸи, 4000 зaмъĸa, 2400 ĸъщи нa дъpвo и peдицa oщe нeтpaдициoнни възмoжнocти зa пpecтoй.Haй-пoceщaвaният oбeĸт e \"Гъбeният ĸyпoл\" в Aптoc, Kaлифopния, зaoбиĸoлeн oт мнoгo зeлeнинa. Haд 75 гpaдa пo цeлия cвят пpиeмaт пoнe милиoн гocти, a xopa oт 108 дъpжaви ca били дoмaĸини в плaтфopмaтa. Haй-нoвaтa cтpaнa, пpиcъeдинилa ce ĸъм тypиcтичecĸaтa oбщнocт e Kyбa.Интepecни ca фaĸтитe зa дoмaĸинитe. Πoвeчe oт пoлoвинaтa ca жeни, a пoвeчe oт милиoн ca нaд 50 гoдишнa възpacт. Teзи нaд 60 гoдини нaдминaвaт 400 000 чoвeĸa и ca нaй-бъpзo нapacтвaщaтa гpyпa.C гocтитe oбaчe нeщaтa cтoят пo paзличeн нaчин. Близo 70% oт нaпpaвилитe peзepвaция пpeз пocлeднитe 3 гoдини ca нa 40-гoдишнa възpacт или дopи пo-млaди. Cepиoзeн изтoчниĸ нa пpиxoди зa плaтфopмaтa ce oĸaзвaт милeниaлитe, ĸoитo ca изxapчили пoвeчe oт $31 милиapдa, пoлзвaйĸи ycлyгитe нa плaтфopмaтa. ", "date": "2019.03.27", "title": "Airbnb посрещна половин-милиардния си гост"}
{"url": "http://www.cross.bg/tzvetanov-gerb-tzvetan-1600227.html", "text": "/КРОСС/ Няма драма в това председателят на ПГ на ГЕРБ да напусне 44-то Народно събрание. С тези думи Цветан Цветанов обяви политическата отговорност, която поема за скандала с имотните сделки сред управляващите.Цветанов ще остане зам.-председател на ГЕРБ, както и ще ръководи предизборния щаб на партията за предстоящите избори, стана ясно от думите му. ", "date": "2019.03.27", "title": "Цветан Цветанов напуска парламента"}
{"url": "http://www.cross.bg/gurlo-razsledvaneto-dyavolskoto-1600228.html", "text": "/КРОСС/ Историята в „Дяволското гърло“ става все по-заплетена, а разследването все още е в задънена улица. Намереното дете става причина за нови ужасяващи разкрития. Мия тръгва в неочаквана посока, но дали Филип ще се довери на нейния инстинкт или ще застане на страната на баща си – предстои да разберем съвсем скоро.Асен отново ще се включи в разследването, за да помогне там където е най-силен… в гората. Нова следа ще ги отведе до нови улики и пчелар особняк, който живее сам в гората. Какво ще открият в дома му и ще успеят ли този път разследващите да се доближат до убиеца и неговия мотив?Диана ще трябва да последва Лазар в пещерата „Дяволското гърло“, ако иска да върне медальона си. Там ще усети мистичното и страховито въздействие на пещерата, но дали желанието й да си върне любимата вещ няма да постави живота й в смъртна опасност?Филип ще вземе трудно решение, а двамата с Мия ще попаднат в ситуация, която заплашва да усложни и разследването, и отношенията им.Докъде ще стигнат двамата и какво ще се случи с Диана – не пропускайте да видите в новия епизод на криминалната драма „Дяволското гърло“ - този четвъртък от 22.00 ч. по NOVA.", "date": "2019.03.27", "title": "Мия и Филип стават опасно близки в новия епизод на „Дяволското гърло“"}
{"url": "http://www.cross.bg/vladigerov-myzika-predavaneto-1600229.html", "text": "/КРОСС/ Предаването за класическа музика и джаз „Вечната музика“ подготвя специално издание, посветено на българския композитор със световна известност Панчо Владигеров.Изданието, което ще бъде излъчено на 28 март (четвъртък) от 23.30 ч. по БНТ1 е част от проектите, с които обществената телевизия се включва в отбелязването на 120 години от рождението на именития творец. Специален гост в ефира на „Вечната музика“ е най-големият внук на маестрото, който носи и неговото име - Панчо Владигеров – младши.Зрителите на предаването ще се срещнат и с проф. д-р Борислава Танева – член на Инициативния комитет за честванията на композитора, с Ректора на Националната музикална академия проф.д-р Димитър Цанев, диригента Григор Паликаров, Сара – Нора Кръстева – художествен ръководител на балета на Софийската опера и балет и хореографа Донвена Пандурски, която реализира своя постановка на единствения балет на Панчо Владигеров „Легенда за езерото“ на сцената на националната ни опера.В предаването тази седмица ще прозвучат и едни от най-известните творби на Владигеров, с които той е проправил пътя на българската класическа музика към световните сцени.Зрителите ще видят и уникално изпълнение на емблематичната рапсодия „Вардар“, дирижирана от своя автор, запазено в богатия видео архив на обществената телевизия.Водещ на предаването „Вечната музика“ е Марио Николов, режисьор – Константин Младенов, сценарист – Татяна Симеонова, редактор – Гергана Ковачева, а продуцент на поредицата - Кристина Матеева.Гледайте предаването „Вечната музика“ в четвъртък от 23:00 часа по БНТ1!", "date": "2019.03.27", "title": " „Вечната музика“ със специално издание посветено на  Панчо Владигеров"}
{"url": "http://www.cross.bg/krim-ykraiina-suvet-1600218.html", "text": "/КРОСС/ Крим започна да формира работна група, която трябва да изчисли загубите, нанесени на полуострова от Украйна, съобщи ТАСС.Новината беше обявена от председателя на Държавния съвет на Крим Владимир Константинов. Това стана след проведеното на 15-ти март съвместно заседание на Съвета на Държавната дума и Държавният съвет на Крим.Според председателят на Държавната дума Вячеслав Володин, чрез европейските парламентарни структури Украйна трябва да бъде задължена да компенсира Крим. Той има в предвид икономическите загуби, които Украйна е причинила на Крим след влизането на полуострова в руския състав.Предстои съвместна група между Държавната дума и Държавния съвет да започнат да изчисляват щетите, нанесени от украинските власти.„Ние ще създадем комисия, което е голяма и сложна работа. Ние ще споменем всичко, като унищожението на нашето селско стопанство, прекратяването на водоснабдяването и електроенергията“, заяви Константинов.Според него санкциите трябва да бъдат много сериозни. В момента се обмисля и диалог с европейските представители.", "date": "2019.03.27", "title": " Крим ще иска компенсации от Украйна"}
{"url": "http://www.cross.bg/prehodi-planinskite-nasheto-1600219.html", "text": "/КРОСС/ Днес, трекингът (trekking) и планинските преходи (hiking) са се превърнали в любимо занимание на открито за много хора в Европа, Америка и Австралия. В други части на света популярността им нараства, тъй като е доказано, че този вид дейности се оказват изключително благоприятни за нашето здраве!Но питали ли сте се някога какви са реално ползите от трекинга и преходите? Отговорите са много. Оказва се, че този тип физическа активност има положителен ефект върху нашето здраве, от контролиране на затлъстяването и предотвратяване на сърдечно съдови заболявания, до чистия въздух, който дишаме, когато сме сред природата. А като се замислим, да отидем на преход в планината (особено при българските природни дадености) е много по-лесно и по-полезно в сравнение с много други видове физически упражнения. Възможността да се насладим на разнообразни гледки, заобикалящата ни природа и различни по трудност маршрути, прави този вид дейност подходящ за хора от всякакви възрастови групи и с различна физическа подготовка. В допълнение, с изключение на няколко екстремни случая, за практикуването на трекинг и планински преходи не са необходими и специални умения.Трекингът и планинските разходки ни помагат да поддържаме тялото си в добра физическа форма и да тренираме издръжливостта си. Чрез този вид натоварване подобряваме не само физическо си състояние, но и психическото. Възможността да съчетаем трекинга и планинските преходи с къмпинг почивка на открито с близки и приятели, да прекараме повече време сред природата и да се движим активно, е може би един от най-добрите начини да поддържаме нашата жизненост и положително настроение.Много от направените през последните години изследвания доказват, че планинските преходи са идеален начин да свалим излишните килограми и да подобрим цялостно нашето здраве. Един час бързо ходене в планината е равностойно на няколко тежки и по някога болезнени тренировки във фитнес залата. Основните здравословни ползи от практикуването на трекинг и планински преходи са:Следващият път, когато решите да отидете на палатки или се чудите как да уплътните свободното си време през уикенда, може да организирате за себе си и семейството си един хубав преход сред природата, който ще ви донесе гарантирано по-добро настроение и здраве!Ако решите активно да се отдадете на планинските преходи ви съветваме да използвате туристически щеки за да намалите натоварването в коленете и ставите и да подобрите ритъма ви при ходене.", "date": "2019.03.27", "title": "Защо трекингът и планинските преходи са полезни за нашето здраве?"}
{"url": "http://www.cross.bg/repyblika-obrazovanieto-razvitie-1600221.html", "text": "/КРОСС/ България отпуска 3 485 028 млн. лв. безвъзмездна помощ на страни от Западните Балкани, Източна Европа и Кавказ. Парите са за финансиране на проекти за развитие на образованието, науката, културата, социалната интеграция и гражданското общество.Правителството даде съгласие Министерството на външните работи да сключи съответните споразумения за предоставяне на средствата, съобщиха от Министерския съвет.Одобрени са общо 42 проекта от 9 страни: Република Сърбия, Република Северна Македония, Босна и Херцеговина, Косово, Република Албания, Република Молдова, Украйна, Република Армения и Грузия.Сред тях са проект за подпомагане на образованието в Босилеград, Република Сърбия, на стойност 35 000 лв., проект за укрепване на европейското измерение в образованието в Сърбия на стойност 45 000 лв. 180 000 лв. ще бъдат отпуснати за подобряване на инфраструктурата на комплекса Нешков връх в сръбската община Димитровград.В Република Северна Македония ще бъдат финансирани общо 10 проекта. Сред тях са проект за научни подводни и археоложки изследвания на Охридското езеро на стойност 48 895 лв., проект за реконструкция на мостове в град Струга и района на обща стойност 200 000 лв. Заедно с тях са и проекти за подобряване на диалога между медиите от Република Северна Македония и Република България, проекти за развитие на културата, образованието и гражданското общество.В Босна и Херцоговина ще бъдат финансирани дейности за подобряване условията на обучение в детски градини и училища, в Косово - за подобряване условията на образованието, в Република Албания - за подобряване на пътната инфраструктура.В Република Молдова за финансиране са одобрени 3 проекта, които ще бъдат реализирани в град Тараклия. Сред тях 190 349 лв. ще бъдат отпуснати за ремонт на инфекциозното отделение в районната болница. Проектите в Украйна, Република Армения и Грузия са насочени към развитие на образованието и гражданското общество.Парите по финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ. Изборът на проектите, извършен заедно със страните-бенефициенти, е в съответствие със задачите на българската външна политика, сред които са укрепване европейската перспектива на държавите от Западните Балкани, стимулиране социално-икономическото развитие на страните-партньори.", "date": "2019.03.27", "title": "Даваме 3 485 028 млн. лв. на страните от Западните Балкани"}
{"url": "http://www.cross.bg/amctepdam-zhilishta-oito-1600223.html", "text": "/КРОСС/ Зa мecтнитe житeли нa Aмcтepдaм cтaнa мнoгo тpyднo дa cи нaмepят coбcтвeнo жилищe. Toвa ce дължи нa пpитoĸa нa бoгaти xopa, ĸoитo нaпycĸaт Beлиĸoбpитaния зapaди Бpeĸзит и ce oтпpaвят ĸъм Xoлaндия.Дeceтĸи ĸoмпaнии ca cтapтиpaли oфиcи в xoлaндcĸaтa cтoлицa, зapaди нecигypнaтa иĸoнoмичecĸa cитyaция нa Ocтpoвa. B peзyлтaтa нa тoвa имa нaд 2400 нoвocъздaдeни paбoтни мecтa в Aмcтepдaм и ce oчaĸвa тe дa пpoдължaт дa ce yвeличaвaт.Xopaтa и тexнитe бизнecи зa блaгocлoвия зa иĸoнoмиĸaтa cпopeд мecтнитe, нo интeнзивнoтo тъpceнe нa имoти, ĸoитo пo пpинцип ca дeфицит в гpaдa, oĸaзвa нaтиcĸ въpxy пaзapa, пишe Вlооmbеrg. Aмcтepдaм имa нaceлeниe oт 860 000 дyши и ce бopи дa ocигypи жилищa зa вcичĸи тяx. Cпopeд ĸoнcyлтaнтcĸa фиpмa гpaдът тpябвa дa дoбaви oщe 40 000 имoтa. A cpeднaтa цeнa зa жилищe e cĸoчилa c 80% дo 505 000 дoлapa.Гpaдът вeчe e paзpaбoтил плaн и цeли дa изгpaждa пo 7500 жилищa гoдишнo дo 2025 гoдинa, oт ĸoитo 1/3 щe ca coциaлни, ĸaтo нaeмитe зa тяx нямa дa нaдвишaвaт 711 eвpo нa мeceц. Πpaвитeлcтвoтo oбмиcля дa зaбpaни нaeмaнeтo или ĸyпyвaнeтo нa нeдocтpoeни жилищa. Taĸa тe ca дocтъпни caмo зa пo-зaмoжнитe и xopaтa oт cpeднaтa ĸлaca нe мoгaт дa cи ги пoзвoлят.\"He иcĸaмe дa cтaнeм ĸaтo Hю Йopĸ c мнoгo бoгaти и мaлĸo бeдни мeждy тяx\", ĸaзвa Лopънc Ивeнc, дъpжaвeн cлyжитeл, oтгoвapящ зa имoтитe.Teзи пpeдлoжeния пpeдизвиĸaxa ocтpa peaĸция oт cтpaнa нa пpeдпpиeмaчи и нaeмoдaтeли. Te твъpдят, чe тoвa e ĸoнтpa пpoдyĸтивнa пoлитиĸa, ĸoятo пpaви нeвъзмoжнo пoлyчaвaнeтo нa paзyмнa пeчaлбa oт жилищaтa.Aмcтepдaм oчaĸвa пpитoĸът нa xopa oт Oбeдинeнoтo ĸpaлcтвo дa пpoдължи дopи и aĸo Beлиĸoбpитaния ocтaнe в EC. ", "date": "2019.03.27", "title": "Житeлитe нa Aмcтepдaм нe мoгaт дa cи нaмepят жилищe зapaди Бpeĸзит"}
{"url": "http://www.cross.bg/nyama-beshe-arhitekt-1600220.html", "text": "/КРОСС/ Строителството на 34-етажния небостъргач \"Златен век\" в столичния квартал \"Лозенец\" може да се окаже без валидно разрешение.Това стана ясно от изказване на главния архитект на София Здравко Здравков. По думите му ДНСК трябва да каже дали има валидно разрешение и в случай, че няма, според правилата незаконната част би трябвало да се премахне.Припомняме, че сградата трябва да е висока 98 метра, като първоначалният проект беше за 134 метра, после беше намален до 120 метра, а след преговори между \"Артекс\", Йорданка Фандъкова и Здравко Здравков беше постигната договорка за 98 метра. В момента е издигнат скелет от поне 17 етажа, а от Инициативен комитет \"Лозенец\" се опитват да съдят ДНСК заради бездействие, но съдът все още не е прегледал документацията.Здравков обаче призна пред bTV, че разрешителното за строеж на \"Златен век\" не е презаверявано, а това е можело да се случи до ноември 2018 година. Главният архитект на София не можа да отговори на въпроса по какви правила строителството продължава и в момента. Освен това в тази сграда според издадените разрешителни не би трябвало да има жилища. Тя е административна и обектите вътре са описани като ателиета. Ако се продават като апартаменти, хората трябва да знаят, че ще плащат по-високи данъци, допълни главният архитект. Той потвърди, че е получавал SMS-и за натиск от семейство Мирянови, за което каза още в края на февруари 2018 година пред камерата на Actualno.com на обсъждане в квартал \"Стрелбище\" на друг скандален проект - 43-етажен небостъргач на НИКМИ на ъгъла на бул. \"България\" и бул. \"Петко Тодоров\", но отказа да ги покаже. Коментира също, че те не са единствените, които се опитват да му влияят.Не стана ясно защо в документацията за строежа на „Златен век” се взема предвид позицията на заместник-регионалния министър Валентин Йовев, че за сградата трябва да важат новите правила и съответно разрешителното за строеж да е 10 години, а не позицията на регионалния министър Петя Аврамова, която казва, че писмото на нейния подчинен няма правна стойност. Становището на зам.-министър Йовев няма правна стойност и то не може да бъде основание за нарушение на закона, заяви снощи пред журналисти в Смолян министърът на регионалното развитие и благоустройството Петя Аврамова. \"Първо, зам.-министър Йовев няма никакви права да тълкува закон. Съгласно Закона за административните актове право да тълкува текстове от закона има само органа, който ги е издал. В случая това е Народното събрание. Писмото, което е подписал зам. -министър Йовев, е становище, а не тълкувателно становище, което се издава официално и дава правна стойност\", категорична беше Аврамова пред репортер на Actualno.com.", "date": "2019.03.27", "title": "Главният архитект призна: Разрешителното за строеж на „Златен век” не е презаверявано  "}
{"url": "http://www.cross.bg/park-ypravata-atraktzionen-1600225.html", "text": "/КРОСС/ Две статуи на морски русалки, които от години се издигат в индонезийски атракционен парк, бяха облечени в златисти бюстиета от моралисти, предава Франс прес.Инициативата била подета от управата на атракциона \"Анкол дриймленд\", която била подканена да спазва традиционните ценности на Ориента.Бюстовете бяха първоначално покрити със златист цвят, но след като бяха отново разголени, заминаха в по-отдалечен и изолиран район на парка, разположен в покрайнините на столицата Джакарта.Мерките на управата бяха взети на подбив от потребителите на социалните мрежи. Комикът Солех Солихун написа в Twitter , че едва ли ще бъде извършено сексуално визуално престъпление, ако някой се вгледа в бюста на русалките.Индонезия е страната с най-голямо мюсюлманско население в света, припомня агенцията. ", "date": "2019.03.27", "title": "Моралисти покриха гърдите на голи русалки в атракционен парк "}
{"url": "http://www.cross.bg/brekzit-tazi-sedmitza-1600226.html", "text": "/КРОСС/ Британският премиер Тереза Мей заяви днес пред депутатите, че може да изпълни обещанието си за Брекзит, ако те подкрепят сделката й тази седмица, предаде Ройтерс.Правителството заяви, че ще предложи сделката на Мей за гласуване от депутатите само ако е уверено, че има шанс тя да получи одобрението им.Европейският съюз даде съгласието си Брекзит да бъде отложен за 22 май, ако парламентът одобри споразумението тази седмица.\"Гарантираме изпълнение на Брекзит, ако тази седмица той и други в тази камара подкрепят сделката\", отговори Мей във връзка с въпроса на депутат по отношение на отложеното излизане на Великобритания от ЕС.Според Мей всички други опции ще доведат до отлагане на Брекзит и до риск въобще да няма излизане от блока.", "date": "2019.03.27", "title": " Тереза Мей заяви пред депутатите, че може да изпълни обещанието си за Брекзит"}
{"url": "http://www.cross.bg/borisov-gerb-partiyata-1600208.html", "text": "/КРОСС/ Днес председателят на парламентарната група на ГЕРБ се прибира от работно посещение в САЩ. Очаква се премиерът Бойко Борисов да свика извънредно Изпълнителната комисия на партията, която да реши каква отговорност ще понесе Цветанов за имотния скандал с евтини апартаменти.Според една от хипотезите вторият в ГЕРБ може да се оттегли от активната политика, но ще остане зам.-председател на партията, отговарящ за изборите и структурите.До момента заради аферата, вече има подадени и приети три оставки в кабинета \"Борисов\".", "date": "2019.03.27", "title": " Борисов свиква ИК на ГЕРБ за съдбата на Цветанов"}
{"url": "http://www.cross.bg/raiikova-veneta-zamestnik-ministurut-1600209.html", "text": "/КРОСС/ Дори и Венета Райкова се включи с коментар към разпаления напоследък скандал с евтините имоти на властта, продадени от \"Артекс\".\"Ето го блока на “Артекс”, който в момента гледате по новините заради подадената оставка на Първанов, само че съм го снимала отзад, от моята спалня, ами нищо особено не е.\" Това написа телевизионната водещата Венета Райкова в личния си профил във Фейсбук.\"И изкопа му гледах преди година, нищо особено не беше... ама втори ден с дрон го снимат, заради това едно пране не мога да си сложа на балкона\", допълни шеговито Райкова.Припомняме, че само в рамките на седмица апартаментите, закупени на изключително ниски цени от властимащите създадоха огромен скандал. Бившият правосъден министър Цецка Цачева подаде оставка, а с нея с поста си се простиха и заместник-министърът на младежта и спорта Ваня Колева, както и заместник-министърът на енергетиката Красимир Първанов.", "date": "2019.03.27", "title": "Дори и Венета Райкова се включи с коментар по темата \"Апартамент гейт\""}
{"url": "http://www.cross.bg/reshenie-protesta-strasbyrg-1600210.html", "text": "/КРОСС/ \"Българското правителство не се възползва от възможностите си в Съвета на ЕС, както когато България имаше възможност да определя дневния ред на Европа, така и след това при Австрийското председателство\". Това заяви народният представител от ПГ на \"БСП за България\" Манол Генов на протеста на българските транспортни фирми в Страсбург.\"Българското правителство пропиля възможността да постигне компромис, който да не бъде в ущърб на българския транспортен бранш\", допълни той.По неговите думи още от самото начало на разглеждането на пакет „Мобилност“ е трябвало да се търси подкрепата на останалите страни членки от Източна Европа и периферните държави.\"Сега се радваме на малки процедурни победи и прехвърляме цялата отговорност на българските евродепутати. Доволни сме от факта, че председателя на ЕП г-н Таяни се е възползвал от правото си да върне трите пакета към транспортната комисия за ново разглеждане. Това обаче е резултат от усилията на нашите евродепутати, които всячески отстояваха националния интерес пред председателя на ЕП и неговия кабинет. Не можем да приемем, че в самия край на този мандат на ЕП може да се вземе толкова важно решение за бъдещето на един от основните икономически сектори в ЕС\", подчерта народният представител Димитър Данчев.\"По време на последното гласуване от понеделник, тази седмица, когато се взе решение за ново разглеждане на пакета „Мобилност“ в пленарната зала на ЕП, стана ясно, че дори представители на много страни от периферията на Съюза вече гледат повече в посока на предстоящите избори за европейски парламент и мислят повече за партийните си интереси, отколкото за националните си. Това още веднъж показа, че този парламент не бива да взима каквото и да е решение по пакет „Мобилност“, каза още Данчев на протеста в Страсбург.", "date": "2019.03.27", "title": "Народни представители от БСП подкрепиха протеста в Страсбург"}
{"url": "http://www.cross.bg/gerb-katzna-imotite-1600211.html", "text": "/КРОСС/ Цветан Цветанов вече има готово решение за това как да постъпи в разгара на скандала с имотите на властта. Това обяви самият той, след като кацна на Летище-София след работно посещение в САЩ.„Имам конкретно решение, споделил съм го до момента само със съпругата ми и сега ще го споделя с премиера. Като в общи линии през последните няколко дни сме обсъждали какви са възможните варианти“, заяви още той.В отговор на въпрос дали може да се говори за напрежение между него и лидера на ГЕРБ и министър-председател Бойко Борисов Цветанов подчерта, че лоялността му към премиера и ГЕРБ ще продължи.Той определи случващото се като добре планирано мероприятие във връзка с предстоящите евроизбори и във връзка с много решения и коментари, които е правил през всичките тези години.", "date": "2019.03.27", "title": "Цветан Цветанов кацна на Летище-София"}
{"url": "http://www.cross.bg/godina-tenis-sportni-1600212.html", "text": "/КРОСС/ На церемония в Националния музей на спорта в Националния стадион “Васил Левски” за осма поредна година бяха обявени победителите от конкурса за участие в програмата “Спортни таланти” на “Еврофутбол” за 2019-та година, която се осъществява в партньорство с Фондация „Работилница за граждански инициативи“, предаде репортер на БГНЕС.Финансова подкрепа за предстоящата състезателна година на стойност общо 92 382 лева получиха 31 спортисти от 17 вида спорт – бадминтон, таекуондо, вдигане на тежести, лека атлетика, лека атлетика за хора с увреждания, тенис, тенис на корт за хора с увреждания, тенис на маса, биатлон, стрелба с лък, плуване, академично гребане, скокове във вода, шахмат, сноуборд, шорттрек и кайтсърф. Победителите в тазгодишното издание на програмата са на възраст между 13 и 27 години, а най-често отпуснатата финансова подкрепа е в диапазона от две до пет хиляди лева. По традиция “Еврофутбол” осигурява и специална квота за българските параолимпийци, като през тази година реципиенти са състезателката по тенис на корт в инвалидни колички Зоя Чавдарова и Християн Стоянов, който е представител на леката атлетика за хора с увреждания.Сред по-известните имена, които получиха финансова подкрепа тази година, са лекоатлетите Тихомир Иванов и Петър Пеев, плувкинята Василики Кадоглу, биатлонистите Антон Синапов, Димитър Герджиков и Даниела Кадева, състезателката по тенис на маса Мария Йовкова и други.Общият брой на кандидатите за “Спортни таланти” тази година е 84 в 30 вида спорт. Поради административни критерии отпаднаха шест от кандидатите. Групата на съветниците към Програма “Спортни таланти”, която включва университетски преподаватели, изявени български спортисти, спортни журналисти и други представители на медиите, оценява постъпилите предложения. Победителите ще бъдат обявени на официална церемония в края на март 2019 г. Те ще получат безвъзмездно финансиране за закупуване на екипировка, участие в турнири, подготовка, възстановяване и други.В предишните седем издания на програмата “Спортни таланти” са подкрепени общо 186 спортисти, като някои от тях два или три пъти. Предоставените средства от 2012 година до края на 2018 са на стойност близо 800 000 лева.Програма е част от проект “Печелиш и помагаш” на Еврофутбол, който засяга корпоративната социална отговорност на българския букмейкър. Той се реализира от 2012 г. насам в партньорство с ФРГИ и цели да подпомогне развитието на следващите поколения спортисти на България предаде БГНЕС.", "date": "2019.03.27", "title": "“Еврофутбол” подкрепи спортните таланти на България за осма поредна година"}
{"url": "http://www.cross.bg/slivane-nissan-renault-1600213.html", "text": "/КРОСС/ Френският автомобилен концерн Renault възнамерява да поднови разговорите за сливане с японската Nissan Motor Co Ltd в рамките на 12 месеца, след което ще се фокусира върху офертата за закупуване на Fiat Chrysler Automobiles NV, съобщава Ройтерс, позовавайки се на информация от Financial Times. Плановете сигнализират за връщане към стратегиите, подкрепяни от бившия ръководител на Nissan Карлос Гон, който постави основите на идеята за сливане с Fiat Chrysler.В края на 2018 г. Гон беше арестуван в Токио по обвинения за финансови машинации, което доведе до неговото отстраняване от председателския пост.Неотдавнашното сформиране на нов борд на автомобилния алианс, ръководен от председателя на Renault Жан-Доминик Сенар, засили увереността относно възможността на двете компании да продължат напред със своите планове за сливане.Fiat Chrysler също търси съюз или сливане, като дружеството провежда разговори със свои конкуренти за евентуална сделка.Очаква се Nissan и Renault също да обновят състава на своите бордове, като за момента компаниите отказват да дадат коментар по случая.", "date": "2019.03.27", "title": "Renault иска да поднови разговорите за сливане с Nissan"}
{"url": "http://www.cross.bg/paketa-mobilnost-rosen-1600214.html", "text": "/КРОСС/ Продължаваме с усилията за намирането на справедливи за транспортния сектор текстове по Пакета за мобилност I. Това коментира министърът на транспорта, информационните технологии и съобщенията Росен Желязков в Букурещ, където се провежда заседанието на Неформалния съвет на министрите на Европейския съюз по транспорт.След проведена съвместна среща с Полша, Унгария, Литва, Латвия, в която обсъдиха хода на развитие по Пакета мобилност I, както и среща с министъра на транспорта на Румъния Александру Кук, министър Росен Желязков заяви, че са начертани конкретни стратегически стъпки за бъдещите действия по Пакета мобилност. Съвместно ще се работи за разширяване на групата на единомислещите държави. „За пореден път се обединихме около идеята, че в кратка времева рамка и с натиск не се създава основа за добро европейско законодателство. По време на срещата с Румънското председателство затвърдихме общата ни позиция, че евентуални триалози не е възможно да се проведат в ограничения времеви ресурс на този Европейски парламент. Основният акцент в разговорите бе даването на шанс на следващия Парламент да постигне балансирани решения“, изтъкна българският министър. По думите му Румънското председателство споделя напълно изложените от българската страна аргументи по Пакета за мобилност I като са заявили, че ще следят развитието по досиетата без да предприемат прибързани действия.Министър Росен Желязков коментира още, че вчера министър-председателят Бойко Борисов също е провел кореспонденция на високо ниво по темата с премиерите на Гърция, Испания, Ирландия, Португалия, Словакия и Хърватия, както и с лидерите на партиите от ЕНП от тези държави, с молба да подкрепят нашите усилия за удължаване на срока за дебати по Пакета за мобилност I. Това оказа сериозно влияние за оттеглянето на Пакета от дневния ред на Европейския парламент и най-вероятно ще окаже сериозно влияние в бъдеще при изготвянето на едни по-балансирани и справедливи текстове, каза още Росен Желязков. Той се присъедини към отправените благодарности от министър-председателя Бойко Борисов към председателя на Европейски парламент Антонио Таяни за това, че е приел аргументите на българската страна и на единомислещите държави, за това че е приел аргументите на българската страна и на единомислещите държави за връщане на Пакета за доразглеждане в Комисията по транспорт и туризъм на Парламента.", "date": "2019.03.27", "title": " Продължаваме с усилията за намирането на справедливи текстове по Пакета за Мобилност I"}
{"url": "http://www.cross.bg/leva-sofiya-biatlon-1600215.html", "text": "/КРОСС/ Днес, 27.03.2019 г., на официална церемония в Музея на спорта на Националния стадион „Васил Левски“ .В началото на събитието г-жа Руди Вачкова – управител на „Еврофутбол“, заяви: „Стартирахме програма „Спортни таланти“ през 2012-та в партньорство с Фондация „Работилница за граждански инициативи” (ФРГИ). От тогава до сега „Еврофутбол“ е подкрепила общо 217 спортисти, някои от които повече от един път. Предоставените средства от 2012 година до сега са близо 1 000 000 лева. Само за тази година директното финансиране на тези 31 спортисти е на стойност над 92 000 лева“.През 2019-та Спортни таланти на „Еврофутбол“ станаха 31 индивидуални състезатели – 14 момичета и 17 момчета. Те са от 17 вида спорт – бадминтон, таекуондо, вдигане на тежести, лека атлетика, лека атлетика за хора с увреждания, тенис, тенис на корт за хора с увреждания, тенис на маса, биатлон, стрелба с лък, плуване, академично гребане, скокове във вода, шахмат, сноуборд, шорттрек и кайтсърф. Ето и техните имена и средствата, с които българският букмейкър ги подпомага (по азбучен ред):1. Александра Георгиева, Дупница, 14 г., таекуондо WTF - 2333,80 лева.2. Антон Синапов , Чепеларе, 25 г., биатлон – 3698 лева.3. Биляна Александрова, Войнеговци, 13 г., плуване, 1566,67 лева.4. Биляна Чавдарова, Стамболово, 14 г., биатлон – 1130 лева.5. Василики Кадоглу, Варна, 16 г., плуване – 3115 лева.6. Гергана Топалова, Пловдив,19 г., тенис на корт – 3000 лева.7. Георги Цурев, Благоевград, 17 г., плуване – 2450 лева.8. Димитър Герджиков, Смолян, 27 г., биатлон - 1711,25 лева.9. Димитър Исаев, София, 21 г., скокове във вода – 2512 лева.10. Даниела Кадева, Банско, 25 г., биатлон – 2637 лева.11. Зоя Чавдарова, Варна, 27 г., Тенис на корт (параолимпийска дисциплина) - 4367,95 лева.12. Иван Банчев, Русе, 17 г., стрелба с лък - 3759,79 лева.13. Калоян Бинев, София, 21 г., таекуондо WTF - 3891,60 лева.14. Константин Василев, Ловеч, 16 г., биатлон – 3640 лева.15. Любомир Калчев, София, 16 г., шорттрек - 3663,71 лева.16. Мария Йовкова, Асеновград, 20 г., тенис на маса – 3005 лева.17. Михаил Иванов, Плевен, 21 г., лека атлетика – 2430 лева.18. Михаела Чепишева, Първомай, 14 г., бадминтон – 2400 лева.19. Никола Абаджиев, София, 19 г., кайтсърф – 1400 лева.20. Нургюл Салимова, Крепча, 16 г., шахмат – 4020 лева.21. Петър Пеев, София, 22 г., Лека атлетика - 3450 лева.22. Радина Борисова, Дупница, 14 г., таекуондо WTF - 1655,20 лева.23. Румина Кирчева, София, 17 г., Таекуондо WTF – 3525 лева.24. Светлозар Николов, Пловдив,19 г., плуване – 3112 лева.25. Станимир Халаджов, Русе, 21 г. - академично гребане – 2710 лева.26. Стефчо Христов, Варна, 16 г., вдигане на тежести – 2500 лева.27. Теодора Илиева, София, 16 г., сноуборд - 4126,80 лева.28. Тиана Темелкова, Пловдив, 13 г., плуване – 1820 лева.29. Тихомир Иванов, Плевен, 24 г., лека атлетика – 3180 лева.30. Християн Стоянов, София, 21 г., лека атлетика за хора с увреждания - 4571,67 лева.31. Христо Христов, Варна17 г., вдигане на тежести – 5000 лева. Повече информация за техните постижения и успехи можете да видите Програма „Спортни таланти“ ме промени както ментално, физически, но и на външен вид. За тази една година (бел. р. 2018) постигнах много, но и научих много. Пожелавам на всички спортисти да се развиват и да не се отказват“ – това сподели Станимир Халаджов – състезател по академично гребане.На връх рождения си ден националът ни по биатлон Димитър Герджиков призова всички да вярват в себе си и да не се отказват.Тазгодишното 8-о издание на програма „Спортни таланти“ стартира с национален конкурс, който продължи от 30 януари до 28 февруари 2019 г. За този период бяха получени общо 84 проекта, а кандидатите са представители на 30 вида спорт – бадминтон, биатлон, вдигне на тежести, ветроходство, джудо, кайтсърф, конен спорт, лека атлетика, маунтийнбайк, плуване, ски, сноуборд, спортна стрелба, стрелба с лък, таекуондо, тенис на маса, тенис на корт, шахмат, шортрек, акробатика, триатлон, фехтовка, художествена гимнастика, академично гребане и други. До оценяване от Групата на съветниците бяха допуснати 78 състезатели в индивидуалните спортове, след като 6 отпаднаха по формален критерий.Статистиката показва, че най-много проекти има във възрастова група от 16 до 20 години - 43 кандидатури. Общо 21 са кандидатурите на спортисти до 16 години и 20 на състезатели във възрастова група от 21 до 28 години.Още информация за Програма „Спортни таланти“ на „Еврофутбол“ може да намерите на  ", "date": "2019.03.27", "title": "31 са спортните таланти на „ЕВРОФУТБОЛ“ за 2019 година"}
{"url": "http://www.cross.bg/sveta-sofiya-statyta-1600216.html", "text": "/КРОСС/ Промяната на статута на \"Света София\" от музей в джамия ще бъде нещо като отговор на решението на американския президент Доналд Тръмп да признае Ерусалим за столица на Израел и суверенитета на тази държава над Голанските възвишения. Това заяви турският президент Реджеп Тайип Ердоган, цитиран от Анадолската агенция.\"Ние ще можем да направим безплатен входа в \"Света София\", но ние можем да направим не само това. След местните избори ще върнем същинския статут на \"Света София\". Какво означава това? Ще сменим статута й от музей на джамия. Сега Тръмп обявява, че Ерусалим е столица на Израел. Не е ли така? Признава израелски суверенитет над Голанските възвишения. Ще получите отговор от Турция\", каза турският президент, който говори на митинг в Трабзон.Преди няколко дни Ердоган заяви, че турските власти могат да сменят статута на \"Света София\", за да може посещенията да са безплатни. Той каза, че туристи с всякакви вероизповедания сега могат да влизат в Синята джамия безплатно и по същия начин може да се действа със \"Света София\".В момента входът в \"Света София\" възлиза на 60 турски лири.Преди десетина дни Ердоган бе казал, че не подкрепя идеята за превръщането на музея \"Света София\" в Истанбул в джамия, тъй като според него \"това може да доведе до сериозни последици\", припомня ТАСС. ", "date": "2019.03.27", "title": "Ердоган обясни защо иска промяна на статута на „Света София“ в Истанбул"}
{"url": "http://www.cross.bg/taksimetroviya-bransh-kaloyan-1600231.html", "text": "/КРОСС/ Уверението \"работи се\", с което управляващите в Столична община отлагат решаването на проблемите в таксиметровия бранш, вече не удовлетворява нито шофьорите, нито собствениците на фирми. Това заяви председателят на БСП - София и на групата на социалистите в СОС Калоян Паргов след заседанието на Комисията по транспорт и туризъм днес. На него присъстваха и представители на таксиметровия бранш, които поставиха отново нерешените въпроси. Калоян Паргов ги покани да участват в това заседание по време на протеста им миналия четвъртък, на който той присъства и подкрепи справедливите им искания.\"Проблемите в таксиметровия бранш не са нерешими, всичко е въпрос на желание и малко усилия, коментира Калоян Паргов, който е заместник-председател на Комисията по транспорт и туризъм в СОС. - Представителите на таксиметровия бранш за пореден път поставиха въпроса за стоянките, за ползването на бус лентите и за сроковете за определяне на минимални и максимални тарифи за превоз всяка година. Очевидно е, че вече уверението \"работи се\" не върши работа на управляващите в Столична община. Нито таксиметровите шофьори, нито собствениците на фирми ги приемат, те искат резултати от тази работа\".Калоян Паргов настоя работната група, която търси решение на проблема със стоянките да ускори действията си и периодично да информира членовете на Комисията по транспорт и туризъм какво е свършила. \"Въпросът с бус лентите е от компетенцията на Народното събрание, добави той. - Но аз гарантирам подкрепата на БСП, за да бъде решен този проблем. Искането обаче на представителите на таксиметровия бранш до 31-и май да бъдат преразгледани минималните и максималните тарифи беше отложено за края на 2019 година\".", "date": "2019.03.27", "title": "Калоян Паргов: Уверението \"работи се по проблемите\" вече не удовлетворява таксиметровия бранш"}
{"url": "http://www.cross.bg/godini-motivite-generalnite-1600234.html", "text": "/КРОСС/ Мандатът на генералните директори на БНР и на БНТ да бъде 5, а не 3 години. Това предвижда проект за промени в Закона за радиото и телевизията, внесен от депутати от ГЕРБ и ДПС. Мандатът на Управителните съвети на двете обществени медии също се увеличава от 3 на 5 години, предава БНР. Предвижда се законът да влезе в сила от деня на обнародването му в Държавен вестник. В мотивите на вносителите е посочено, че по отношение на страните-членки на Европейския съюз, които се намират в сравним общественополитически, социален и културен етап от развитието си, се прилага режим с петгодишен мандат на управление на обществените медии. В мотивите е посочено, че това би допринесло за цялостното премахване на голяма част от проблемите, с които се сблъскват БНР и БНТ на всеки три години.", "date": "2019.03.27", "title": "Предлагат мандатът на генералните директори на БНР и БНТ да бъде 5 години"}
{"url": "http://www.cross.bg/vodachite-promenite-otbelyaza-1600217.html", "text": "/КРОСС/ Европейският парламент обсъди предлаганите промени в правилата за международните пътни превози. По-рано днес ЕП реши да отложи гласуването на промените за следващата седмица, предаде БТА.Докладчикът Мерия Кюлонен заяви, че този въпрос вече се превръща в сага. \"Възникнаха предизвикателства, според някои сме направили твърде много отстъпки, според други предложенията не са достатъчно твърди. Трябват ни справедливи правила. Превозваческите дружества \"пощенски кутии\" заобикалят законодателството. Искаме водачите да имат право да се връщат у дома или на място, утвърдено от собственика на фирмата, и всеки да получава еднакво заплащане за еднаква работа\", посочи тя.Докладчикът Вим ван де Камп отбеляза, че от политическа гледна точка въпросът с промените е много чувствителен. \"Искаме да подобрим условията за работа. Основният въпрос е къде водачите отдъхват. Съдът на ЕС постанови, че почивките не може да бъдат в кабините на камионите\", добави той.Докладчикът Исмаил Ертуг определи настоящото положение в сектора като нетърпимо. \"Заплатите на водачите от Югоизточна Европа са над средните, но интересът към професията е слаб заради лошите условия на труд. Водачите работят по три месеца без прекъсване. Жертвите на социалния дъмпинг трябва да бъдат защитени\", призова той.Еврокомисарят Кармену Вела заяви, че за Европейската комисия промяната на правилата остава водеща задача. \"Превозвачите не могат да чакат повече, те работят в правна несигурност, необходим е пробив\", допълни той. Водачите трябва да могат да си почиват у дома или извън кабината, добави еврокомисарят.При последвалите изказвания на политическите групи Европейската народна партия (ЕНП) отбеляза, че от десетилетия превозите са двигател на европейската икономика. Предложенията на ЕК за промени в правилата внесоха допълнително разделение, вместо да дадат решения. Един от стълбовете на ЕС е свободата на предоставяне на услуги. Трябва да се върнем към преговорите. Това е краят на мандата на ЕП, парламентарните групи са напълно разделени, не можем да говорим спокойно. Не успяхме вече години да постигнем споразумение и е по-добре без споразумение, отколкото да имаме лоша договореност, бе мнението на ЕНП.Социалистите и демократите се обявиха срещу задължителното връщане у дома на водачите и призоваха за гъвкавост. Европейските консерватори и реформатори посочиха, че този ЕП е изгубил възможността да постигне отстъпки. АЛДЕ защитиха предложените промени като средство срещу неравенството и социалния дъмпинг.Зелените коментираха, че водачите са взети за заложници, жертва са на социален дъмпинг и експлоатация от страна на големите превозвачи. Уморените водачи са заплаха за всички останали на пътя и за превозваните стоки. Това е съвременно робство. Искаме правилата за командированите работници да важат за всички и забрана на седмичната почивка в кабините, добавиха от тази парламентарна група.Европейската обединена левица настоя водачите да спят в легла и за въвеждането на електронни тахографи. Групата \"Европа на свободата и пряката демокрация\" посочи, че водачите работят в истински робски условия. Те настояха промените да бъдат приети до края на следващия месец. Групата \"Европа на народите и свободата\" коментира, че за това вече е твърде късно. Промените няма да бъдат приети в този мандат, те не постигат подобряване на условията за труд, заявиха представителите на тази парламентарна група.Евродепутатът Илхан Кючюк (ДПС/АЛДЕ) коментира, че промените не укрепват, а подкопават единния пазар. Шофьорите заслужават добри условия, но това не може да става с унищожаването на цял бизнес, развит на пазарен принцип и който само в България създава 17 на сто от БВП, дава прехрана на близо 500 000 души, отбеляза той. ЕС не става по-силен с противопоставянето на държавите от периферията на държавите от центъра, добави Кючюк. По неговите думи приемането на промените би било безотговорно и би имало разрушително социално-икономическо отражение върху милиони граждани.Евродепутатът Петър Курумбашев (БСП, С&Д) заяви, че колегите му имат готовност да водят битката до края на този ЕП, а и в следващия.Евродепутатът Андрей Новаков (ГЕРБ/ЕНП) добави, че няма време да се подготви разумно и балансирано решение до края на мандата. По неговите думи единственото решение е въпросът да се остави на следващия ЕП. Вече не става дума за транспорт, а за здрав разум, отбеляза той.", "date": "2019.03.27", "title": "ЕП обсъди пакета „Мобилност“"}
{"url": "http://www.cross.bg/avtomobili-syindun-honda-1600236.html", "text": "/КРОСС/ БМВ (BMW) обмисля закупуването на автомобилния завод на \"Хонда\" (Honda Motor Co.) в Суиндън, Обединеното кралство, който се очаква да затвори врати през 2021-а година, съобщи в сряда британският в-к \"Телеграф\".Според няколко източника на изданието, немският производител на луксозни автомобили БМВ е изразил интерес да придобие завода на \"Хонда\" в Суиндън и е направил предварителни проучвания за възможността за използването на обекта.Друго издание пък твърди, че германският автомобилен производител планира да премести част от производството на своя малък спортен автомобили X1 във Великобритания.Ден по-рано имаше медийни информации, че БМВ ще започне производството на електрически автомобили Mini в Китай през 2021-а година в партньорство с китайската компания Great Wall Motors.", "date": "2019.03.27", "title": "БМВ обмисля да закупи завода на \"Хонда\" в Суиндън, Великобритания"}
{"url": "http://www.cross.bg/rymuniya-rysiya-baza-1600207.html", "text": "/КРОСС/ Руските въоръжени сили симулират бомбардиране на румънска база, намираща се близо до България. Именно на военната база в Девеселу САЩ и Румъния се споразумяха да бъде разположен американски противоракетен щит.Румънското издание Adevarul пише, че руснаците са симулирали бомбардиране на румънската база по време на мащабните учения в Крим. След като разположи в Крим ядрените бомбардировачи Ту-22, Москва продължава военните игри в Черно море, като мобилизира над 1500 парашутисти за ученията. За маневрите бяха изпратени много самолети и военни хеликоптери, както и десантни кораби.Според военни източници руската авиация провежда тренировки, целящи да ѝ осигурят възможно най-голям успех при евентуална атака срещу американския противоракетен щит, разположен в базата Девеселу в Южна Румъния. Цитираните източници твърдят, че казармата, в която е разположена американската част, е възпроизведена в реални размери от леки материали, за да може руските пилоти да се усъвършенстват при възможно най-реални условия. Руски официални представители нееднократно са посочвали с пръст Девеселу, твърдейки, че противоракетния щит има нападателен потенциал - нещо, което многократно беше отричано от НАТО.САЩ и Румъния нееднократно посочваха, че военната база и ПРО „щитът“ нямат офанзивен характер, целящ да застраши сигурността на Русия. Американците посочиха, че това е една от най-важните бази на САЩ в Европа. След анексирането на Крим отношенията между Кремъл и западните страни удариха дъното и напрежението се повиши. Друго румънско издание - Romania Libera - пише, че Русия подготвя парашутисти да атакуват черноморски страни, а най-уязвима била Румъния. Членките на НАТО с излаз на Черно море са Турция, България и Румъния, но \"Турция има специална връзка с Русия\", така че единствените черноморски страни, които може да бъдат визирани от подобна атака по море, остават Румъния и България. Тъй като Румъния е географски по-близо до Русия, тя е най-уязвимата в тази ситуация, посочва изданието.", "date": "2019.03.27", "title": " Русия тренира за нападение край България"}
{"url": "http://www.cross.bg/sreda-cise-obmen-1600230.html", "text": "/КРОСС/ Днес в Брюксел се проведе заключителна конференция по проект „Европейска тестова платформа за обща морска среда за информационен обмен в перспективата 2020“ (EUCISE2020). В рамките на събитието бяха успешно тествани системите за морско наблюдение между България и другите европейски държави.Проект EUCISE2020 е в съответствие с изпълнението на Европейската пътна карта за обща среда за обмен на информация CISE. Заложените цели са насочени към изграждането на експериментална среда за иновации и сътрудничество между обособените потребителски общности на CISE, изпълняващи контролни функции по отношение на рибарство, граничен контрол, отбрана, митнически контрол, околна среда, морска сигурност и безопасност и правоприлагане. В него участват 37 партньори от следните държави: Италия, Испания, Португалия, Великобритания, България, Румъния, Франция, Белгия, Ирландия, Германия, Дания, Хърватия, Норвегия, Финландия и Гърция, като са обхванати всички потребителски общности на CISE.По време на конференцията бяха представени обобщени резултати по проекта, както и бяха направени демонстрации на обмен на информация между националните EUCISE2020 адаптери с EUCISE2020 нодовете, което ще е от полза за разгръщане и бъдещо използване на CISE средата на национално ниво.В събитието участваха представители на Европейската комисия, Европейската агенция по морска безопасност (EMSA), ГД „Морско дело и рибарство“  (DG MARE), Европейска агенция за гранична и брегова охрана (FRONTEX), Европейска агенция за контрол на рибарството (EFCA) и други.", "date": "2019.03.27", "title": "Европейска тестова платформа за интегрирано морско наблюдение беше представена в Брюксел"}
{"url": "http://www.cross.bg/reiizi-zamuka-sozopol-1600237.html", "text": "/КРОСС/ След повдигнатите обвинения за злоупотреби в особено големи размери скандалният Панчо не е отстранен от кметския пост и продължава да замита следи Скандалният кмет на Созопол, който успешно може да кандидатства за приза „Мистър корупция“ на последното десетилетие, все още е на свобода.Това се случва въпреки повдигнатите обвинения от Софийска градска прокуратура за злоупотреби в особено големи размери.Нещо повече - наш Панчо, както го наричат съгражданите му, ходи на работа в кметството и така опитва да заличава следите от престъпната си дейност.„Целият екип на Рейзи работи почти денонощно. Неговите хора разнасят папки и се движат като сомнамбули в сградата на кметството. Очевидно целят да прикрият каквото могат“, разкри пред „Галерия“ служител от общинската администрация.Според жители на Созопол, които припомнят какво се случи с кметицата на столичния квартал „Младост“ Десислава Иванчева, Наш Панчо е платил където трябва, за да остане на свобода и да заема още поста.Кметуването на Рейзи ще остави черноморската община като една от най-задлъжнелите в страната към банковите институции.В същото време големи фирми не плащат от години местните си данъци и такси към общината. Любопитно е, че огромната част от тези, които си позволяват това, са свързани с кмета Рейзи.Такъв е случаят с прословутия кичозен замък в Равадиново, който е незаконно построен върху земя, предназначена за изграждането на овчарници. Строежът не само няма надлежните разрешения, но и не плаща данъците си.Собственик на замъка, съчетаващ мутробарок, мутроготика, мутроромантика и мутрорококо е небезизвестният Георги Тумпалов, който е тясно свързан с бившите силови групировки край морето.Преди години бившият сервитьор Рейзи и днешният „благородник“ от замъка са били врагове. Кметът на Созопол дори е обвинявал Тумпалов, че му е палил колата.Сега крепко приятелство свързва двамата, които имат общи интереси в сенчестия бизнес, както и общ бизнес. Синът на Тумпалов и дъщерята на Рейзи заедно управляваха аквапарка край замъка, но НАП запечата съоръжението.Впрочем „Галерия“ и „Господари на ефира“ вече уличиха Тумпалов, че на входа и на замъка не се издават касови бонове и собственикът ощетява държавата с милиони.Николай ДИМИТРОВ в. Галерия Сряда 27.III – 02.IV.2019 год. бр.13/492/, година XI", "date": "2019.03.27", "title": "В Созопол се питат: Защо не арестуват Панайот Рейзи?"}
{"url": "http://www.cross.bg/vulov-bryag-cherven-1600199.html", "text": "/КРОСС/ Специализираният наказателен съд отстрани от длъжност кмета на Червен бряг Данаил Вълов по искане на Специализираната прокуратура, съобщиха от държавното обвинение.Преди седмица Вълов беше обвинен за длъжностно престъпление. Прокуратурата твърди, че той е нарушил служебните си задължения и без да са били налице основания в закона е прекратил обществена поръчка за доставка на топъл обяд за социално слаби в Червен бряг и Койнаре. По този начин той е облагодетелствал две свързани с него фирми. На Вълов бе взета парична гаранция в размер на 75 000 лева.Според съда има достатъчно основания да се счита, че ако е на поста си, Вълов може да попречи за обективно, всестранно и пълно изясняване на обстоятелствата по делото.", "date": "2019.03.27", "title": "Съдът отстрани от длъжност кмета на Червен бряг"}
{"url": "http://www.cross.bg/predpriemachestvo-sotzialnoto-izdanie-1600232.html", "text": "/КРОСС/ В четвъртък, 28 март, в 10.00 часа пред Палата №11 на Международен панаир – Пловдив вицепрезидентът Илияна Йотова ще открие осмото издание на Европейския форум за социално предприемачество. Това съобщиха от прессекретариата на президента.Форумът ще се проведе от 28 до 31 март 2019 г. Той се организира от Европейската комисия, Европейската конфедерация на производствените кооперации и социалните предприятия (CECOP), Министерството на труда и социалната политика, Министерство на икономиката, Агенцията за хората с увреждания, Изпълнителна агенция за насърчаване на малките и средни предприятия, Българската стопанска камара, Националният съюз на трудово-производителните кооперации и седем водещи неправителствени организации, защитаващи правата на хората с увреждания.Темата на осмото издание на Европейския форум за социално предприемачество е „Екосистемата на социалното предприемачество“. За първи път в Европа ще бъдат представени на регионално, национално и европейско равнище осемте елемента на екосистемата на социалното предприемачество в множество събития в богатата програма на форума.За първи път в Европа, социалното предприемачество ще бъде представено заедно с публичните и частни малки средни и големи предприятия, които чрез дейността си, чрез резултатите от политиката си за корпоративна социална отговорност взаимодействат и подпомагат развитието на социалното предприемачество, съобщават от Българска стопанска камара.", "date": "2019.03.27", "title": "Илияна Йотова ще открие осмото издание на Европейския форум за социално предприемачество"}
{"url": "http://www.cross.bg/nzok-lechenie-detza-1600222.html", "text": "/КРОСС/ Правителството прие Постановление за закриване на Център \"Фонд за лечение на деца\", съобщиха от пресслужбата на кабинета. Документът е в съответствие с измененията в чл. 82 от Закона за здравето, съгласно които след 31 март изпълняваните от Фонда дейности преминават за администриране към Националната здравноосигурителна каса (НЗОК).Чрез нормативните промени се осигурява плавен преход на изпълняваните от Фонда дейности към НЗОК, като същевременно се гарантират правата и достъпът до лечение на нуждаещите се пациенти. До 31 март Фондът ще продължи да осъществява в пълен обем дейността си, а след това всички неприключили процедури по заявления за подпомагане на деца, както и изпълнението на издадените от директора на Фонда заповеди за организационно и финансово подпомагане, ще бъдат изпълнени от НЗОК.Основната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца за дейности извън обхвата на здравното осигуряване, тъй като грижите за здравето на децата са инвестиция в бъдещи здрави поколения и усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение.Средствата, необходими за прилагането на новата уредба, са предвидени в бюджета на НЗОК за 2019 г. и ще бъдат предвиждани в ежегодните бюджети на НЗОК като средства от трансфери от държавния бюджет чрез бюджета на Министерството на здравеопазването.", "date": "2019.03.27", "title": "Център \"Фонд за лечение на деца\" се закрива"}
{"url": "http://www.cross.bg/roiiters-rapsodiya-bohemska-1600201.html", "text": "/КРОСС/ Цензурата в Китай е премахнала поне 10 сцени от биографичната драма \"Бохемска рапсодия\", посветена на певеца Фреди Меркюри. Това доведе до твърдения на някои зрители в страната, че този път властите са прекалили, пише \"Ройтерс\".До момента филмът е спечелил над 50 млн. юана (8 млн. долара) на китайски боксофис според Alibaba Pictures, цитирани от \"Ройтерс\". Но в същото време лентата е съкратена поне с три минути, в които влизат сцени като целувката на Фреди Меркюри с негов гост от мъжки пол и част от танците му по време на изпълнение.\"Ефектът от това е усещането, че целият филм е бил съкратен, макар да става дума едва за три минути от него\", изказва се един от коментиралите случая в подобната на \"Туитър\" китайска социална мрежа Weibo.\"Филмът не се опитва да подчертае нищо, но когато ние умишлено заличаваме части от него, това прави хората по-чувствителни към тези промени\", отбелязва друг коментатор в социалната мрежа.Засега китайските власти не са отговорили на поискания от \"Ройтерс\" коментар за цензурата.\"Бохемска рапсодия\" започва от първите стъпки на \"Куийн\" през 70-те години и свършва с тяхното 21-минутно изпълнение наLive Aid - мащабен благотворителен концерт за набиране на средства за борба с глада в Етиопия. По думите на много журналисти \"Куийн\" \"открадват шоуто\", засенчвайки музиканти като Дейвид Боуи, U2, The Who на сцената на стадион \"Уембли\".Хомосексуалността не е нелегална в Китай и в някои градове в страната гей сцената процъфтява, но според активисти консервативните порядки понякога карат властите да затягат режима. През 2012 г. Китай обяви, че ще предприеме мерки срещу съдържание, което уронва \"ключовите ценности на социализма\" - във видеоигрите, в музиката, в телевизията.Според \"Ройтерс\" китайските власти могат да бъдат непредвидими в отношението си към насилието, порнографията и политически чувствителните теми. Например гей сцените от филма \"Зелената книга\", който взе \"Оскар\" за най-добър филм, бяха оставени непокътнати.Но Ши Йеджонг - кинокритик, базиран в Пекин, приема за необичайно, че \"Бохемска рапсодия\" изобщо е допуснат до китайските кина в сегашната обстановка в страната. \"Цензурата върху филмите и телевизията става все по-голяма\", твърди той.", "date": "2019.03.27", "title": "Цензурата в Китай изряза гей сцени от \"Бохемска рапсодия\""}
{"url": "http://www.cross.bg/ezik-pravila-izbori-1600200.html", "text": "/КРОСС/ Парламентът прие промени в Изборния кодекс на второ четене. С текстове от закона депутатите върнаха старите правила за преференциите - 5 процента за евроизборите и 7 процента за парламентарни и местни избори. Бяха отхвърлени предложенията на ДПС за уседналостта, броя на изборните секции извън страната и майчиния език. Движението предлагаше възможност за използването на майчин език по време на предизборната кампания и в случаите когато кампанията се води на чужд език, да се осигурява превод на български език. Това предложение срещна съпротива от страна на депутати от Обединените патриоти и не беше подкрепено от мнозинството в зала.", "date": "2019.03.27", "title": "Парламентът върна старите правила за преференциите при избори"}
{"url": "http://www.cross.bg/nadzor-atanasov-zam-predsedatel-1600202.html", "text": "/КРОСС/ Избраният от Народното събрание в средата на този месец председател на Комисията за финансов надзор (КФН) Бойко Атанасов вече е готов да предложи кандидатури на двама зам.-председатели, съобщи \"Капитал\".Според източници на изданието Атанасов ще предложи за зам.-председател с ресор застрахователен надзор сегашния директор на териториалната дирекция на Националната агенция за приходите (НАП) в София Илиана Христова. Самият Атанасов беше шеф на НАП между 2013 и 2017 г., а преди това е работил в софийското й поделение.За зам.-председател, отговарящ за инвестиционния надзор ще бъде посочена Мария Филипова, която от около година е председател на Държавната комисия по хазарта, сочат източниците на \"Капитал\".Комисията работи без титуляр зам.-председател, отговарящ за застрахователния надзор, от август 2018 г. след оставката на Ралица Агайн при фалита на кипърската компания \"Олимпик\". Постът зам.-председател по инвестиционната дейност досега беше заеман от Атанасов. Той пък оглави регулатора след като Карина Караиванова получи пост в Европейската банка за възстановяване и развитие и не довърши мандата си.", "date": "2019.03.27", "title": "Новият шеф на финансовия надзор е готов с предложенията за заместници"}
{"url": "http://www.cross.bg/pravilata-promyana-ochakva-1600191.html", "text": "/КРОСС/ Федерацията на европейските превозвачи съобщи, че свиква днес в Брюксел шествие с искане за промяна на правилата за тяхната работа. Според изданието \"Политико\" в проявата се очаква да участват около 5000 души, които настояват Европейският парламент да приеме спорните промени на правилата за международните пътни превози.По данни от сайта на федерацията вчера в Страсбург се е състояло събитие пред ЕП, в което се е включила и Карима Дели - председател на парламентарната комисия по транспорта. От федерацията поясняват, че целта им е преодоляването на т. нар. социален дъмпинг и експлоатацията в ЕС. Организацията отбелязва, че води кампанията си вече цяла година.Както БТА съобщи, днес ЕП за пореден път на сесията си в Страсбург се очаква да обсъди подготвяните промени в правилата за дейността на международните превозвачи. Според непотвърдена информация е възможно насроченото гласуване да отпадне заради множеството предложения за допълнения и изменения на внесените първоначално текстове.", "date": "2019.03.27", "title": "Превозвачи искат в Брюксел промяна на правилата за работата им"}
{"url": "http://www.cross.bg/graf-ignatiev-nego-1600203.html", "text": "/КРОСС/ Всички граждани имаме забележки за цялостния ремонт на ул. \"Граф Игнатиев\" в София, не само за площад \"Гарибалди\". Това заяви пред БНР Борис Бонев от \"Спаси София\". Изказването му е по повод вчерашното премахване на оградите на площада. Така се оказва, че той е отворен, без обаче да е готов.Днес пък предстои главният арх. Здравко Здравков да представи на общинските съветници новите ограничители, които ще заменят т.нар. \"перки на акули\".Бонев напомни, че ремонтът на ул. \"Граф Игнатиев\" е трябвало да приключи още в началото на октомври миналата година. Според него зимата не е била особено тежка, за да има основание за опрощаване на 90 дни от работната дейност.Явно когато се налага на твоя си фирма да направи всичко възможно, за да ѝ дадеш възможност да работи, прави всичко, отбеляза той.Според него е имало съществена разлика при проверките на фирмата, ремонтирала ул. \"Граф Игнатиев\", и тази, извършила ремонта на градинката пред СУ \"Св. Климент Охридски\".Там видяхме кмета и главния архитект изключително строги, бесни, емоционални и непоколебими в желанието си да получат качество, изтъкна той. Според него поведението им контрастирало с вчерашните думи на зам.-кмета по транспорт Дончо Барбалов за ул. \"Граф Игнатиев\" - \"има тук-там някои неща, ама те ще ги оправят\".Няма как да не си говорим за двойни стандарти, когато видим, че далеч по-некачественият ремонт на \"Графа\" се третира по различен начин, категоричен бе Бонев.", "date": "2019.03.27", "title": "\"Спаси София\" видя двоен стандарт при ремонта на \"Графа\""}
{"url": "http://www.cross.bg/huawei-obektiv-apertyra-1600204.html", "text": "/КРОСС/ А1 вече предлага най-новите модели смартфони на Huawei – P30 и P30 Pro.Броени часове след своята премиера двата флагмана са налични в търговската мрежа на А1, като Huawei P30 може да се закупи за 829,99 лева в брой или за 37,99 лева на изплащане с план A1 One Unlimited 5XL, а цената на Huawei P30 Pro със същия план е 1 079,99 лева в брой или 49,99 лева на изплащане.P30 и P30 Pro са с нов дизайн, вдъхновен от природата, и са изработени от иновативни материали. Двата модела идват с FHD+ Dewdrop дисплей с резолюция 2340x1080, като този при P30 е с размер 6.1 инча, а този на P30 Pro е 6.47-инчов.В екрана на двата флагманa има вграден сензор за пръстови отпечатъци, който дава максимална сигурност и позволява бързо отключване.Те ще се предлагат в класическо черно и два нови преливащи цвята – Breathing Crystal и Aurora Blue.Новата серия на Huawei идва на пазара с мисията да промени правилата на фотографията с високо технологична система от камери, която пряко конкурира професионалните фотоапарати.P30 Pro разполага с четворна Leica камера, която включва 40 MP широкоъгълен обектив с апертура f/1.6 и оптична стабилизация, 20 MP ултраширокоъгълен обектив с апертура f/2.2, 8 MP телефото обектив, при който също има оптична стабилизация, а отворът на блендата е f/3.4 и Time-of-Flight (TOF) камера, поддържаща автофокус и система за стабилизиране на изображението AIS. P30 разполага с тройна Leica камера, която обединява 40 MP широкоъгълен обектив с апертура f/1.8, 16 MP широкоъгълен обектив с апертура f/2.2 и 8 MP телефото обектив с апертура f/2.4 и оптична стабилизация.Основните камери на новата серия на Huawei могат да уловят детайли в кадъра дори при липса на светлина.Предната камера и при двата флагмана е 32 MP с интелигентно разпознаване и възможност за селфита с прецизна яркост и острота. Тя успява да изкара детайли в кадъра и при по-слаба фонова светлина или по време на нощно парти.Новата серия на Huawei работи с процесор Kirin 980 с двойна невронна мрежа. И двата модела разполагат с 6 GB оперативна и 128 GB вътрешна памет. А1 ще предлага и топ изпълнението на P30 Pro, което е оборудвано с 8GB оперативна и 256 GB вътрешна памет.Батерията при P30 Pro е с мощност 4200 mAh, а тази при P30 – 3650 mAh. Новата серия може да се похвали със система за бързо зареждане, а P30 Pro позволява и бързо безжично зареждане.", "date": "2019.03.27", "title": "A1 предлага най-новите модели на Huawei – P30 и P30 Pro"}
{"url": "http://www.cross.bg/fevryari-grazhdani-bulgarski-1600206.html", "text": "/КРОСС/ Пътуванията на български граждани в чужбина през февруари 2019 г. са 396.6 хил. или с 4.5% над регистрираните през февруари 2018 година, съобщиха от НСИ.Увеличение на пътуванията на български граждани в сравнение със същия месец на предходната година е отчетено към: Франция - с 11.1%, Турция - със 7.7%, Австрия - с 6.0%, Гърция - с 5.6%, Сърбия - с 4.9%, Германия - с 4.7%, Румъния - с 3.2%, и други. Същевременно намаляват пътуванията на български граждани към: Испания - с 8.1%, Белгия - с 5.1%, Чешката република - с 3.8% и други.В сравнение с февруари 2018 г. e регистрирано увеличение по всички наблюдавани цели: „почивка и екскурзия“ - с 5.5%, „други“ - с 4.7%, и „служебна“ - с 3.2%. Най-голям относителен дял от общия брой пътувания на български граждани в чужбина през февруари 2019 г. формират пътуванията с други цели (гостуване, обучение, посещение на културни и спортни мероприятия) - 49.8%, следвани от тези със служебна цел - 27.3%, и с цел почивка и екскурзия - 22.9%. През февруари 2019 г. най-голям брой пътувания на български граждани са осъществени към: Турция - 82.9 хил., Гърция - 65.0 хил., Румъния - 45.3 хил., Сърбия - 38.1 хил., Република Северна Македония - 29.3 хил., Германия - 22.4 хил., Австрия - 15.2 хил., Франция - 13.2 хил., Испания - 12.4 хил., Италия - 11.9 хиляди.През февруари 2019 г. посещенията на чужденци в България са 483.0 хил. или с 5.6% повече в сравнение с февруари 2018 година. Регистрирано е увеличение по всички наблюдавани цели: „други“ (вкл. гостувания и транзитни преминавания) - с 8.1%, „почивка и екскурзия“ - с 4.6%, и „служебна“ - с 3.1%. Транзитните преминавания през страната са 25.3% (122.3 хил.) от всички посещения на чужденци в България.От общия брой чужденци, посетили България през февруари 2019 г., делът на гражданите от Европейския съюз е 46.9%, или с 4.6% повече в сравнение със същия месец на предходната година. Увеличават се посещенията на граждани от Обединеното кралство - с 50.3%, Полша - с 26.3%, Италия - с 11.1%, Германия - с 4.9%, Австрия - с 0.9%, и други. Същевременно намаляват посещенията на граждани от Испания - с 27.0%, Белгия - с 9.0%, Гърция - с 5.4%, Румъния - с 2.6%, и други.Посещенията на граждани от групата „Други европейски страни“ се увеличава с 6.0%, като най-голямо е увеличението на посещенията на граждани от Сърбия - с 9.7%.През февруари 2019 г. преобладава делът на посещенията с цел почивка и екскурзия - 41.8%, следвани от посещенията с други цели - 38.5%, и със служебна цел - 19.7%.Най-много посещения в България през февруари 2019 г. са реализирали гражданите от: Турция - 81.1 хил., Румъния - 64.7 хил., Гърция - 56.3 хил., Сърбия - 52.9 хил., Република Северна Македония - 43.4 хил., Обединеното кралство - 30.8 хил., Израел - 15.7 хил., Германия - 15.0 хил., Украйна - 14.2 хил., Руската федерация - 10.0 хиляди.", "date": "2019.03.27", "title": "Близо 5% ръст на пътуванията в чужбина, отчете НСИ"}
{"url": "http://www.cross.bg/tysk-evropeiiskiya-predstaveni-1600205.html", "text": "/КРОСС/ Нарастващият брой британци, които искат да останат в Европейския съюз, заслужават възможност да гласуват на изборите за Европейски парламент, заяви председателят на Европейския съвет Доналд Туск пред евродепутатите.\"Не може да предадем 6-те милиона, които подписаха петицията за отмяна на член 50, този един милион хора, които участваха в шествие за вот на народа или увеличаващото се мнозинство хора, които искат да останат в Европейския съюз\", каза Туск, цитиран от ДПА.\"Те може да смятат, че не са достатъчно представени в британския парламент, но трябва да усетят, че са представени от вас в тази камара, защото са европейци\", добави Туск, обръщайки се към евродепутатите.Великобритания трябва да реши до 12 април дали да поиска по-голяма отсрочка на датата за Брекзит. В съобщение в Туитър, публикувано след краткото му изказване, Туск добави, че Европарламентът трябва да е готов за дълга отсрочкае, ако Великобритания пожелае да преосмисли стратегията си, предаде Ройтерс.", "date": "2019.03.27", "title": "Доналд Туск: Британците заслужават да участват в изборите за Европарламент"}
{"url": "http://www.cross.bg/stryma-rafting-mart-1600195.html", "text": "/КРОСС/ Броени дни ни делят от третото издание на Outdoor & White Water Fest, откриващ рафтинг и каяк сезона в Кресненското дефиле.На 30 март цяла регата от лодки ще потегли символично по Струма от базата на домакина на събитието, център за приключения и рафтинг Адвенчър Нет.Преди това обаче, на предния ден, организаторите ще вложат усилия в задължителното почистване на Струма, част от мисията да се минимизира човешкия отпечатък и замърсяването в региона.Специален гост за откриването в събота ще бъдат представители на община Кресна и Любомир Попйорданов, учредител на Българската асоциация за алтернативен туризъм и основател на Одисея-ин и Зиг Заг Холидейз, двигател на множество каузи за защита на природата и опазване на българското културно наследство. Водещ ще бъде актьорът Тони Стоянов.Събитието ще бъде заснето от цял рояк дронове, които ще кръжат над величественото Кресненско дефиле в съботния ден.Инициатива на Drone Events, заснемането на първите рафтинг спускания за сезона ще се осъществява от два пункта от любителите на динамичните кадри от високо, а на следващия ден ще бъде последвано от лекция по дрон-фотография.Лекционната програма ще допълнят ентусиастите от Български Младежки Червен кръст, които ще посветят присъстващите в базовите техники за оказване на първа помощ.Птичият поглед няма да е привилегия само на дроновете, защото за втора поредна година, организаторите съвместно с клуб по парапланеризъм SkyCamp ще предложат възможността за тандемни полети на всички желаещи да се реят кат птиците над спиращите дъха гледки на пълноводната Струма и невероятния релеф на Кресненския пролом.За тези, които предпочитат активностите на земя, Nomad Team ще предоставят възможност да се впуснат в една живописна обиколка с колела между Кресна, с. Влахи и Градешките минерални бани.По-спокойните натури пък, които биха желали просто да разпускат с приятели в огряната от слънце къмпинг зона, са предвидени шарени хамаци и състезания по слаклайн от Айляк Хамак, както и предизвикателства от магазини Стената за най-бързо разпъване на палатка и палене на огън с препятствия, разбира се със страхотни награди от магазина за спортна екипировка.Йога класове за най-спокойните натури пък ще провежда Ваня Панамска, преподавател по Айенгар йога и Хормон терапевтична практика за жени.Най-малките ще могат да опитат късмета си в състезание по катерене на стената в кемпа, което ще се ръководи от училище за планински водачи „Черни Осъм“.За любителите на класическите речни забавления ще има уъркшоп за оснoвни техники по оцеляване в бързи води, дихателни практики и стречинг от Машини холидейз, а професионалните гидове както всяка година традиционно ще опитат късмета си в играта Flip и Reflip за обръщане на лодката.Специално внимание ще бъде отделено на местната кулинарна продукция – с особено вълнение се очаква за фестивала да пристигне прочулата се в цяла България със специалитетите си Дешка Кротева от с. Горно Драглище, а Центърът за опазване на редки български породи Семпервива ще представят своя проект, както и първокласно кисело овче и козе мляко. Сред лъчите на пролетното слънце няма да липсват и разхладителните напитки – бира Айляк и ароматните ракиени предложения от Винпром Троян ще поддържат настроението целодневно.Празничното настроение ще достигне кулминацията си в събота вечерта с парти миксовете на DJ Ванката the Turntablist и рок група Faces. Всички, които желаят да прекарат вечерта на открито са добре дошли – места за палатки има достатъчно, а барът е на разположение.Как да стигнем до Център за приключения и рафтинг кемп Адвенчър Нет: на 120км. от София по главен път Е79 за Гърция, непосредствено след втория тунел от Благоевград, отбивката вдясно - GPS: 41.834594,23.15307 Подробности за програмата и участниците ще бъде представена съвсем скоро.ПРОГРАМАСъбота, 30 март11:00 Откриване11:45 Състезание Флип и рефлип12:00 – 13:00 БМЧК Обучение за оказване на пъва помощ13:00 Рафтинг спускане регата10:00 – 15:00 Велотрип Кресна -Влахи-Кресна – Градешки минерални бани10:00 –16:00 Тандемни полети с парапланери11:00 – 16:00 Заснемане с дронове12:00 – 16:00 Състезание по катерене за деца12:00 – 16:00 Каяк забавления12:00 – 16:00 Състезания по слаклайн16:00 – 17:00 Йога19:00 – 3:00 DJ Vankata The Turntablist21:30 – 22:30 Група FacesНеделя, 31 март10:00 – 11:00 Лекция по дрон фотография, парапланери10:00 - Йога", "date": "2019.03.27", "title": "С почистване на Струма и празнична регата стартира третият Outdoor & White Water Fest"}
{"url": "http://www.cross.bg/markovich-miloshevich-prisudata-1600193.html", "text": "/КРОСС/ Апелативният съд в Белград анулира присъдата на съпругата на бившия сръбски диктатор Слободан Милошевич Мира Маркович.През юни миналата година тя бе осъдена на една година затвор по обвинение, че през 2000 г. е „повлияла на правителствена комисия за незаконно предоставяне на апартамент на бавачка на внука си“.Апелативният съд постановява, че присъдата на Маркович е постановена в нарушение на съществуващото наказателно законодателство. Това става точно 20 години след началото на бомбардировките на НАТО над бивша Югославия заради кръвопролитията и етническото прочистване в Косово, за което тя също носи отговорност.Миряна „Мира“ Маркович не присъства на произнасянето на присъдата, както и на решението на Апелативния съд. Тя се издирва от Интерпол и нейното местоположение, както и това на сина й Марко, е неизвестно. Мира Маркович дори не присъства на погребението на своя съпруг през 2006 г.Тя беше лидер на партията Югославска левица, верен съюзник в престъпленията срещу човечеството на нейния съпруг Слободан Милошевич по време на кървавите войни в бивша Югославия /1991-1999 г./.Мира Маркович е смятана за отговорна за убийството на бившия сръбски премиер Петър Стамболич, който е един от политиците издигнали през 80-те години на миналия век Слободан Милошевич, и на журналиста и защитник на свободното слово Славко Чурувия. /БГНЕС", "date": "2019.03.27", "title": "Апелативният съд оправда съпругата на диктатора Милошевич"}
{"url": "http://www.cross.bg/tantzi-tyaloto-yrotzite-1600185.html", "text": "/КРОСС/ Пролет е и умората чука на вратите ни. Повечето от нас все още не могат да свикнат с рязката промяна на температурите и се чувстват лениви. За да се справим по-лесно с предизвикателствата на новия сезон, се нуждаем от достатъчно движение, прясна и здравословна храна, качествен сън и положителни емоции.Сигурно неведнъж сте си казвали, че спортуването във фитнеса или тичането в парка не е за вас, но все пак ви трябва някаква активност, с която да изхабите излишната енергия и натрупаното напрежение. Ето защо може да пробвате с уроци по танци.Свободно време, подходящи обувки и дрехи, както и желание, са основните неща, които ще ви трябват за начало. Първата загрявка може да ви се стори най-сложното нещо на света, но не бързайте да се отказвате. „Вдигай краката!“, „Не гледай в земята“, „Оправи ръцете“, „Не говори“, са част от изразите, които ще чувате в следващите няколко посещения. Ще се спъвате, ще ви настъпват, ще се потите целите, но и ще се усмихвате.Без значение дали сте избрали народни танци или някой друг стил, уроците ще променят не само тялото ви, но и вашето мислене. Дори и да казвате, че имате два леви крака, танцуването носи своите предимства на тялото и скоро ще ги усетите. Ето кои са те:Общувате ли достатъчно с хората? Дори и да имате много приятели, няма нищо по-хубаво от това да срещнете нови хора и обогатите социалния си кръг. Ако пък се чувствате самотни, ходенето на танци ще ви помогне да изпитате повече положителни емоции. Танцуването в група или с партньор определено сближава. Кой знае, на дансинга може да срещнете бъдещото си гадже или да се запознаете с новите си съседи.Този вид движение е един от най-лесните начини да облекчите напрежението. Всеки има тежки работни дни след които не му се прави нищо. В повечето случаи изнервеният и стресиран човек се прибира у дома и започва да се кара с близките си под въздействие на негативните емоции. Но това може да доведе до по-сериозни конфликти, които никой не обича. Вместо да се пльоснете на дивана или да се заядете с половинката за вечерята, пийнете малко вода, отпочинете си и отидете на танци. Само след няколко минути на дансинга ще усетите как стресът „си отива“ от вашето тяло. Почнете ли да се усмихвате и не осъзнаете колко бързо е минал един час, то наистина сте успели да се освободите от неприятния товар.Премахването на стреса е предпоставка за по-добро настроение. Може да сте потни, със зачервени бузи и разрошена от танци коса, но след края на урока ще излезете с усмивка на лице от залата. Това, че сте научили нов танц, че сте помогнали на някого да навакса или че просто сте оползотворили добре 1 час от свободното си време, увеличава ендорфините в тялото (хормони на щастието), които са отговорни за положителните емоции.Танците са едно от малкото неща, чрез които ще натоварите всяка част от тялото. Те ви позволяват да работите за извайването на краката, ръцете, корема, дори гърба. Всичко зависи от движенията, интензитета на урока, както и честотата на посещенията.Заниманието може да ви накара да се движите по начин, който преди това не сте познавали. Ако при започване на уроците сте били тромави, постепенно ще усетите как това се променя. Различните елементи ще ви помогнат да подобрите координацията на тялото в пространството. Ще се бутате и настъпвате, няма да можете да се приземявате добре при скок, но това бързо ще отмине с усъвършенстването ви във залата.При всички стилове танци има дишане. За да се справяте, трябва да се научите и как да дишате правилно. Няма как да свикнете с бързината на чичовото хоро, например, ако не си поемате достатъчно дъх когато трябва. Танцуването увеличава сърдечния ритъм и носи дългосрочни ползи за състоянието на сърцето.Ползите от уроците по танци не са просто физически. Танцьорите трябва да използват ума си, за да не грешат. Те непрекъснато броят тактовете и мислят за различни неща – как да се синхронизират с другите, къде да им стоят ръцете, когато да вдигнат партньора във въздуха... От друга страна показването и разучаването на нови стъпки развива паметта и концентрацията.", "date": "2019.03.27", "title": "Кои са предимствата за тялото от уроците по танци?"}
{"url": "http://www.cross.bg/dzhindzhifil-dzhindzhifilut-predi-1600152.html", "text": "/КРОСС/ Джинджифилът е добре известен като подправка в кулинариятa, която се използва от векове за лечението на много здравословни проблеми.Присъства в редица рецепти, тъй като притежава пречистващ ефект и подпомага процеса на изгаряне на мазнини и  отслабване.Джинджифилът оказва диуретичен ефект, който стимулира извеждането на задържаните течности и предпазва от възпаления.Коренът или подземният ствол (коренище) на растението джинджифил може да се консумира свеж, на прах, изсушен под формата на подправка, под формата на масло или като сок. Джинджифилът е част от семейство Zingiberaceae, заедно с кардамон и куркума.Проучвания сочат, че джинджифилът е чудесно средство за справяне с гаденето по време на пътуване или сутрешното гадене. Това се дължи специално на лютите му съставки (джинджероли и шогаоли), които стимулират метаболизма и тонизират мускулите на червата.Той съдържа много потентни анти-възпалителни съединения, наречени гингероли, което обяснява защо много хора, страдащи от остеоартрит и ревматичен артрит, изпитват облекчение след консумирането му.Джинджифилът има антиспастично действие и много добре успокоява раздразнения стомах.Подпомага изхвърлянето на газовете и решава проблема с подутия корем. Действа като пребиотик и благоприятства за развиването на нормална флора в организма.Джинджифилът се препоръчва след травми и заболявания, тъй като спомага за преодоляването на болката и възпалението. Има силна възстановителна функция.Джинджифиловият чай прочиства токсините в тялото, а това може да ви помогне за изгаряне на излишни мазнини.При заседнал начин на живот пийте повече чай от джинджифил. Той стимулира кръвообращението и повишава температурата на тялото.Ако редовно използвате джинджифил, това ще ви предпази от редица заболявания.Той е не само загряващ през студения ден, но може и да помогне в предизвикване на целебно потене по време на настинки и грипове.Едно от най-големите предимства на джинджифила е способността му естествено да понижава нивата на холестерол. Намалява риска от сърдечни проблеми.С богатството си от антиоксиданти и мощни противовъзпалителни свойства, джинджифилът се смята, че играе важна роля в здравето и развитието на мозъка ни.Интересен факт: Джинджифилът се използва и като афродизиак. Той спомага за по-лесната циркулация на кръв до всички части на нашето тяло.В 100 грама пресен корен от джинджифил, има:В състава му има и витамин B6, магнезий, фосфор, цинк, фолиева киселина и други.Най-разпространеният начин за консумация на джинджифил е като чай.Преди да започнете да си приготвяте чай или други рецепти с джинджифил, трябва да имате предвид следните неща: Красотата на джинджифила се състои в това, че този скромен на вид корен има толкова широко приложение и може да бъде употребяван като добавка към почти всеки вид храна.", "date": "2019.03.27", "title": "Джинджифил: 8 здравословни ползи"}
{"url": "http://www.cross.bg/organiziranata-kokain-prestupnost-1600180.html", "text": "/КРОСС/ Румънската дирекция за борба с организираната престъпност съобщи, че стойността на заловения близо един тон кокаин в Делтата на р. Дунав може да достигне над 300 милиона евро, предаде Медиафакс.Наркотикът, опакован в 36 пакета, беше открит на 22 март в преобърната моторна лодка на плаж между селищата Сфънту Георге и Сулина (окръг Тулча). Полицаите откриват находката, след като два дни по-рано подобен пакет с кокаин изпаднал от товарен автомобил в района.Феликс Банила, ръководител на Дирекцията за разследване на престъпленията на организираната престъпност и тероризма (ДРПОПТ), заяви, че кокаинът е с чистота почти 90 процента, което позволява смесването му с други вещества, като по този начин количеството му може да бъде утроено, а общата му стойност на пазара на наркотици може да превиши 300 млн. евро.Кокаинът произхожда от Южна Америка и е бил докаран до Румъния по море, заяви на свой ред Адриан Ламбрино, шеф на Дирекцията за борба с организираната престъпност в рамките на полицията.", "date": "2019.03.27", "title": "Заловиха 1 тон кокаин в делтата на Дунав"}
{"url": "http://www.cross.bg/ptitzite-sever-elektrorazpredelitelnata-1600196.html", "text": "/КРОСС/ Загрижено за безопасността на щъркелите семейство от варненското село Брестак сигнализира електроразпределителното дружество в Североизточна България за гнездо, намиращо се в опасна близост до проводниците на въздушен електропровод. Служители на ЕРП Север откликнаха своевременно на подадения сигнал и монтираха платформа, която да държи щъркеловото гнездо на безопасно разстояние от жиците и да предотврати евентуален контакт с провеждащото ток съоръжение.През последните месеци компанията е поставила десетки подобни платформи на местата, избрани за гнездене от защитения пернат вид – стълбовете от електроразпределителната мрежа. Периодът преди пролетната миграция на птиците е изключително подходящ за този вид дейности за подпомагане увеличаването на популацията от щъркели чрез осигуряване на по-безопасни условия за отглеждане на поколение.От началото на пролетния сезон ЕРП Север планира внимателно и дискретно защитаване на вече изградените и новоизграждани от пристигналите от топлите страни птици с цел ненамеса в естествените им навици по време на размножителния им период. Известно е, че грубото вмешателство в живота на щъркелите по време на гнезденето би могло да ги направи неспокойни и да ги прогони от избраното населено място.Електроразпределителното дружество извършва периодични огледи по съоръженията, върху които птиците обичайно изграждат домовете си. Паралелно с профилактиката на електроразпределителната мрежа с цел предоставяне на качествена услуга на клиентите, електроспециалистите следят и за опасно надвиснали над жиците клонки и слама от щъркеловите гнезда. ЕРП Север реагира и на информация, подадена от Дружеството за защита на птиците, както и на сигнали на кметове и граждани от съответните населени места. Продължават и планираните инвестиции на електроразпределителната компания в защитни за птиците компоненти по електропроводите – птицебрани и птицезащитни изолационни покрития на носещите изолатори.", "date": "2019.03.27", "title": "ЕРП Север подпомага популацията на защитения бял щъркел"}
{"url": "http://www.cross.bg/pravosudieto-trump-kongresa-1600192.html", "text": "/КРОСС/ Комисията по правосъдие в Камарата на представителите на американския Конгрес одобри единодушно резолюция, която разпорежда на министерството на правосъдието да предостави на Конгреса всички документи за разследванията на Федералното бюро за разследване (ФБР) срещу президента Тръмп за възпрепятстване на правосъдието, както и за контраразузнавателните разследвания срещу него, съобщи Ройтерс.В изненадваща демонстрация на единомислие между двете партии дни след като министърът на правосъдието Уилям Бар каза пред Конгреса, че не е установил данни за възпрепятстване на правосъдието от Тръмп, доминираната от демократите комисия гласува с 22-0 гласа да изпрати резолюцията на пълния състав на Камарата на представителите за евентуално гласуване.Одобрението от долната камара на Конгреса би дало на Бар срок от 14 дни да се съобрази с изискването да представи всички документи и разговори, свързани с разследванията на ФБР по отношение на Тръмп, както и всякакви дискусии в министерството на правосъдието за тайно записване на президента или за обмисляне на замяната му чрез 25-ата поправка на американската конституция. Тази поправка съдържа процедурите за замяна на президента или вицепрезидента в случай на смърт, отстраняване, оставка или невъзможност да изпълнява задълженията си.И демократите, и републиканците са решени да стигнат до дъното на въпроса, но по различни причини. Демократите се надяват да проучат внимателно ранните доказателства, събрани от ФБР за възпрепятстване на правосъдието, докато републиканците очакват да установят това, в което те виждат възможна конспирация срещу Тръмп в министерството на правосъдието.", "date": "2019.03.27", "title": "ФБР да предостави на Конгреса документите за разследванията срещу Тръмп"}
{"url": "http://www.cross.bg/kusmet-shandel-filmut-1600197.html", "text": "/КРОСС/ След възхода на братя Пулеви, боксът в България става все по – популярен и хората започнаха да следят случващото се и на ринга и най-вече развитието на Тервел и Кубрат, които не спират със своите победи, дори сега в Америка. Филмът „Малко късмет за по-късно“ надниква зад кулисите на този спорт разкривайки 24 часа от живота на двама бивши боксьори. Филмът е създаден по мотиви на Палми Ранчев от едноименния сборник с разкази и новели. В ролите ще видим Цветан Алексиев, Явор Борисов, Филип Трифонов, Стефан Денолюбов, Глория Петкова, Маргарита Хлебарова. Оператор е Димитър Костов, а музиката е дело на Гаро Ашикян.„Късметът е този, в който, ако вярваш – го има. После зависи в какво си вярвал – защото вероятно това си получил!“, споделя режисьорът Александър Смолянов и определя филма като история за бокс, но не само.Вторият филм, на който Вера Шандел е продуцент е „Животът е безкраен танц“. Под приятелския, различен и чувствителен поглед на белгийския режисьор Андре Шандел, музикантите Андрония Попова (Рони), Десислава Андонова, Вера Шандел, Михаил Йосифов (тромпет), Велислав Стоянов (тромбон) и Димитър Шанов (контрабас) отронват зрънцата на спомените, надеждите и бляновете си. Филмът разказва за тези, които останаха в България, верни на мечтите си. Не отстъпиха на разочарованията, нито на вика на запада. LIFE IS AN ETERNAL SWING или ЖИВОТЪТ Е БЕЗКРАЕН ТАНЦ се опитва да открие това поколение и да покаже – това е надеждата, която носи филмът - че то не е изгубено. Съвсем не!„И двата проекта са много специални за мен. „Малко късмет за по-късно“ е първият игрален филм, на който съм продуцент, отне ни много време, но най-накрая стигна до големия екран. Научи ме на много неща, като начинаещ продуцент. Филмът за Сентиментъл Суингърс ми е много личен, защото разказва нашата история – на Рони (на която посвещаваме този филм), на Деси и моята. Но разказва и историята на нашето трио и на нашето поколение и това го прави социален. Затова и решихме, в навечерието на навършване на тридесет години от падането на Берлинската стена (тридесет години е времето на едно поколение), да го разпространим по кината. За нас наистина животът е безкраен танц, въпреки и може би благодарение на трудностие, с които се сблъскваме всеки ден“, завършва Вера Шандел.„Малко късмет за по-късно“ и „Животът е безкраен танц“ от 19-и април в избрани кина", "date": "2019.03.27", "title": "„Малко късмет за по-късно“ и „Животът е безкраен танц“ с премиери на 19- и април"}
{"url": "http://www.cross.bg/borisov-bulgariya-pechelim-1600198.html", "text": "/КРОСС/ Макар и много трудно продължаваме да печелим малки битки по пътя да защитим справедливостта, коментира министър-председателят Бойко Борисов в началото на редовно правителствено заседание във връзка с пакета „Мобилност“.„Вчера съм разговарял с много мои колеги, шефове на партии. Да не се радваме предварително, а точно обратното, да се надяваме, че при следващото гласуване всички евродепутати от България ще гласуват и ще са там“, заяви той.Засега успяваме, но това не е даром, и е много трудно. Огромни усилия полагаме, всичко това можеше да мине онзи ден, ако още двама депутатите от България бяха отишли да си дадат гласа, но за съжаление не стана“, допълни Борисов.", "date": "2019.03.27", "title": " Макар и много трудно продължаваме да печелим малки битки"}
{"url": "http://www.cross.bg/purvanov-zhilishte-zayavi-1600188.html", "text": "/КРОСС/ „Чист съм пред съвестта си. Никой не е искал оставката ми – това е акт на моето съзнание. Не мога да си позволя след почти 30-годишен трудов стаж някой да хвърля петно върху името ми и върху Министерството на енергетиката”. Това заяви пред NOVA Красимир Първанов, който във вторник реши да се оттегли от поста си на заместник-министър на енергетиката в разгара на скандала с имотите на властта.Това се случи, след като стана ясно, че миналата година Първанов е купил жилище в столичния квартал „Изток” на цена от 616 евро на кв.м.Той поясни, че постигнал ниската цена в личен разговор с фирмата продавач „Артекс”. На срещата бившият вече зам.-министър изтъкнал, че е редовен клиент на компанията, защото това било второто жилище, което купува от нея. Освен това, изтъкнал и някои недостатъци на новата сграда като шумното и доста застроено място, на което се намира.„Още през 2009 г. купих жилище от същата фирма. През 2018 г. отидох и се уговорихме за 650 – 700 евро за груб строеж”, каза Първанов. Той е категоричен, че не се е възползвал от служебното си положение при сключването на сделката. „Няма допирни точки между ресора ми и дейността на фирмата. Как би могъл заместник-министър на енергетиката да помогне на един такъв строител? Никак”, заяви Първанов.", "date": "2019.03.27", "title": "Красимир Първанов за скандала с апартаментите: Чист съм пред съвестта си"}
{"url": "http://www.cross.bg/hotel-pozhar-lyksozen-1600187.html", "text": "/КРОСС/ Около 500 души бяха евакуирани в сряда след пожар в луксозен хотел в центъра на Сингапур, но няма ранени, съобщиха от службите за спешна помощ.Телевизионните кадри показаха гъст черен дим, който се издигаше от хотел Grand Hyatt близо до търговския район Orchard Road, но Сингапурските сили за гражданска защита (SCDF) заявиха, чепожарът е бил бързо изгасен.Възникналият пожар бил загасен от инсталираните по таваните противопожарни пръскачки преди да пристигнат пожарникарите.\"Няма съобщения за наранявания. Причината за пожара е в процес на разследване\", се казва в доклада.Репортер от АФП от мястото на инцидента каза, че два часа след пожара гостите отново се настаняват, но в лобито се усещаше пареща миризма, а вторият етаж остава засега без електричество.Това беше вторият пожарен луксозен хотел в Сингапур тази година.Около 1000 души бяха евакуирани поради пожар от Carlton Hotel на 14 февруари. ", "date": "2019.03.27", "title": "Евакуираха 500 гости на хотел в Сингапур заради пожар"}
{"url": "http://www.cross.bg/tayani-glasyvaneto-otlaga-1600189.html", "text": "/КРОСС/ Председателят на Европейския парламент Антонио Таяни съобщи, че отлага гласуването за 1 април в Брюксел, но дебат днес ще има.Таяни отменя вота по пакет „Мобилност“ по силата на правило 175 за работата на институцията. Според него, когато в директива има повече от 50 поправки, първият човек в ЕП може да го върне.Междувременно българските превозвачи подготвят щурм на Европейския парламет в Страсбург срещу пакета „Мобилност“. Те наеха самолет, с който да пътуват. От България тръгнаха 110 души, а от Румъния пък излетяха три самолета с превозвачи, които подкрепят родните шофьори. От бранша заявиха, че започва икономическа война срещу сектора.", "date": "2019.03.27", "title": "Европейският парламент отлага за 1 април гласуването по пакет „Мобилност“"}
{"url": "http://www.cross.bg/vychich-surbiya-bori-1600190.html", "text": "/КРОСС/ Президентът на Сърбия Александър Вучич заяви в телевизионно интервю снощи, че страната му се бори при най-тежки условия с още четири страни - България, Румъния, Турция и Украйна, за фабрика на Фолксваген в Сърбия.\"Знам колко се бори Бойко (Борисов), Ердоган, (Ливиу) Драгня, всички сме приятели, но това е бой, борба за Сърбия. В този ден, ако това се случи, ще си сваля очилата, ще се разплача и ще кажа - свърших си работата\", каза Вучич.Идването на Фолксваген би променило всичко в Сърбия, каза Вучич и напомни, че това е най-голямата автомобилна компания в света и само фабриката в Европа има 18 000 работници.\"Имат неофициален министър на външните работи, който е във връзка с всички най-важни хора в Германия. Всички тях ги молих да ни осигурят контакти\", продължава Вучич.Той добави, че се бори за идването на още една компания, но не иска да каже нищо за това.На въпрос на журналиста колко преки чуждестранни инвестиции са влезли в Сърбия и от кои страни, Вучич отговори, че най-много са дошли от три страни от ЕС - Германия, Италия и Австрия.\"Русия изпреварва САЩ по инвестиции, но 13 на сто от търговския ни обмен е със страна от ЕС - Германия. Той нараства с всяка година и отива на над пет милиарда евро\", каза Вучич.", "date": "2019.03.27", "title": "Вучич: Бойко ми е приятел, но борбата за Фолксваген е борба за Сърбия"}
{"url": "http://www.cross.bg/avramova-samo-nyama-1600183.html", "text": "/КРОСС/ Заместник-министър Йовев няма никакви права да тълкува закон. Подписаното от него писмо, което визира срока на строежа на сградата \"Златен век\", е само кореспонденция с арх. Мирянов, то няма правна стойност. Това заяви пред журналисти в Смолян министърът на регионалното развитие и благоустройството Петя Аврамова в отговор на въпрос във връзка със скандала с \"Артекс\" и апартаментите, заради които последваха оставки в кабинета.Министър Аврамова участва в Смолян в граждански диалог на тема регионално развитие. Форумът е част от платформата за граждански диалог \"Европа в нашия дом\".\"Съгласно закона за административните актове, право да тълкува текстове от закон има само органът, който ги е издал. В случая това е Народното събрание\", допълни министър Аврамова.Според нея писмото, което е подписал зам.-министър Валентин Йовев, е становище, а не официално тълкувателно становище, което се издава и има правна стойност. Това становище е само кореспонденция между арх. Мирянов и зам.-министър Йовев, то няма правна стойност и не може да бъде основание за нарушение на закона, смята регионалният министър. Тя уточни, че законовите текстове за удължаване от 5 на 10 г. на разрешенията за строеж нямат ретроактивно действие.", "date": "2019.03.27", "title": "Аврамова критикува заместника си за писмото за сградата \"Златен век\""}
{"url": "http://www.cross.bg/razkazhe-ptitzi-momiche-1600186.html", "text": "/КРОСС/ Този петък (29 март) от 22:00 ч. вечерното токшоу на БНТ1 „Нощни птици“ ще ни пренесе в света на Седмото изкуство, като ни срещне с новия български игрален филм, продуциран от БНТ - „Лошо момиче“ на Мариян Вълев.Популярният актьор този път влиза в ролята на режисьор и сценарист, за да разкаже вълнуващата и дълбоко смущаваща история на едно момиче, попаднало в капана на безмилостната действителност, пред която често е най-лесно да затворим очи.В откровен разговор с водещата Искра Ангелова Мариан ще разкаже за дългия личен и професионален път, който творецът трябва да изстрада, за да пресъздаде света на ъндърграунда, населен с дилъри, лоши момчета и изгубени момичета, по един честен и безкомпромисен начин.Да предупреди за тоталния морален разпад не просто чрез назидание, плод на безкрайни диалози, а чрез визуалните похвати на голямото киноизкуство.Ще ни разкаже и как филмов екип е допуснат за снимки в Националната следствена служба и в залите на Федерацията по художествена гимнастика, където тренират „златните момичета“ на България.За това колко важно е да гласуваш доверие на дебютантите, за да ги превърнеш в звездите на утрешния ден и как се работи с вече големите имена в киното, ще ни разкажат младите актриси Любомира Башева, Елена Телбис и Дария Симеонова.Заедно с главния продуцент на „Студия Екран“ на БНТ Боряна Пунчева ще разкрием рецептата за това как може да се направи филм, който да изглежда по-скъп от колкото е в действителност.В студиото ще гостуват и един от най-добрите монтажисти у нас и изпълнителен продуцент на „Лошо момиче“ - Нина Алтъпармакова и звукорежисьорът Михаил Дичев, също част от амбициозния екип на продукцията.Не пропускайте „Нощни птици“ в петък, 29 март, от 22:00 ч. по БНТ1!", "date": "2019.03.27", "title": " „Нощни птици“ ще ни срещне с \"Лошо момиче\""}
{"url": "http://www.cross.bg/statyya-veliki-aleksandur-1600184.html", "text": "/КРОСС/ В централната част на Атина ще бъде издигната статуя на древногръцкия цар-воин Александър Велики, като постаментът вече е разположен на ъгъла между булевардите \"Амалиас\" и \"Василис Олгас\", съобщава в. \"Катимерини\", цитиран от БТА.Статуята е дело на прочутия скулптор от 20-ти век Янис Папас (1913 - 2005)Решението за разполагане на статуя на македонския цар в центъра на гръцката столица беше взето от Общинския съвет на Атина.Разходите за издигането на високата 3,5 метра статуя се поема от семейството на скулптора.Александър Велики умира през 323 г. пр. Хр., след като създава империя, простираща се от Гърция до Индия, отбелязва \"Катимерини\".", "date": "2019.03.27", "title": " В Атина издигат статуя на Александър Велики"}
{"url": "http://www.cross.bg/zashtitena-strandzha-zona-1600194.html", "text": "/КРОСС/ Един от последните останали у нас диви плажове ще бъде отдаден под наем. Така твърде вероятно още през това лято на \"Липите\" край Синеморец да има шезлонги и чадъри, съобщава bTV.Плажът е част от Природен парк \"Странджа\" и защитена местност \"Силистар\". Мястото попада и в две защитени зони, но въпреки този факт е проведен конкурс, без да е съгласуван с екоминистерството и дирекцията на парка.Досега винаги малкият плаж е оставал без стопанин, а за туристите той е достъпен само пеш.\"От 1992 г., когато е обявена тази защитена територия – \"Силистар\", е забранен достъпът на МПС-та, които не извършват горскостопанска или селскостопанска дейност. Същата забрана е включена и в Плана за управление на защитената местност\", посочи пред телевизията Иван Камбуров, гл. експерт \"Биологично разнообразие\" – ДПП \"Странджа\".На този етап няма официални изследвания до какво ще доведе бъдещият потенциален поток на автомобили.Общо 4500 хектара горска територия – от Бутамята до кльона на Резово, са предоставени за стопанисване за 15 години. Концесионерите на ловния участък, през който се минава за плажа, не знаеха, че той е отдаден под наем. \"Ако дадем достъп през гората, това значи, че трябва да преправяме пътища, хора постоянно да има вътре, което при всички случаи нарушава концесионния договор. Това са пари, които ние вкарваме и то не малко – някъде около 100 хил. лв годишна такса, която плащаме на Агенцията по горите, на Министерство на земеделието. Ако вкараме коли, автомобили, палатки и т. н., това значи, че отиват нещата на провал и ние най-вероятно ще искаме обезщетение от държавата\", заяви Румен Караманов, концесионер на ловен участък \"Чилията\".На конкурс през февруари се явява един кандидат, който печели търга за следващите 5 години – срещу 3000 лв наем на сезон и предложение за 8 лв на чадър и шезлонг.Проверка на Министерството на туризма е показала, че ивицата се намира извън защитена зона. От ведомството са изпратили писмо до екоминистерството, което да потвърди това становище.\"Плаж „Липите\" попада в ПП \"Странджа\" и ЗМ \"Силистар\". Това са две защитени територии по Закона за защитените територии, както и в две НАТУРА зони – защитена зона \"Странджа за опазване на дивите птици\" и защитена зона \"Странджа за опазване на защитените местообитания\". Плажът е отдалечен от населено място, намира се сред горска територия, няма никаква комуникация. Няма забрана за стопанисване на плажа и отдаване, но инфраструктурата до него е недопустима на този етап, твърди Детелина Иванова, РИОСВ – Бургас.А хората, които почиват на \"Липите\" готвят протест, ако ивицата бъде отдадена за стопанисване.От Министерството на туризма уточниха, че договорът за наем за плаж \"Липите\" още не е сключен и дали ивицата ще бъде отдадена за стопанисване ще се реши след детайлна експертна оценка.", "date": "2019.03.27", "title": "Ще има ли шезлонги на един от последните ни диви плажове?  "}
{"url": "http://www.cross.bg/keiidzh-zaedno-brak-1600182.html", "text": "/КРОСС/ Никълъс Кейдж се е сгодил за приятелката си Ерика Койке. Преди броени дни актьорът е забелязан да подава документи за граждански брак, като вътре е вписал името на красавицата.Холивудската звезда все още мълчи кога ще бъде сватбата. След като той и половинката му получат разрешителното, имат право да подпишат в срок до една година.Никълъс и Ерика са заедно от април 2018 г. Момичето е модел, но не се появява често с мъжа си в общественото пространство. Двамата са били снимани заедно едва 2-3 пъти.По всичко личи, че актьорът е готов за своя четвърти брак. През годините той бе женен за Алис Ким, Лиса Мари Пресли и Патриша Аркет.„Един от плюсовете на това да остаряваш, е че си поставяш някои граници. Не само какво не трябва да правиш, а и какво не искаш да правиш“, споделя той.Наскоро стана ясно, че Кейдж ще участва в киноадаптацията на комикса „Джу Джицу“. Там той ще се бори с извънземни нашественици.", "date": "2019.03.27", "title": "Никълъс Кейдж се сгоди"}
{"url": "http://www.cross.bg/promenite-zakona-deiistvie-1600173.html", "text": "/КРОСС/ В първото за седмицата пленарно заседание депутатите ще гласуват на второ четене промените в Изборния кодекс, предвиждащи връщането на стария праг при преференциалния вот, предаде репортер на БГНЕС.С новите текстове отново ще заработят старите правила – 7% праг на парламентарните и местните избори и 5% на изборите за депутати в Европейския парламент.В рамките на пленарното заседание депутатите ще гласуват и решение за удължаване срока на действие на Временната анкетна комисия, която проучва изнесените в европейски и български медии твърдения за скандалната подкупна схема при придобиване на българско гражданство. Проекторешението предвижда срокът на действие на комисията да бъде удължен с три месеца.На гласуване ще бъдат подложени още промените в Закона за банковата несъстоятелност и Закона за управление на средствата от европейските структурни и инвестиционни фондове предаде БГНЕС.", "date": "2019.03.27", "title": "Преференциите отново в парламента"}
{"url": "http://www.cross.bg/protest-sreshty-paketa-mobilnost-v-stolitzata-1600174.html", "text": "/КРОСС/ Протест под мотото „Не, на предателството на националния интерес с Мобилен пакет 1” ще се проведе в столицата. Това съобщиха от пресцентъра на Българска стопанска камара.Протестът ще бъде пред сградата на ДСБ (кръстовището на бул. \"Витоша\" и ул. \"Кърниградска\") на 27 март, от 12.00 ч.В него ще вземат участие превозвачи от цялата страна, обединени в Конфедерация на автобусните превозвачи (КАП).", "date": "2019.03.27", "title": "Протест срещу пакета \"Мобилност\" в столицата"}
{"url": "http://www.cross.bg/izrael-gaza-ydari-1600165.html", "text": "/КРОСС/ Израелски бойни самолети са нанесли късно вечерта удари по военни цели на Хамас в южната част на ивицата Газа, съобщи Асошиейтед прес, като се позовава на палестински очевидци.Нощните удари са в отговор на ракета, изстреляна от Газа, която задейства сирените за въздушно нападение в Южен Израел и накара жителите да се отправят към бомбоубежищата, преди ракетата да падне в открито пространство.Засега няма коментар от израелските военни власти.Ракетното нападение и ответните въздушни удари сложиха край на краткотрайното затишие, което преобладаваше през по-голямата част на днешния ден след интензивната размяна на огън предишната нощ.Обстрелът през границата беше провокиран от ракета, изстреляна рано в понеделник от Газа, която улучи къща в Централен Израел и рани седем души.", "date": "2019.03.27", "title": " СВЯТ Израел нанесе удари по цели на Хамас "}
{"url": "http://www.cross.bg/individyalna-tochki-horata-1600175.html", "text": "/КРОСС/ Правителството ще гласува правилата, по които ще се оценяват потребностите на хората с увреждания от 1-ви април.Методиката за индивидуална оценка на потребностите беше изработена от социалното министерство по модел на Световната здравна организация и след вълна от критики претърпя някои изменения.Според последния вариант оценката ще се прави от социален работник по въпросник с различни категории въпроси, според възрастта на човека. За всеки въпрос ще се дават от 0 до 4 точки, а сборът от точки ще се умножава по коефициент, също в зависимост от годините на детето или на пълнолетния човек. От крайния брой точки ще се определя броят на часовете за асистентска подкрепа на дадения човек.От 1-ви април през индивидуална оценка трябва да преминат хората с увреждания, които досега не са получавали финансово подпомагане за увреждането си, както и хората, които желаят да използват лична помощ от началото на септември. Министерският съвет ще гласува също списък на защитените зони за дивите птици и списък на защитените зони за опазване на природните местообитания на дивите растения и животни.", "date": "2019.03.27", "title": "МС гласува правилата за индивидуална оценка на хората с увреждания"}
{"url": "http://www.cross.bg/matcha-tyalo-bolesti-1600151.html", "text": "/КРОСС/ Зеленият чай се смята за абсолютно чудо. В Япония съществува дългогодишна традиция за консумацията му, а по всичко изглежда, че днес тази мода се налага и на Запад. Матча представлява стрити на прах листенца зелен чай, за които се смята, че оказват извънредно положителен ефект върху човешкото тяло. Чаят има многостранно действие: прави фигурата стройна, подсилва имунната система и предотвратява развитието на животозастрашаващи болести. Освен това повдига духа и се отразява фантастично на психиката: повишава концентрацията, а естествената му съставка кофеин предпазва от хронична умора. Днес мнозина избират тази зелена алтернатива и дори я превръщат в мания, като не допускат високата цена да ги стресне. Но колко здравословен е всъщност чаят матча за организма ни?За максимално удоволствие много важни са качеството на екстракта и правилното му съхраняване. Листата трябва да се държат на сухо и хладно място, за да запазят вкуса си и да окажат желаното въздействие. В сравнение с други сортове чай матча има по-високо съдържание на витамини и фитохимикали. Той е особено богат и на антиоксиданти, които предпазват клетките от увреждане и от щетите, причинени от свободните радикали (ултравиолетови лъчи, замърсяване на околната среда).Експерти по храненето обръщат внимание, че матча трябва да се пие продължително време и да бъде придружен от балансиран хранителен режим, за да доведе до желаните ефекти. Финият зелен прашец се използва също за готвене и печене. Освен това много хора го пият като здравословен заместител на кафето, защото има същото ободряващо действие, но поддържа тялото здраво в дългосрочен план. Въпреки изброените ползи все още не са проведени научни изследвания, които да ги потвърждават и статистически.В по-зрели години зеленият чай се отразява особено благотворно върху човешкото тяло. Активните вещества, които се съдържат в него, противодействат на възникването на т.нар. „старчески“ болести, свързани със сърцето и кръвообращението. Чрез консумацията на чай матча може да бъде забавено или спряно и развитието на онкологични заболявания. В напреднала възраст здравословното хранене и движението играят много важна роля, тъй като костната маса намалява, а организмът става по-податлив на болести и травми. Ето защо на този етап от живота е изключително полезно да се пие зелен чай, който освен това помага и за поддържането на добра форма и самочувствие.", "date": "2019.03.27", "title": "Чай матча оказва положителен ефект върху човешкото тяло"}
{"url": "http://www.cross.bg/paketa-glasyvane-nyama-1600176.html", "text": "/КРОСС/ Днес няма да има вот по пакета „Мобилност“, връща се в транспортната комисия. Това обяви пред БНР евродепутатът Петър Курумбашев. По думите му, днес дебат ще има, без обаче да е последван от гласуване:„Вестта стана известна малко преди полунощ. Изведнъж цялата листа за гласуване изчезна от страницата на ЕП. Също така изчезнаха от дневния ред и трите досиета, които бяха за прочутия пакет за мобилност. Това е възможно, след като Антонио Таяни е взел своето решение по чл. 175 от правилника на парламента, че председателят на парламента има право, когато има постъпили над 50 изменения, след консултации с председателя на водещата комисия, в случая транспортната, да върне за ново разглеждане досиетата във водещата комисия. Сега очевидно има повече от 50 изменения. Нашите екипи и колегите от други държави се оказа, че сме подготвили над 1600 изменения, които успяхме да внесем до петък. Той се е възползвал от това свое право да ги прати обратно за разглеждане в транспортната комисия“, обясни той в предаването „Преди всички“.„Снощи българските евродепутати, без Николай Бареков, са изпратили писмо до Таяни, в което подчертават, че се правят редица процедурни нарушения“, посочи Курумбашев. Той уточни, че текстовете не са били предоставени на всички езици, а освен това всичките 1600 изменения са били събрани в пет блока за гласуване. Евродепутатът посочи, че днес е трябвало да направят и второ гласуване преди началото на дебатите /искане по недопустимост/. Според него Таяни ще бъде атакуван заради решението си.Петър Курумбашев посочи, че теоретично е възможно да се направи пореден опит за вкарване на пакета за гласуване на последната сесия на ЕП в Страсбург. Според него обаче това няма да стане. Пакетът не може да се приеме в рамките на мандата на този парламент, прогнозира той.Засега не спираме нашия митинг-протест в София, въпреки информациите, че днес в ЕП може и да не се гласува пакета „Мобилност“, заяви Красимир Лалов от Сдружението на българските превозвачи. Той обаче подчерта, че предстои да обсъдят това развитие на нещата.„В 12.00 часа запазваме нашата среща на храм-паметника „Александър Невски“, каза Лалов.Юлиана Николова oт Центъра за модернизиране на политики потвърди, че дневният ред на ЕП е променен:„Дебатът няма да бъде по същество на пакета, а ще бъде по това колко е приемливо гласуването при толкова много промени. Така си седи. Втората част – по гласуването – трите точки за гласуване седят, но преди това са влезли много други, така че не са единствените“.Процедурните хватки в пакета „Мобилност“ още от самото начало са присъщи и на двете страни – Изток – Запад, каза Николова. „Дори да гласува другата седмица - това, което гласува ЕП, трябва да се даде на Съвет. Съветът трябва да реши дали приема предложенията на парламента и ако ги приеме, те стават официално законодателство. По-малко вероятно е Съветът да приеме без забележки и без изменения предложението на парламента. Тогава вървят едни 3-месечни процедури, през които се минава на триалог, което няма да се случи по време на Румънското председателство“, обясни Юлиана Николова. ", "date": "2019.03.27", "title": "Курумбашев: Днес вот по пакета \"Мобилност\" няма да има"}
{"url": "http://www.cross.bg/otdelenie-neonatolog-dvama-1600178.html", "text": "/КРОСС/ Родителното отделение на ямболската болница \"Св. Панталеймон\" е на път да бъде закрито. Реално това е единственото отделение в Ямболска област. Ако то бъде затворено, най-близкото отделение е чак в Сливен.Евентуалното затваряне ще стане факт на 1 април, защото няма постоянно работещ неонатолог. Единственият неонатолог отива на специализация, а ръководителят на акушер-гинекологичното отделение д-р Илко Славейков призна проблема и добави, че има и друг – има само двама акушер-гинеколози, освен него. Пред Нова телевизия Славейков уточни, че двама колеги починали наскоро, като единият буквално на работното си място.Същевременно д-р Пенка Димитрова, която в момента е едно от последните действащи лица в отделението, беше категорична – не мога да се справя с толкова голяма натовареност.От ръководството на \"Св. Панталеймон\" са категорични, че са обиколили половин България и всички най-големи областни градове - София, Пловдив, Варна, но никой не иска да дойде да работи в болницата.", "date": "2019.03.27", "title": "До дни в Ямболска област няма да има действащо родилно отделение  "}
{"url": "http://www.cross.bg/borisov-boiiko-gerb-1600177.html", "text": "/КРОСС/ Медията продължава да обръща подобаващо, разбира се, внимание на скандала, разтресъл страната ни в последно време - а именно - \"Апартаментгейт. Редакторите са се потрудили да направят разбор на политическите кариери на Бойко Борисов и Цветан Цветанов, да проследят техния път в ГЕРБ и рокадите по между им. Освен това те прогнозират \"разцепление\" и дори \"война\" между двамата и допълват: \"Нито една от двете страни не дава знак вече 96 часа какво е предложил лидерът на ГЕРБ на своята дясна ръка и какво е отговорил вторият човек в партията след гръмовния скандал с апартаментите. Вместо тях телевизиите се пълнят със странични, леви играчи като Валерия Велева и Арман Бабикян, които обясняват какво всъщност казва Бойко Борисов и какво ще направи Цветан Цветанов. Aкцентите на деня според вестника са вчерашното изказване на военния министър Красимир Каракачанов относно пръснатите пари за ромска интеграция и нулевите ползи от тях. Другата важна новина е, че НАП проверява сделките на \"Артекс\" и изисква документи на фирмата за 4 години назад.", "date": "2019.03.27", "title": "Преглед на печата за 27 март"}
{"url": "http://www.cross.bg/keiit-yilyam-dvete-1600156.html", "text": "/КРОСС/ Според THE SUN, вътрешни кралски източници са заявили, че Кейт е казала на съпруга си принц Уилям, че Ханбъри и  нейният съпруг Дейвид Роксавъдж, трябва да бъдат \"премахнати\" от близката им приятелска група.\"Добре известно е, че Кейт и Роуз не са толкова близки, както преди\", твърди източникът на THE SUN, \"Те са били неразделни, но това вече не е така. Уилям иска да играе миротворец, така че двете двойки да могат да останат приятелки, тъй като живеят толкова близо една до друга и споделят много общи приятели. Но е ясно, че Кейт не иска да вижда повече съседите си и иска Уилям да ги отстрани от приятелската им група, въпреки социалния им статус.\"Ричард Кей добавя, че \"и двете страни са обмисляли правни действия, но тъй като нито една от медиите не е успяла да даде някакви доказателства върху какво е бил спорът между двете кралски особи, дамите са избрали да игнорират клюката\".", "date": "2019.03.27", "title": "Кейт Мидълтън обмисля да съди таблоидите"}
{"url": "http://www.cross.bg/suveta-sigyrnost-vuzvisheniya-1600179.html", "text": "/КРОСС/ Сирия е поискала спешно свикване на Съвета за сигурност на ООН във връзка със ситуацията около Голанските възвишения, съобщи ТАСС.За сирийското искане са съобщили дипломатически източници. В понеделник САЩ признаха суверенитета на Израел над Голанските възвишения. Израел окупира сирийската област във войната през 1967 г. и я анексира през 1981 г.Франция, която в момента председателства Съвета за сигурност, трябва да насрочи дата за заседание по въпроса.", "date": "2019.03.27", "title": " Сирия поиска спешно свикване на Съвета за сигурност"}
{"url": "http://www.cross.bg/panam-palmas-boing-1600149.html", "text": "/КРОСС/ Най-лошата авиационна катастрофа в света се случва, когато два Боинг 747 се сблъскват при мъгла на пистата в Тенерифе в Канарските острови. И двата самолета, пълни с гориво, избухват в пламъци и убиват 583 души.На 27 март 1977 г. се осъществява полет от САЩ до Лас Палмас, намиращ се на о. Гран Канария. На борда на самолета на Панам има 378 пътници. Малко преди да се насочи за кацане в Лас Палмас, пилотът на самолета получава нареждане да кацне в Тенерифе. Причината за това е, че на Лас Палмас е избухнала бомба. По същата причина останалите полети за Лас Палмас също са пренасочени към Тенерифе. В резултат на това, летището е претоварено и ситуацията трудно се удържа под контрол. Положението на летището е овладяно след обяд и то отново е отворено за полети. Самолетът на Панам е готов да отлети за Лас Палмас, като инструкциите, които екипажът получава са, да следва самолет Боинг 747 на Ка Ел Ем. На борда му има 248 пътника.Самолетът на Панам трябва да излезе от изход номер 3 и да изчака излитането на другия Боинг. Докато рулира по пистата обаче се спуска гъста мъгла, която пречи на самолетите не само да се виждат, но и самите те да бъдат наблюдавани от контролната кула на летището. При тези метеорологични условия самолетът на Панам пропуска изход № 3 и излиза на пистата от следващия изход.От своя страна пилотът на другия Боинг решава, че първият го чака извън пистата и започва излитане, точно в пет часа и шест минути, без да е получил разрешение. По това време самолетът на Панам е на същата писта.  В резултат на това, в момента на излитането Боингът на Ке Ел Ем се блъска в този на Панам. Едва 61 души оцеляват от пътниците на американския самолет, загиналите са 335. Всички пътници на Ка Ел Ем намират смъртта си в сблъсъка. Така общият брой на жертвите е 583 души.С това зловещо число катастрофата в Тенерифе остава най-голямата до днес в историята на авиацията. По време на сблъсъка мъглата е толкова гъста, че от контролната кула на летището, която е на 700 метра от мястото на катастрофата, дори не забелязват, че нещо се е случило.", "date": "2019.03.27", "title": "27 март 1977 г. - Случва се най-лошата авиационна катастрофа в света"}
{"url": "http://www.cross.bg/dzhokovich-agyt-baytista-1600168.html", "text": "/КРОСС/ Шесткратният шампион от турнира от сериите \"Мастърс\" в Маями Новак Джокович напусна надпреварата на осминафинал след загуба в три сета от испанеца Роберто Баутиста Агут 6:1, 5:7, 3:6. Световният №1 и 25-ият в ранглистата престояха на корта 2:32 часа и изиграха много драматичен сблъсък.Победата е трета за Баутиста Агут срещу Джокович от общо десет мача. Във втора поредна среща испанецът печели, след като го стори и в началото на годината в Доха.Джокович има шест титли в Маями и се бореше за рекордна седма, която да му позволи да изпревари Андре Агаси. Това е второ поредно ранно отпадане за сърбина в мастърсите в САЩ, след като той загуби в третия кръг на Индиън Уелс от германеца Филип Колшрайбер. Преди година Джокович отпадна в двата американски турнира още във втори кръг.Сърбинът е рекордьор с общо четири дубъла от т.нар. Слънчев тур (двата поредни мастърса Индиън Уелс и Маями), като ги спечели пред 2011, 2014, 2015 и 2016 г. В последните две години обаче дори не може да стигне до четвъртфинал.\"Не ми се случва за първи път, но определно трябва да помисля какво да променя в моята подготовка за Индиън Уелс и Маями, защото нещата не се получават. Роберто е солиден играч, така че поздравления за него, той прояви характер\", каза Джокович след срещата.Сърбинът допусна четири двойни грешки в двубоя и сервираше едва 57%. Той получи 13 точки за пробив, но реализира само четири от тях. В ключовите моменти световният №1 изненадващо се огъна.Баутиста Агут направи впечатляващ обрат, след като загуби първия сет за 33 минути, а във втория имаше огромни проблеми. Частта започна с размяна на пробиви, но след това във всяко подаване на Баутстита Агут Джокович имаше точка за пробив. Шансът на сърбина беше в 11-ия гейм, когато получи нов шанс за пробив и възможност да поведе с 6:5, след коет да сервира за мача. Вместо това испанецът се събра взе подаването си и след това проби лидера в световната ранглиста, за да вземе сета със 7:5.Драмата продължи и в решителния трети сет, когато пробивите отново валяха. Баутиста Агут проби два пъти, а Джокович веднъж и така поведе с 4:2. Испанецът задържа предимството си и затвори срещата.В следващия кръг испанецът ще срещне шампиона от 2018 г. Джон Иснър.", "date": "2019.03.27", "title": "Баутиста Агут изхвърли Новак Джокович от турнира в Маями"}
{"url": "http://www.cross.bg/kreatin-dobavka-izsledvaneto-1600148.html", "text": "/КРОСС/ Подобрете паметта и интелигентността си с тази популярна хранителна добавка.Креатинът, известната хранителна добавка, увеличава коефициента на интелигентност и работната памет, откри ново изследване.Креатинът е известен основно като добавка, която се използва от атлетите за покачване на мускулна маса и увеличаване на мускулната сила. Но това далеч не е единствения му ефект.За целите на изследването учените са давали креатин на вегетарианци и вегани.“Вегетарианците и веганите бяха избрани, защото месоядците си набавят вариращи нива креатин в зависимост от количеството и качеството на месото, което ядат. Въпреки, че за да достигнат нивото на добавката, което давахме, трябваше да ядат по 2 кг високо качествено месо на ден!” обяснява д-р Каролин Рае, водещата авторка на изследването.“Ние избрахме креатина, защото знаехме за неговата ключова роля в поддържане на енергийните нива в мозъка. Затова хипотезата, че диета, базирана на креатина, ще подпомогне мозъчната функция.”Добавянето на креатин към диетата на участниците в изследването е продължило 6 седмици като те са взимали по 5 грама креатин всеки ден.Д-р Рае обяснява резултатите от когнитивните тестове:“Тестовете изискваха бърза мозъчна мощ като някои от тях бяха проведени в условия на притискане от времето.”", "date": "2019.03.27", "title": "Креатинът увеличава вашия коефициент на интелигентност"}
{"url": "http://www.cross.bg/grad-stydentski-subirane-1600166.html", "text": "/КРОСС/ Любов към природата и отговорност към средата, която ни заобикаля. Ако това са и твои ценности, стани част от инициативата на фондация \"Изкуството да живееш\" за по-чист и по-красив град. На 30 март, събота, от 9:30 до 14:00 ч., може да се включите в акцията \"Да почистим Студентски град заедно\".Периметърът на действие са околоблокови пространства и пешеходни зони, а боклук за събиране, има за всички.Сборният пункт е \"Център за щастие\" в Студентски град.На място са осигурени средства за почистване и събиране на отпадъците. След 13:00 ч. ще има почерпка с топъл чай, вкусни сурови десертчета и курабийки.Организаторите ще информират своевременно, ако се налага почистването да се отложи. ", "date": "2019.03.27", "title": "Кампания \"Да почистим Студентски град заедно\""}
{"url": "http://www.cross.bg/paketa-prevozvachi-mobilnost-1600167.html", "text": "/КРОСС/  Тази нощ председателят на Европейския парламент Антонио Таяни е върнал пакета „Мобилност“ в транспортната комисия и днес вот няма да има. Това съобщи в ефира на Сутрешния блок на БНТ1 Йордан Арабаджиев от Съюза на международните превозвачи.„Благодарим на нашите евродепутати, които с много, много усилия от тяхна страна да стигнат до този резултат“, добави той.Информацията до късно снощи беше, че ще се проведе второ гласуване за влизане на текстовете в дневния ред на тази пленарна сесия.Над 100 от тях заминаха за Страсбург, за да се включат в недоволството пред сградата на Европарламента. Заедно с тях ще протестират и превозвачи от Румъния, Полша, Литва и Словения. Техни представители трябва бъдат допуснати в зала, ако има обсъждане. Паралелно с протеста в Страсбург, такъв ще има и в София. Представители на 12 000 родни транспортни фирми с международен лиценз ще се съберат по обед пред храм-паметника „Св. Александър Невски“ и ще се отправят към сградата на Европейската комисия у нас на улица „Раковски“.Снощни стана ясно, че премиерът Борисов е поискал подкрепа от шестима премиери за пакета „Мобилност“. „Днес писах на премиерите на Гърция, Испания, Ирландия, Португалия, Словакия и Хърватия, както и на лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета „Мобилност“, съобщи министър-председателят Бойко Борисов.", "date": "2019.03.27", "title": "Антонио Таяни е върнал пакета „Мобилност“ в транспортната комисия"}
{"url": "http://www.cross.bg/bani-lixvi-ato-1600169.html", "text": "/КРОСС/ Cpивът нa дoxoднocттa пo oблигaциитe нaпpaви живoтa тpyдeн зa инвecтитopитe пo cвeтa. Ho зa oбcaдeнитe eвpoпeйcĸи бaнĸи cитyaциятa вeчe бeшe изĸлючитeлнo тeжĸa, пишe Тhе Wаll Ѕtrееt Јоurnаl.Tpи фaĸтopa тeжaт нaд тяx: oтpицaтeлнитe лиxви, зaбaвянeтo нa иĸoнoмиĸaтa и cĸaндaлитe c пpaнe нa пapи.Индeĸcът Еurо Ѕtохх Ваnkѕ, ĸoйтo cлeд aĸциитe нa пyбличнитe бaнĸи нa Cтapия ĸoнтинeнт, ce пoĸaчи c пo-мaлĸo oт 5% oт нaчaлoтo нa гoдинaтa, дoĸaтo пo-шиpoĸият Еurоѕtохх 600 пocтигнa 11% pъcт. Πoĸaзaтeлнo зa нaглacитe нa инвecтитopитe e, чe eвpoпeйcĸитe бaнĸи в индeĸca ce тъpгyвaт нa 70% oт бaлaнcoвaтa им cтoйнocт, дaлeч пoд aмepиĸaнcĸитe ĸoнĸypeнти.Hяĸoи инвecтитopи ce oпacявaт дa нaвлязaт. \"B мoмeнтa ceĸтopът пpeдcтaвлявa ĸaпaн\", ĸaзвa Фaбиo ди Джиaнcaнтe oт Аmundі. Bъпpeĸи чe oцeнĸитe ca нa пoчти бeзпpeцeдeнтнo ниcĸи нивa, тoй зaлaгa, чe иĸoнoмичecĸитe пpoблeми и ниcĸитe лиxви щe изпpaтят aĸциитe oщe пo-ниcĸo.Ceĸтopът бивa тeглeн нaдoлy и oт индивидyaлни бaнĸи ĸaтo фpeнcĸaтa Ѕосіеtе Gеnеrаlе, ĸoятo изтpи 8% пpeз 2019 г., ĸaĸтo и xoлaндcĸaтa АВN Аmrо, ĸoятo пaднa c 6%.Πaдaщитe лиxви пoмaгaт нa ĸoмпaниитe дa пoнижaт paзxoдитe cи зa лиxви и тaĸa дa yвeличaт пeчaлбaтa cи. Ho зa бaнĸитe иcтopиятa e пo-paзличнa. Hиcĸитe и oтpицaтeлни лиxви oгpaничaвaт пeчaлбaтa нa бaнĸитe. A възвpъщaeмocттa пo дългocpoчнитe oблигaции ce зaвъpнa нa yлтpaниcĸи или дopи oтpицaтeлни нивa, ĸaĸтo e cлyчaя c 10-гoдишния гepмaнcĸи дълг.\"Aĸциитe pacтaт oтчacти зapaди oчaĸвaнeтo, чe paзxoдитe пo ĸpeдититe нямa дa ce yвeличaвaт и тoвa e дoбpe зa вcичĸи, ocвeн зa бaнĸитe\", ĸaзвa Джeйcън Haпиep oт UВЅ.Aнaлизaтopитe в Мооdу'ѕ oчepтaвaт ocoбeнo мpaчнa ĸapтинa зa гepмaнcĸитe бaнĸи, тъй ĸaтo пpиxoдитe oт лиxви пpeдcтaвлявaт пoчти 70% oт oбщитe.Cepиятa cĸaндaли c пpaнe нa пapи e дpyг фaĸтop, ĸoйтo движи нaгope paзxoдитe, a възмoжнитe глoби cвaлят цeнaтa нa aĸциитe. Cĸaндинaвcĸия пoлyocтpoв пocтpaдa нaй-тeжĸo. Haй-гoлямaтa бaнĸa в Швeция - Ѕwеdbаnk - изтpи 14% oт пaзapнaтa cи ĸaпитaлизaция, cлeд ĸaтo cтaнa яcнo, чe e yчacтвaлa в пoдoбeн cĸaндaл. Dаnѕkе Ваnk, дpyгa зaмeceнa в пpaнe нa пapи бaнĸa, зaгyби 47% минaлaтa гoдинa и oщe 6% пpeз тaзи.Иpoничнo, лъчът cвeтлинa идвa oт Вrехіt. Aĸциитe нa opиeнтиpaнитe ĸъм мecтнaтa иĸoнoмиĸa бpитaнcĸи бaнĸи ĸaтo Llоуdѕ Ваnkіng Grоuр и Rоуаl Ваnk оf Ѕсоtlаnd, ce пoĸaчиxa c 19% и 14%, cъoтвeтнo.Eвpoпeйcĸитe бaнĸи cтpaдaт и зapaди нoвитe финтex ĸoмпaнии, ĸoитo пoдpивaт бизнec мoдeлa им и ĸpaдaт ĸлиeнти. ", "date": "2019.03.27", "title": "Трите проблема пред европейските банки"}
{"url": "http://www.cross.bg/hulmove-shokoladovite-bohol-1600181.html", "text": "/КРОСС/ Шоколадовите хълмове на о-в Бохол, Филипините, са едно наистина уникално геологическо образувание. Имат конусна форма и са почти симетрични. Покрити са с растителност, която е с шоколадово-кафяв цвят през сухия сезон тук.Оприличават ги на шоколад, тъй като погледнати отгоре, приличат на шоколадови бонбони или пък трюфели.Някои предполагат, че шоколадовите хълмове са се появили при издигането на залежи от корали под въздействието на дъждовете и ерозията.Причудливият им вид ражда различни легенди.Според местния фолклор са се появили след битка между двама сърдити великани, които се замеряли с камъни дни наред, но никой не побеждавал. Уморени, накрая те се сдобрили и напуснали острова като добри приятели, но не „разтребили” след себе си, оставили разхвърлените камъни.В друга история великанът Арого се влюбил в едно обикновено момиче Алоя и решил да го отвлече, но тя не го харесвала. Скоро се разболяла и умряла, а шоколадовите хълмове са всъщност сълзите на тъгуващия за нея великан.", "date": "2019.03.27", "title": "Остров Бохол и шоколадовите хълмове"}
{"url": "http://www.cross.bg/teatura-teatralni-svyat-1600153.html", "text": "/КРОСС/ Международният ден на театъра е обявен през 1961 година от Международния театрален институт (МТИ). Чества се ежегодно на 27 март от центровете на МТИ и международните театрални общности. Организират се разнообразни национални и международни театрални иницизтиви за отбелязване на събитието. Едно от най-известните от тях е разпространението на Международното послание за световния ден на театъра, традиционно написвано от личност от световна величина, свързана с театъра.Първото Международно послание за Световния ден на театъра е написано от Жан Кокто през 1962 година. Тази година автор на посланието е актрисата Джуди Денч.Джуди Денч Международният театрален институт е организация, обединяваща хора от цял свят, свързани с театралното изкуство. Институтът е част от системата на ЮНЕСКО. Организацията призовава правителствата на държавите да решават политическите проблеми с политически средства и да се въздържат от употреба на насилие и войни. В Устава на Института от 1948 г. е изрично се подчертава, че сътрудничеството между театралните артисти по целия свят се насърчава от организацията, за да се постигне взаимно разбирателство и мирно съвместно съществуване.", "date": "2019.03.27", "title": "27 март - Световен ден на театъра"}
{"url": "http://www.cross.bg/penelope-krys-vogue-1600170.html", "text": "/КРОСС/ Пенелопе Крус беше избрана за гост-редактор на априлския брой на списание Vogue Испания. Новото издание, което се появи в Испания с няколко различни корици, е посветено на Карл Лагерфелд и ДонателаВерсаче.Участието на испанската актриса е било планирано още в края на миналата година, преди смъртта на Карл Лагерфелд. От Vogue решават броят на Пенелопе да акцентира на ерата на творческия директор на Chanel.Самият Карл Лагерфелд преди няколко месеца избира емблематичните облекла, носени от актрисата за фотосесията в новия брой.За работата си като гост-редактор 44-годишната Пенелопе Крус казва: \"Исках да споделя неща, които ме вдъхновяват или които са били важни в кариерата и в живота ми.\"Именно затова в априлското издание на Vogue Испания е включено не само интервю с един от нейните много добри приятели - режисьорът Педро Алмодовар, но и с Антонио Бандерас, съпруга й Хавиер Бардем и сестра ѝ Моника.В ролята си на гост-редактор Крус не пропуска да акцентира и на приноса на други модни икони, като Донатела Версаче, която самата Пенелопе изигра в сериала \"Американската криминална история: убийството на Джани Версаче\".Пенелопе Крус влиза и в ролята и на фотограф на списанието и снима много испански известни личности, сред които Бланка Суарес, Пас Вега, Анхела Молия,Бланка Падила и други.  ", "date": "2019.03.27", "title": "Пенелопе Крус беше избрана за гост-редактор на списание Vogue"}
{"url": "http://www.cross.bg/parlament-evropeiiskiya-prevozvachi-1600171.html", "text": "/КРОСС/ Гласуване на спорния пакет \"Мобилност\" в Европейския парламент днес няма да се проведе.„Председателят на Европейския парламент Антонио Таяни тази нощ е изтеглил досието „Мобилен пакет” от пленарна зала и го е върнал на транспортната комисия. Гласуване по пакет „Мобилност” днес няма да има. Този парламент не би следвало да гледа това тежко и разделило Европа досие”. Това заяви за Нова тв Йордан Арабаджиев от Съюза на международните превозвачи.Българските превозвачи подготвят протест на площада пред Европейския парламент в Страсбург срещу пакета \"Мобилност\". Планът \"Макрон\" влезе в дневния ред, след като два гласа на отсъстващи български евродепутати не достигнаха, за да може текстовете да се отложат за след европейските избори.Българските превозвачи  наеха и самолет, с който ще отпътуват за протеста. От България тръгват 110 души. От Румъния ще отпътуват 3 самолета в подкрепа на родните шофьори. „Ние отиваме да окажем подкрепа на нашите евродепутати, които свършиха огромна работа. Те наистина работиха много и това даде резултат. Ще отидем да поздравим разума, който най-сетне проговори в ЕП”, каза още Арабаджиев.", "date": "2019.03.27", "title": "Няма да има гласуване на пакета \"Мобилност\"  "}
{"url": "http://www.cross.bg/abizov-ministur-mihail-1600172.html", "text": "/КРОСС/ Бившият министър в руското правителство Михаил Абизов е бил арестуван по обвинения за присвояване на 62 милиона долара, съобщи АР.Абизов е обвинен в ръководство на престъпна група, за която се твърди, че е източила 4 милиарда рубли от две енергийни компании в Сибир и ги е внесла в банки в чужбина.Михаил Абизов беше министър по координацията на дейността на отвореното правителство в периода 2012 - 2018 г. и отговаряше за информационните технологии и усилията за увеличаване на прозрачността в работата на правителството.Обвиненията срещу него са за създаване и ръководство на престъпна група, злоупотреба със служебно положение и измама в големи размери. Адвокатът на Абизов каза пред Интерфакс, че клиентът му категорично отрича обвиненията.", "date": "2019.03.27", "title": " Арестуваха бивш руски министър откраднал $62 милиона"}
{"url": "http://www.cross.bg/ministur-zhelyazkov-glasyvane-1600159.html", "text": "/КРОСС/ Такъв прецедент няма в историята на Европейския парламент, заяви транспортният министър Росен Желязков по повод на предстоящото гласуване на превърналия се в спорен пакет „Мобилност“, съобщава БГНЕС.Пакет „Мобилност“, придобил популярност като поправката „Макрон“, ще бъде гласуван от евродепутатите в сряда, а за тогава в Страсбург е насрочен и голям протест с участие на превозвачи от няколко страни, които като България се чувстват ощетени от предвидените промени.Според министър Желязков досега е нямало законодателен пакет, който да предизвиква такова разделение в държавите от ЕС. „Никога, водени от принципа, че държавите-членки трябва да са единни в многообразието, не се е стигало до такова разделение. Това се видя много ясно вчера, при гласуването на дневния ред – 50 на 50. Такова разделение ще се види и при утрешното гласуване на текстовете“, прогнозира транспортният министър.Той увери, че в момента българските евродепутати провеждат много интензивна кампания, целяща да убеди колегите им от други държави, показали колебливост при гласуването.Транспортният министър е адресирал и писма до редица свои колеги, с ред които министрите на Португалия, Испания, Гърция, Словения, Словакия и Хърватска. С писмото България отправя настойчиво искане към тях да мотивират своите представители в ЕП, които да гласуват пакетът да се разгледа от следващия състав на парламента. „За да има достатъчно време да се постигнат компромиси, които удовлетворяват периферните държави и не са в разрез с прокламираните принципи на пакета“, аргументира се министър Желязков.Темата ще бъде повдигната и на утрешното заседание на Съвета по транспорт в Букурещ.България ще настоява още пред Румънското председателство да няма триалог, т.е. окончателното гласуване да бъде оставено за следващия състав на Европейския парламент.", "date": "2019.03.27", "title": "Росен Желязков: Такъв прецедент няма в историята на ЕП"}
{"url": "http://www.cross.bg/matrona-evreiikata-hrista-1600147.html", "text": "/КРОСС/ Св. Матрона, като момиче-сираче, била слугиня в Солун, в къщата на един евреин. Жената на тоя евреин постоянно хулела Матрона заради нейната вяра в Христа и я принуждавала да се отрече от Христа и да отиде в синагогата. Но кротката Матрона вярно служела на своята господарка, без да й възразява на хулите и тайно се молела на Христа Бога.Един ден еврейката узнала, че Матрона скришом от нея отишла в църква и ядосана я запитала защо не е отишла в синагогата. Матрона кротко й отговорила: \"Защото живият Бог е в християнската Църква, а от еврейската синагога Той е отстъпил.\"Побесняла от тоя смел отговор, еврейката жестоко я била и затворила в една мрачна стая, като при това я и вързала. На другия ден тя намерила девойката развързана чрез Божията сила. Матрона на колене се молела Богу. Господарката повторила няколко дни това наказание, докато най-после чрез глад и побой тя уморила девойката. Тогава еврейката взела тялото на светата мъченица и от горния етаж на къщата си го хвърлила на улицата.Християните взели тялото на мъченицата и с чест го погребали. Епископ Александър пък, като узнал за чудесата, които се извършват при гроба на светата мъченица, издигнал там църква в нейна чест. А злата еврейка скоро получила заслуженото: от същото място на къщата, откъдето хвърлила тялото на св. Матрона, тя паднала на камъните на улицата и се убила.", "date": "2019.03.27", "title": "Св. Матрона Солунска"}
{"url": "http://www.cross.bg/tema-bulgariya-strasbyrg-1600161.html", "text": "/КРОСС/  Апартаменти и скандали - кога свършва сезонът на оставките? Ще бъде ли гласуван пакет \"Мобилност\" - последни очаквания от Страсбург. Европа, сделката и Брекзит - коментар на Любомир Кючуков. 17-а в света. Най-добрата българска фигуристка Александра Фейгин специално за БНТ.Търсят се гвардейци. В минутите на синоптика. Връща ли се зимата до края на седмицата? Защо плаж „Липите\", който е в защитена територия, ще бъде отдаден на концесия.На живо от Страсбург: Евродепутати и превозвачи на протест срещу пакета „Макрон\" преди гласуването му в парламента. Защо българска партия поиска признаване на национално малцинство? Гостува Лютви Местан? Екслузивно: Как изглежда отвътре луксозният апартамента на подалия оставка заместник-министър на  Как млад мъж от арменски произход, който цял живот е бил в България, се озова в център за бежанци? Дразнят ли нарочно служители на зоопарка животните пред посетителите?след като се оказа, че собствениците на „Артекс\" са кумове на висшия магистрат Лозан Панов, търси отговор на въпроса „Има ли конфликт на интереси?\".Поредна министерска оставка заради апартаментите на властта. В студиото - разделилият се с поста Красимир Първанов. Уволнение след кючек в клас. Ще се затегне ли дисциплината в столичната езикова гимназия?Защо десетки села в Ловешко останаха без здравна грижа? Тръгваме по следите на лекарката - беглец. Ще затвори ли врати единственото родилно отделение в Ямболска област и каква е причината? Българските превозвачи с нов щурм към евроинституциите заради плана „Макрон\" . На живо от Страсбург. Спортисти обявиха, че се отказват от следващи състезания за България, след като не получиха хонорари за медалите си. Певицата Деси Добрева за предизвикателствата в шоуто „като две капки вода\", сценичната треска и най-трудните превъплъщения. Да обиколиш света с мотор. Българка тръгва, за да покори планетата на две гуми. Срещаме Ви с нея. ", "date": "2019.03.27", "title": "Теми и гости в сутрешните блокове на телевизиите на 27 март "}
{"url": "http://www.cross.bg/chasa-provede-zala-1600158.html", "text": "/КРОСС/ От 09.00 часа започва пленарното заседание на Народното събрание.От 10.00 часа започва седмичното заседание на Министерския съвет.От 09.00 часа 12-и състав Специализирания наказателен съд ще заседава по делото срещу Данаил В., образувано по чл.69 от НПК.От 09.30 часа 5-и състав Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за образуване и ръководене на организирана престъпна група.От 10.00 часа заместник-председателят на Народното събрание Емил Христов ще разговаря с делегация на Групата за приятелство с България в парламента на Република Хърватия в зала „Запад\" на Народното събрание. В 10.30 часа с тях ще се срещне председателят на Комисията по икономическа политика и туризъм Петър Кънев. Преди това чуждестранната делегация ще бъде приветствана в пленарната зала. В 11.30 часа в Северното фоайе на Народното събрание гостите ще участват в откриването на документалната изложба „Свещен език на моите предци - българо-хърватски паралели\".От 10.00 часа в сградата на КЕВР ще се проведе открито заседание за обсъждане на доклад относно заявление на „ЛОНИКО\" ЕООД за продължаване срока на лицензия от 2009 г., издадена за дейността „търговия с електрическа енергия\". КЕВР ще проведе и открито заседание заобсъждане на доклад относно заявление на „Елпро България\" ЕООД за прекратяване на лицензия от 2015 г. за дейността „търговия с електрическаенергия\".От 10.00 часа в зала 7 на НДК ще се състои конференция по повод Балкански международен винен конкурс и фестивал.От 10.00 часа 9-и състав Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група.От 10.00 часа 13-и състав Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за образуване и ръководене на организирана престъпна група.От 10.00 часа 7-и състав Специализирания наказателен съд ще заседава по делото срещу Румен Х., Татяна Х. и др., на които са повдигнати обвинения за образуване и ръководене на организирана престъпна група.От 10.00 часа 3-ти състав Специализирания наказателен съд ще заседава по делото срещу Хованес М. Пламен Т. и др., на които са повдигнати обвинения за образуване и ръководене на организирана престъпна група.От 10.00 часа 8-и състав Специализирания наказателен съд ще заседава по делото срещу Цветан В. Александър П. и др., на които са повдигнати обвинения за образуване и ръководене на организирана престъпна група.От 10.00 часа 12-и състав Специализирания наказателен съд ще заседава по делото срещу Виктор В., Росен Ал. и др., на които са повдигнати обвинения за образуване и ръководене на организирана престъпна група.От 10.30 часа в сградата на Българска хранителна банка ще бъде подписан меморандум за сътрудничество между Центъра за насърчаване на сътрудничеството в областта на селското стопанство между Китай и страните от Централна и Източна Европа) и Земеделска кооперация „Единство\", с. Костиево, Пловдивска област.От 11.00 часа зам.-министърът на околната среда и водите Красимир Живков ще връчи официално на директора на ДНП „Централен Балкан\" Генчо Илиев сертификат за обект на световното наследство на ЮНЕСКО. Церемонията ще се състои в зала „Европа\" (сутерен) на МОСВ.От 11.00 часа в Националния пресклуб на БТА ще се проведе пресконференция по повод провеждането на Национална кампания за превенция на трафика на хора с цел трудова експлоатация. Събитието се организира от Националната комисия за борба с трафика на хора, съвместно с Местната комисия за борба с трафика на хора - гр. Благоевград, Изпълнителна агенция „Главна инспекция по труда\" (ИА ГИТ) и Агенция по заетостта (АЗ).От 11.00 часа в Дом на културата „Средец\" ще се проведе среща-дискусия на тема „За един заслужен и достоен живот на хората от третата възраст, съградили съвременна България\" с участието на Ренета Инджова.От 11.00 часа 17-и състав Специализирания наказателен съд ще заседава по делото срещу Блага Б. и Иво Д., на които са повдигнати обвинения за образуване и ръководене на организирана престъпна група.От 12.00 часа пред катедралния храм „Св. Александър Невски\" ще се съберат превозвачи, които организират протест срещу приемането на пакета „Мобилност\" 1 от Европейския парламент. В 12.30 часа протестиращите ще тръгнат по ул. „Раковска\" до Представителството на ЕК в България, като се очаква около 13.00 часа когато ще се гласува пакетът в Страсбург превозвачите да достигнат Представителството на ЕК в България.От 12.00 часа Съюзът на военноинвалидите и военнопострадалите ще даде пресконференция в Националния пресклуб на БТА по повод 104 години от учредяването на Съюза на военноинвалидите и военнопострадалите, проблеми на военноинвалидите и предложения за законодателнипромени, които да ги решат.От 13.00 часа 10-и състав Специализирания наказателен съд ще заседава по делото срещу Пламен М., Атанас О. и Милко М., на които са повдигнати обвинения за образуване и ръководене на организирана престъпна група.От 13.30 часа ще започне седмичното заседание на Прокурорската колегия на Висшия съдебен съвет.От 13.30 часа ръководството на ПП АБВ ще даде пресконференция в централата на партията.От 13.30 часа 17-и състав Специализирания наказателен съд ще заседава по делото срещу Атанас С., Тодор С. и др., на които са повдигнатиобвинения за образуване и ръководене на организирана престъпна група.От 13.30 часа 11-и състав Специализирания наказателен съд ще заседава по делото срещу Атанас С., Стефан Г. и др., на които са повдигнати обвинения за образуване и ръководене на организирана престъпна група.От 14.00 часа 12-и състав Специализирания наказателен съд ще заседава по делото срещу Римял А., Ремо А и др., на които са повдигнати обвинения за участие в ръководството на престъпна организация или група.От 14.00 часа в Българската търговско-промишлена палата ще се състои среща с представители на страните от инициативата 16+1, на браншови организации в областта на селското стопанство и на фирми. Темата е „Нови регулации на китайския пазар в областта на селското стопанство. Електронна търговия във формат 16+1\".От 14.45 часа ГД „Пожарна безопасност и защита на населението\" ще даде брифинг във връзка с годишния отчет на Дирекцията. Събитието ще се състои в сградата на ул. „Никола Габровски\" 30.От 15.00 часа в Учебна зала 222 на УАСГ финалистите в конкурса „Talents for the Future\" на УАСГ и Cordeel Bulgaria Inc. ще представят своите нестандартни решенията на конкурсните казуси пред професионалното жури.От 18.30 часа в Клуб 1 на НДК ще се проведе публична церемония, на която Фондация „Лале\" ще връчи наградите Проект на Годината 2018.От 18.30 часа в Литературния клуб на Столична библиотека поетът на месеца Марко Ганчев ще представи нова книга.От 18.30 часа в ателие-книжарница „Къща за птици\" ще се проведе библейска беседа от поредицата „Книгата на книгите\" на тема „Насилието в Стария Завет\". Лектор ще бъде доц. д-р Ивайло Найденов - преподавател по Стар Завет в Богословския факултет на Софийския университет.От 18.30 часа в Галерия Credo Bonum ще бъде открита документалната изложба „Роден в Габрово\", организирана от Музея на хумора и сатирата, Община Габрово и Сдружение „Нашето по-голямо Габрово\".От 20.00 часа в Зала 1 на НДК ще се проведе първият самостоятелен концерт на Хилда Казасян „Да послушаме кино\".От 12.00 до 14.00 часа на различни места в Благоевград ще се проведе театрална феерия „СПРИ!Време за театър\" по повод Международния ден на театъра.От 18.00 часа в Камерна зала на благоевградския театър ще бъде представена книгата „И земен, и небесен\" в памет на Николай Кимчев.От 09.30 часа в Заседателната зала на Община Бургас ще се проведе пресконференцията във връзка с провеждането на Международен турнир по художествена гимнастика „Жулиета Шишманова\".От 18.00 часа в залата на Тракийско дружество „Екзарх Антим I\" ще се състои Патриотичен рецитал и награждаване на участниците в конкурса „Георги Кондолов - живот, отдаден на свободата\".От 18.30 часа в зала 2 на експоцентър „Флора\" ще се състои концерт на младите класически музиканти Кремена Николова и Мартина Табакова.От 10.30 часа в зала „Одесос\" на Варненския археологически музей ще се проведе пресконференция за подготовката на бъдещата морска експедиция ABORA IV.От 11.00 часа в Гражданска зала на Варненския окръжен съд ще се проведе пресконференция в Окръжен съд - Варна за представяне на отчетния доклад за дейността на институцията за 2018г.От 12.00 часа в Дългопол ще бъде направена първа копка по проект „Изграждане, реконструкция и рехабилитация на улична мрежа\".От 14.00 до 16.00 часа в офиса на ПП ГЕРБ на ул. „Георги Бенковски\" №1 общинският съветник Бонка Банкова ще приема граждани.От 18.00 часа в концертното студио на радио Варна ще се проведе среща, по повод предстоящия 18-ти Фестивал на Червенокръстките и здравни филми. В срещата ще участват проф. Божидар Манов - киновед и актрисата Александра Сърчаджиева.От 10.30 часа в Регионалния пресклуб на БТА ще се състои пресконференция на Бюрото по труда.От 17.30 часа в МДТ „Константин Кисимов\" ще се проведе откриване на изложба със сценични плакати на студенти от специалност „Графичен дизайн и визуални комуникации\" при Факултета по изобразително изкуство на Великотърновския университет „Св. Св. Кирил и Методий\".От 18.00 часа в МДТ „Константин Кисимов\" ще започне Ден на отворените врати.От 18.30 часа в Клуб 7 ще се проведе среща със световния шампион по вдигане на тежести Златан Ванев.От 19.00 часа на стадиона на Спортен комплекс „Ивайло\" ще се проведе масова фитнес тренировка.От 11.00 часа в залата на 6 ет. в сградата на Община Видин ще се състои редовна пресконференция по актуални теми.От 14.00 часа в залата на Регионално управление на образованието - Видин ще се проведе съвместна пресконференция на Филиала на Русенския университет „Ангел Кънчев\", РУО и Община Видин, в която участие ще вземе и кметът Огнян Ценков.От 17.30 ч., в залата на 6 ет. На Община Видин кметът Огнян Ценков ще пожелае „на добър час\" на волейболния отбор момичета (възрастова група VI-VIII клас) от ППМГ „Екзарх Антим I\", който заминава за световните ученически игри в град Пореч, Република Хърватска.От 17.00 часа в малката зала на Художествена галерия „Иван Фунев\" ще се проведе лекция на Мирослава Топалова на тема Документи на политическите партии във Врачанско от местни и централни избори от фонда на отдел „Нова история\".От 11.40 часа в Художествената галерия ще се проведе Работилница за въображение с ученици от ОУ „Стефан Караджа\".От 19.00 часа в Общинско народно читалище (ОНЧ) „Просвета 1908\" - Златоград ще се проведе благотворителен концерт в помощ при набирането на средствата за лечение на Виктор Иванов в Турция.От 18.00 часа в Художествена галерия „Христо Градечлиев\" ще бъде представен проектът ,,Подробности, петна и шумове\" на Станимир Енчев.От 09.00 в черквата „Свети Мина\" Негово Преосвещенство Белоградчишкият епископ Поликарп ще отслужи Архиерейска Преждеосвещена света Литургия.От 11.00 часа в зала „Струма\" ще се проведе заседание на Областния съвет за развитие.От 14.00 часа в зала „Струма\" ще се проведе работна среща и пресконференция във връзка със стартирането на традиционната кампания „Нужни сте ни живи\" за повишаване на вниманието на зрелостниците по време на абитуриентските балове.От 17.00 часа с дефиле ще започне тържествената церемония по повод 100-годишнината на Драматичен театър „Боян Дановски\". Дефилето ще тръгне от сградата на Община Перник и ще премине през площада до Двореца на културата и ще бъде предвождано от Духовия оркестър на Перник. Финалът на вечерта ще бъде поставен с премиерното представление „Енергични хора\" от Василий Шукшин. Пиесата ще започне в 19.00 часа в театралния салон „Георги Русев\".От 11.00 часа Драгомир Драганов и Йордан Марков ще дадат пресконференция в Регионалния пресклуб на БТА по повод националното им турне с българска поп музика.От 11.00 часа в Арт центъра в Градската градина ще се състои поклонението пред скулптура Константин Симеонов-Костика. От 13.30 часа в църквата в град Долни Дъбник ще се състои опелото, а по-късно отново в Долни Дъбник ще бъде и погребението.От 10.00 часа в междублоковото пространство на бул. „България\" ще бъде открит новоизграден паркинг.От 10.00 часа в междублоковото пространство на ул. „Бугариево\" №1 кметът на район „Южен\" Борислав Инчев ще даде началото на строителните дейности по изграждането на нова детска площадка.От 11.00 часа в Аулата на Аграрния университет - Пловдив ще се състои представянето на книгата „Записки от селската кръчма\" на Николай Илчевски.От 11.00 часа в Регионалния пресклуб на БТА ще се проведе пресконференция за представяне на проект по договор за предоставяне на безвъзмездна финансова помощ с наименование: Енергийна ефективност в „КОЛОРИ 2005\" ЕООД.От 11.30 часа в пресклуба на БТА ще се проведе пресконференция за представяне на проект по договор за предоставяне на безвъзмездна финансова помощ с наименование: Енергийна ефективност в „МОНОЛИТ 1994\" ЕООД.От 13.00 часа министърът на земеделието, храните и горите Румен Порожанов ще открие Международнатаизложба „Природа, лов, риболов\" в Палата 3 на панаирния град.От 16.00 часа ПП ГЕРБ организира дискусия на тема „Регионално развитие\" с участието на заместник-министъра на регионалното развитие и благоустройството Николай Нанков в зала „Пловдив\" в Гранд хотел „Пловдив\".От 17.00 часа писателят Виктор Самуилов ще гостува в Детския отдел на Народна библиотека „Иван Вазов\" в рамките на инициативата „Пловдив чете\".От 18.00 часа в Малката базилика на бул. „Мария Луиза\" 31 А ще бъде открита самостоятелната изложба „Увеличаващо стъкло\" на художничка Магдалена Колева.От 18.30 часа в в Културен център ТРАКАРТ ще бъде отбелязана иранската Нова година „Ноуруз\".От 19.00 часа струнният квартет „Бонд\" ще изнесе концерт в комплекс С.И.Л.А.От 15.00 часа в хотел „Риу Ризорт\" ще се проведе обучителен семинар на служители от МВР за противодействие на телефонните измами, организиран от ГДНП и фондация „Ханс Зайдел\".От 09.30 часа в Спортна зала \"Лудогорец\" ще се проведе спортният модул на конкурс „Живот без дрога\".От 10.30 часа в заседателната зала на общинската администрация екипът на ОИЦ-Видин ще проведе информационна среща на тема „Мерки по ПРСР за земеделските стопани в област Видин\"От 18.00 часа в Историческия музей археологът Никола Русев ще представи теренните проучвания на обект „Светилище на Диана\" при с. Кошов.От 10.00 до 16.00 часа на паркинг до „Битака\" в кв. „Българка\" Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране.От 10. 30 часа в Областна администрация ще се проведе редовно заседание на Областната комисия за военните паметници, на което общините ще заявят нуждите си за ремонти на военни паметници, включително и на паметника на Шести артилерийски полк. Ще участват представители на Министерството на отбраната.От 12.30 часа в отделението по неонатология на МБАЛ „Д-р Иван Селимински\" - Сливен представители на Фондация „Нашите недоносени деца\" ще връчат дарение.От 12.30 часа в камерната зала на Сливенския драматичен театър, новото лого на театъра ще представи художничката Маргарита Дончева, която е негов автор.От 14.00 до 17.00 часа в Зала 1 на РДТ „Николай Хайтов\" под егидата на кмета на Община Смолян Николай Мелемов и по повод Международния ден на театъра - 27 март, Регионалното управление на образованието в Смолян, организира Празник на театъра, с участието на деца от ученически театрални трупи от Смолян, Златоград и Смилян.От 19.00 часа в зала 2 на РДТ „Николай Хайтов\" по случай Международния ден на театъра 27 март ще бъде представена премиера на спектакъла „Театър, любов моя\" от Валери Петров, с който ще се отбележи 40 годишната сценична дейност на актрисите Емилия Ованесян, носител на наградата \"Аскеер\" и Искра Йосифова.От 14.00 часа в 14.00 часа в зала „П. Славейков\" в Община Стара Загора кметът Живко Тодоров ще се срещне с ученици от от Швеция, Полша и Испания, които гостуват в града за четвъртата международна среща по проект FuturEYEzing по програма „Eразъм+\".От 18.00 часа в Галерия „Байер\" ще бъде представена книгата „Животът и смъртта на Людмила Живкова. Биография\" с автор Иво Милев.От 10.00 часа пред ДКТ „Васил Друмев\" ще бъдат издигнати хоругвите на театъра и поднесени цветя пред паметниците на Добри Войников и Васил Друмев, по повод 27 март Световен ден на театъра.От 10.00 часа в Медицинско училище - филиал Шумен ще се проведат Дни на отворени врати.От 11.00 часа в залата на РУ Шумен ще се проведе брифинг с участието на старши комисар Ялчън Расим - директор на ОДМВР Шумен, на който ще бъдат предоставени данни за престъпни деяния, извършени от деца и потърпевши - непълнолетни и малолетни през 2018 година.От 13.00 часа в къщата музей „Баба Райна\" във Възрожденски комплекс - Шумен ще се проведе дебат за професионалната реализация на младите хора.От 13.00 до 17.00 часа в Регионална библиотека „Стилиян Чилингиров\" дипломанти от специалност „Медицинска сестра\" на МУ „Проф. д-р Параскев Стоянов\" - филиал Шумен ще измерят стойностите на артериалното кръвно налягане на всички, пожелали да се възползват отпредлагания преглед.От 14.00 часа в сградата на Административен съд ще бъде дадена пресконференция, на която е представят обобщен анализ за дейността на съда през 2018 г.  ", "date": "2019.03.27", "title": "Предстоящи събития в страната за 27 март"}
{"url": "http://www.cross.bg/dimitur-predsedatel-prof-1600162.html", "text": "/КРОСС/ , зам.-министър на МТИТС;, вицепремиер в правителството на Д. Попов, бивш министър на отбраната и депутат;, тв водещ;, председател на Сметната палата;, председател на УС на Асоциацията на млекопреработвателите;, кмет на община Тетевен, изпълнителен директор на ЗОК \"Надежда\";, джаз певица; ", "date": "2019.03.27", "title": "Родени на 27 март "}
{"url": "http://www.cross.bg/tzvetanov-politicheskoto-gerb-1600163.html", "text": "/КРОСС/ Председателят на парламентарната група на ГЕРБ Цветан Цветанов се очаква да се завърне от Съединените щати, където беше на тридневно работно посещение по покана на Американо-израелския комитет.Все още няма яснота за политическото бъдеще на Цветанов след скандала с придобиването на имоти на занижени цени.Предвижда се вземе решение след заседание на Изпълнителната комисия на ГЕРБ, чийто председател е лидерът на партията и министър-председател Бойко Борисов.Очаква се ръководството да се събере в късния следобед днес или утре.", "date": "2019.03.27", "title": "Цветанов се връща от САЩ, още няма яснота за политическото му бъдеще"}
{"url": "http://www.cross.bg/brekzit-parlament-pokazatelni-1600164.html", "text": "/КРОСС/ Днес британският парламент поема от правителството контрола върху дневния ред за Брекзит. Депутатите ще гласуват по серия от алтернативни планове за Брекзит. Съгласно предложението на депутата от Консервативната партия Оливър Летуин, което беше прието късно в понеделник вечер след гласуване в Камарата на общините, депутатите ще проведат така наречените „показателни гласувания“, за да се установи дали има консенсус по алтернатива на сделката на Мей. Това означава, че днес обичайният правителствен график ще отстъпи място на плановете на депутатите. Историците твърдят, че такава фундаментална промяна в отношенията между правителство и парламент не е наблюдавана от 1642 година. В късния следобед председателят на Камарата на общините Джон Бъркоу ще оповести кои опции за Брекзит ще бъдат обсъдени и след това гласувани, но се очаква сред тях да са и по-крайни варианти като оставане в митническия съюз и общия пазар, втори референдум или отмяна на Брекзит.Възможно е „показателни гласувания“ да има и следващата седмица. Резултатите от гласуването не са обвързващи и правителството не е задължено да променя стратегията си за Брекзит.", "date": "2019.03.27", "title": "В британския парламент ще гласуват серия от алтернативни планове за Брекзит"}
{"url": "http://www.cross.bg/koritzi-tvurdi-narkotik-1600146.html", "text": "/КРОСС/  „Книгите са наркотик с твърди корици. Аз съм един щастлив книго-наркоман.“Карл Лагерфелд", "date": "2019.03.27", "title": "Книгите са наркотик с твърди корици"}
{"url": "http://www.cross.bg/ivan-gildiyata-izkystvo-1600154.html", "text": "/КРОСС/ Съюзът на артистите в България ще връчи за 45-и път наградите \"Икар\" за сценични изкуства на официална церемония в Народния театър \"Иван Вазов\" на 27 март. По традиция отличията се предшестват от Софийския театрален салон, в рамките на който ще бъдат представени всички номинирани спектакли. Комисия в състав проф. Снежина Танковска (режисьор и педагог), проф. д.изк. Ромео Попилиев (театровед), Деница Езекиева (театровед), Недялко Делчев (режисьор и педагог), Стефания Колева (актриса), Елица Георгиева (сценограф) и Калин Николов (композитор) обяви номинациите на официална пресконференция.\"Икар\" за изключителен принос към българския театър се присъжда на Стефан Цанев. Отличието за чест и достойнство получава актьорът Михаил Мутафов, а призът за педагогическа дейност се дава на проф. Елена Баева. С наградата за цирково изкуство, излъчена от Гилдията на цирковите артисти, се удостоява Стоян Митев за приноса му към цирковото изкуство в сферата на дресурата.В категорията за режисура изборът ще бъде между Иван Пантелеев за \"Neoдачници\" от М. Горки, НТ \"Иван Вазов\", Крис Шарков за \"Дивата патица\" от Х. Ибсен, НТ \"Иван Вазов\" и Стайко Мурджев за \"Петел\"по пиесата \"COOK\" от М. Бартлет, Младежки театър \"Н. Бинев\".Боян Арсов за Сехизмундо в \"Животът е сън\" по П. Калдерон де ла Барка, реж. Дина Маркова, Театър \"ЗОНГ\", Център за култура и дебати \"Червената къща\", Бойко Кръстанов за Джон в \"Петел\" и Владимир Пенев за Андре в \"Бащата\" от Фл. Зелер, реж. Диана Добрева, НТ \"Иван Вазов\" си оспорват приза за водеща мъжка роля.Отличието за водеща женска роля ще отиде при една от трите актриси: Ана Пападопулу за Джина Екдал в \"Дивата патица\", Здрава Каменова за \"Дом за овце и сънища\" от Здр. Каменова, реж. Гергана Димитрова, Международна театрална мрежа \"UNDERNATIONAL AFFAIRS\", Център за култура и дебати \"Червената къща\", театър \"М. Горки\"/Студио \"Я\"/ - Берлин, театър \"Ноймаркт\" - Цюрих в партньорство с ОСАИК \"36 маймуни\" и Ива Тодорова за \"Приятно ми е, Ива!\" от И. Тодорова, пост. консултант Стоян Радев, Театър 199 \"В. Стойчев\".За поддържаща мъжка роля са номинирани Герасим Георгиев-Геро за Санчо Панса в \"За какво ви е Дон Кихот\" по романа на Сервантес, драматургия Юрий Дачев, реж. Бина Хралампиева, Сатиричен театър \"Алеко Константинов\", Йордан Ръсин за Глигор в \"Нова Библия\", Програма \"Ноев ковчег\" по Й. Радичков, реж. Иван Добчев, ТР \"Сфумато\" и Христо Петков за Хаджи Станьо в \"Наблюдателите (Хипотеза за отвъдното)\" от К. Илиев, реж. Явор Гърдев, НТ \"Иван Вазов\".Анастасия Лютова за Шарла в \"Килър Джо\" от Трейси Леттс, реж. Стайко Мурджев, МГТ \"Зад канала\", Весела Бабинова за Поп-фолк певица в \"Поп-фолк хроники: Бели птици и куршуми\" - вербатим спектакъл, реж. и драм. Неда Соколовска, МГТ \"Зад канала\" и Ирини Жамбонас за Елизе в \"Аз обичам, ти обичаш, тя обича\" от Теди Москов и Симон Шварц по филма \"Обичахме се толкова много\" на Е. Скола, реж. Теди Москов, МГТ \"Зад канала\" са претендентки за поддържаща женска роля.В категорията \"Дебют\" са номинирани Дина Маркова за режисурата на \"Животът е сън\", Ирина Митева за Жената в \"Нирвана\" от К. Илиев, реж. Максима Боева, ДКТ \"Васил Друмев\" в Шумен, Максима Боева за режисурата на \"Нирвана\", Мартина Троанска за Шърли в \"Палачи\" от М. Макдона, реж. Стоян Радев, Театър \"София\" и Ненчо Костов за Димчо Дебелянов в \"Дебелянов и ангелите\" от Ал. Секулов, реж. Диана Добрева, ДТ \"Н. Масалитинов\" в Пловдив.Борис Далчев за \"Нирвана\", Иван Добчев и Станислав Памукчиев за \"Нова Библия\" и Никола Тороманов за \"Дивата патица\" са номинирани за сценография. За майсторско техническо осъществяване - \"Опит за летене\" от Й. Радичков, реж. Стоян Радев, НТ \"Иван Вазов\", \"Нова Библия\" и \"Драконът\" от Евгений Шварц, сц. версия и пост. Явор Гърдев, ТМПЦ Варна, ДТ \"Стоян Бъчваров\".Приза за авторска музика си оспорват Милен Апостолов за \"Наемателят\" от М. Зупанчич, реж. Александра Петрова, ДТ \"Н. Масалитинов\" в Пловдив, Павел Терзийски за \"Дом за овце и сънища\" и Пламен Мирчев-Мирона за \"Принцеса Турандот\" по К. Гоци, реж. Маргарита Мачева, ДТ \"Н. Вапцаров\" в Благоевград.\"Дебелянов и ангелите\" от А. Секулов, \"Приятно ми е, Ива!\" от И. Тодорова и \"Цигуларката на Бога\" от Ст. Цанев са номинирани за най-добър драматургичен текст. За критически текст, излъчени от Гилдията на театроведите, критиците и драматурзите, са посочени \"Еволюция на смешното във френската класицистична комедия от ХVI век\", УИ \"Св. Климент Охридски\", 2018, на Весела Генова и \"Цензурата по времето на комунизма или режимът на забраняване-позволяване\", \"Рива\", 2018, на Ромео Попилиев.Номинации за постижение в кукленото изкуство, излъчени от Гилдията на творците в кукленото изкуство, получават Десислава Минчева-Тодорова за Филифьонката и Неделина Роселинова за Гафсата във \"Филифьонката, която вярваше в бедствия\" от Туве Янсон, сц. и реж. Петър Тодоров, ДКТ Бургас, и Георги Спасов за ролите му в \"Нос\" по Н. Гогол от Веселка Кунчева и Ина Божидарова, реж. Веселка Кунчева, Театър 199 \"В. Стойчев\". Изборът в категорията за куклен спектакъл е направен от Гилдията на творците в кукленото изкуство - \"Филифьонката, която вярваше в бедствия\" от Т. Янсон, сц. и реж. Петър Тодоров, ДКТ Бургас, и \"Хронолог\" - идея и реж. Езекел Гарсия Ромеу, ДКТ Видин.Номинациите за съвременен танц и пърформанс, излъчени от Гилдията за съвременни изпълнителски изкуства, са за Александар Георгиев-Аце и Дарио Баррето Дамас за \"Moonlight\", копродукция на Гараж - колективна платформа за независими артисти, и Локомотива - Център за нови инициативи в областта на изкуството и културата, Македония, Ива Свещарова и Вили Прагер за \"Произведени за щастие\", Брейн Стор Проджект и ДНК, НДК, и Ива Свещарова за \"Съвършено розово\", И. Свещарова, Информбюро и ДНК, НДК.Гилдията на музикалните артисти е предложила номинациите за съвременна българска музика: \"Deep Zone Project\" за песента \"Golden Girls\", Кирил Пелтеков-Stamely за авторската композиция \"Dignity\" и проф. Симеон Венков за пиесата \"Надиграване\".Гилдията на актьорите, работещи в дублажа, е посочила номинации в този раздел: жени - Ася Братанова за Марек в \"Митика\", Ася Рачева за Джейн Доу в \"Мъртва Точка\" и Василка Сугарева за Топси в \"Мери Попинз\"; мъже - Здравко Методиев за Тоби в \"Скорпион\", Иван Велчев за Джейми Фрейзър в \"Друговремецът\" и Петър Бонев за Гуанга в \"Малката стъпка\".Веселин Долмов-Арсен за постижения в областта на илюзионното изкуство и Данчо Балджиев за постижения в областта на илюзионното изкуство са номинирани от Гилдията за атракционни и сценични изкуства и Гилдията за вариететно изкуство.", "date": "2019.03.27", "title": "Връчват \"Икар 2019\" в НТ \"Иван Вазов\""}
{"url": "http://www.cross.bg/brando-polychava-statyetka-1600155.html", "text": "/КРОСС/ На 27 март 1973 г. лошото момче Марлон Брандо скандализира Холивуд, като отказва да вземе наградата си за знаменитата роля на боса дон Вито Корлеоне в култовия филм \"Кръстникът\" на Франсис Форд Копола. В знак на подкрепа на правата на индианците актьорът „взривява” меката на киното, като бойкотира 45-ото раздаване на наградите. От негово име златната статуетка получава младата индианка Сашийн Малкото перо, която излиза на сцената в рокля със знаците на племето апачи.Зад кулисите тя изчита пред жадните за скандал медии цели 15 страници изложение, в което Брандо изразява възмущението си от нарушените права на коренното население на САЩ. „Бойкотираният“ „Оскар” е втори за големия актьор, който получава и трета статуетка за цялостен принос през 1999 г.", "date": "2019.03.27", "title": "27 март 1973 г. - Марлон Брандо се отказва от наградата Оскар"}
{"url": "http://www.cross.bg/purvata-voiina-stava-1600150.html", "text": "/КРОСС/ - Птолемей V се изкачва на трона на Египет. - Папа Климент V отлъчва Венеция и цялото и население. - В Агро Доминико Папа Йоан XXII осъжда някои писания на Майстер Екхарт като ерес.- Чарлз I става крал на Англия, Шотландия и Ирландия и претендира за крал на Франция. - Чарлс Уотсън-Уентуърт, 2ри маркиз на Рокингам става министър-председател на Обединеното кралство. - Кримска война: Великобритания обявява война на Русия. - В САЩ е патентован тирбушонът. - Карл Маркс завършва първия том на Капиталът, в който са формулирани икономическите закони за развитието на капиталистическото общество.- Италианският инженер Гилермо Маркони осъществява първата международна радиовръзка - между Англия и Франция, като използва морзовата азбука. - Приет е Закон за организиране на обществена безопасност, с който е създадена тайната политическа полиция. - Направено е първото в света кръвопреливане, извършено в болница в Брюксел. - Състои се битката при Червената стена. - Молдова и Бесарабия се присъединяват към Румъния. - Пуснат е на вода японския самолетоносач \"Акаги\". - Япония напуска Обществото на народите.- Втората световна война: В Югославия е извършен държавен преврат.- Приет е закон за 5 % вътрешен държавен заем против инфлацията. - Правителството на България намалява държавните цени на дребно на стоките за народно потребление. - Направена е първата копка на Автомагистрала А1 Италия.- Никита Хрушчов става Председател на Съвета на министрите на СССР. - За първи път се чества Международният ден на театъра. - Най-силното земетресение, регистрирано в САЩ с магнитуд 9,2 по скалата на Рихтер разтърсва южна и централна Аляска и убива 125 души. - Изстрелян е американският космически апарат Маринър 7, който заедно с Маринър 6 (изстрелян на 24 февруари 1969 г.) осъществява първата двойна мисия до Марс за дистанционен анализ на атмосферата и повърхността на планетата. - От СССР е изстрелян автоматичен космически апарат Венера 8. - Американският актьор Марлон Брандо се отказва от наградата Оскар, в знак на подкрепа на правата на индианците. - Влиза в експлоатация вторият реактор на АЕЦ Козлодуй. - Открито е метрото на Вашингтон. - В Северно море се преобръща норвежка нефтена платформа, загиват 123 души от обслужващия персонал.- В Лондон е открит музей на Шерлок Холмс. - Дзян Дзъмин е избран за президент на Китайската народна република. - Открит е стадиона O2 Арена в Прага, Чехия. - От 20:30 до 21:30 (българско време) e проведен Часът на земята. ", "date": "2019.03.27", "title": "27 март в историята"}
{"url": "http://www.cross.bg/borisov-tayani-parlament-1600160.html", "text": "/КРОСС/ \"Днес писах на премиерите на Гърция, Испания, Ирландия, Португалия, Словакия и Хърватия, както и на лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета “Мобилност” това съобщи премиерът Бойко Борисов в официалната си страница във Фейсбук. \"Благодаря на председателя на Европейския парламент Антонио Таяни, с когото разговарях миналата седмица по темата, че взе предвид аргументите срещу настоящите текстове, които му изложиха и евродепутатите от България, Унгария, Полша, Латвия и Литва. Таяни обяви, че има правна неяснота, след като 2/3 от текстовете са отхвърлени от транспортната комисия и Европейският парламент утре отново ще гласува дали пакетът да остане в дневния ред на тази пленарна сесия\", допълва Борисов.", "date": "2019.03.27", "title": "Борисов търси подкрепа за българските превозвачи в ЕП"}
