{"url": "http://www.cross.bg/izkrivyavane-grubnachni-izkrivyavaniya-1595257.html", "text": "/КРОСС/ Непрекъснатото вторачване в смартфоните, таблетите или компютрите може да се доведе до гръбначно изкривяване на децата. Това коментира за Радио Варна рехабилитаторът Димитър Димитров, по чиято идея да пъти годишно във Варна ще се правят безплатни скрининг тестове за гръбначни изкривявания на деца между 5 и 17-годишна възраст.Първото и най-важно условие, за да спрем евентуалното изкривяване на децата, е да бъде ограничено времето, в което подрастващите ползват смарт устройствата си.Според Димитър Димитров, най-добрият начин за ранно засичане и предпазване от гръбначни изкривявания е постоянното наблюдение от страна на родителите. Ранното диагностициране е важно, защото корекция на гръбначното изкривяване може да бъде направена само при организъм в растеж. След 17-годишна възраст организмът спира да се развива. ", "date": "2019.01.31", "title": "Вторачването в смартфоните води до гръбначни изкривявания"}
{"url": "http://www.cross.bg/preobrazyva-izpolzva-wi-fi-1595252.html", "text": "/КРОСС/ Екип инженери разработи гъвкаво устройство, което събира енергия от Wi-Fi сигнали като ги преобразува в електричество, което може да се използва за захранване например на телефони без жици и батерии, съобщава ScienceAlert.Доклад за разработката е публикуван в списание Nature.Устройството е известно като ректена (rectenna), словосъчетание от \"rectifying antenna\" („коригираща антена\") - вид антена, която преобразува електромагнитната енергия в постоянен ток.Новата ректена, разработена от екип, ръководен от MIT и Техническия университет в Мадрид, използва радиочестотна антена за улавяне на електромагнитни вълни като тези, произвеждани от Wi-Fi, за да ги преобразува в променлив ток (AC).Тези вълни на променлив ток се изпращат до двуизмерен полупроводник, който ги превръща в постоянен ток (DC), произвеждайки около 40 микровата. Това не е много, но всъщност е достатъчно за захранване на светодиоди или на силициеви чипове.Тъй като ректената е гъвкава, тя може да бъде разгърната на големи площи, подобни на тапети, или да се използва в малки, преносими устройства като гъвкави смартфони, които се очаква да се появят. Технологията може да се използва дори в медицински импланти и поглъщаеми сензори.\"В идеалния случай използването на батерии е нежелателно за захранване на такива системи, защото ако изтече литий, пациентът може да умре\", разказва инженерът Хесус Граджал (Jesús Grajal) от Техническия университет в Мадрид .\"Много по-добре е да се събира енергия от околната среда, за да се захранват тези малки лаборатории вътре в тялото на пациента и да предават данните на външни компютри.\"Това не е първото устройство, което може да преобразува енергията от Wi-Fi в електричество. Идеята е съществувала отдавна и инженерите продължават да работят върху нея.Постижението на екипът е, че е усъвършенствал използването на различен материал за токоизправителя - частта, която превръща AC в DC.В предишните разработки за него се използват материали като силиций или галиев арсенид, който е не само твърд, но и скъп.В гъвкавата ректена екипът използва молибденов дисулфид (MoS2), дебел само три атома. Структурата е известна също като диод на Шотки и имитира свойствата на метално-полупроводникова връзка.Тя може да улавя по-високи честоти от другите гъвкави изправители, които не могат да обхванат гигагерцовите честоти, в които работи Wi-Fi. ", "date": "2019.01.31", "title": "Изобретиха устройство, което преобразува Wi-Fi сигналите в електричество"}
{"url": "http://www.cross.bg/obicha-obichash-tedi-1595246.html", "text": "/КРОСС/ Теди Москов разказва история за любовен и приятелски четириъгълник в най-новото си представление „Аз обичам, ти обичаш, тя обича\", което гостува в Пловдив на 24 февруари от 19 часа в Дома на културата „Борис Христов\". Спектакълът идва в под тепетата малко след официалната си премиера на сцената на Малък градски театър „Зад канала\" новият спектакъл по сценарий на Теди Москов и Симон Шварц „Аз обичам, ти обичаш, тя обича\" гостува в Пловдив. Представлението, вдъхновено от филма на Еторе Скола „Обичахме се толкова много\", ще се играе на 24 февруари от 19 часа в Дома на културата „Борис Христов\".Ролите изпълняват Малин Кръстев, Филип Аврамов, Владимир Зомбори, Каталин Старейшинска, Ирини Жамбонас, Иван Петрушинов, Таня Пашанкова, Мак Маринов, Георги Кацарски. Музиката е на Антони Дончев, а сценографията и костюмите - на Петя Стойкова.Те са трима най-добри приятели, влюбени в една жена цели 30 години. Не става въпрос за триъгълник, а за четириъгълник - любовен и приятелски едновременно.А тя коя е? Кого от тях обича? Изобщо обича ли някого, или просто майсторски „жонглира\" с всичките? Може ли една жена да се влюбва често, но всеки път за първи път? Отговорите на всички тези въпроси зрителите ще получат в спектакъла „Аз обичам, ти обичаш, тя обича\".„Няма единствена любов! Всяка любов е единствена! Няма нищо по-сложно! Няма нищо по-просто! Всички са италианци. Аз обичам, ти обичаш, тя обича... ли? В тези 30 години, в продължение на които се развива действието, не става въпрос само за любов, а и за излъгани надежди, неосъществени мечти, пропаднали намерения. Това не пречи на комедията да се прокрадва във всеки един детайл от случващото се\", разказва режисьорът на спектакъла Теди Москов.Фотография: Симон Варсано ", "date": "2019.01.31", "title": "Теди Москов разказва история за любов и приятелство"}
{"url": "http://www.cross.bg/iiork-sssr-myzeii-1595245.html", "text": "/КРОСС/ Повече от 3500 оригинални експоната има в открития наскоро музей на КГБ в Ню Йорк, пише \"Гардиън\". Експозицията е разположена в бивш склад на 14-та улица и е събрана от Юлиус Урбайтис в продължение на 30 години.Тук могат да се видят червило \"Целувката на смъртта\", всъщност миниатюрен пистолет с калибър 4.5 мм и възможност само за един изстрел, миникамери, замаскирани в четка за обувки, даже възстановка на оригинален кабинет на чекист.Сред уникалните експонати са още портативен радиопредавател, монтиран в куфар, удобен за пренасяне и предаване на съобщения от различни места, съветска шифровъчна машина \"Фиалка\", наподобила принципа на немската \"Енигма\", вратата на арест, в който са държани \"врагове на СССР\".КГБ е основан през 1954 година и се е занимавал с външно разузнаване, контраразузнаване, оперативно-издирвателна дейност и охрана на лидерите на СССР.\n\t\t\t\t\t", "date": "2019.01.31", "title": "В Ню Йорк откриха музей на КГБ (видео)"}
{"url": "http://www.cross.bg/diamanti-karata-alrosa-1595253.html", "text": "/КРОСС/ Руската компания за производство на диаманти \"Алроса\" се похвали с най-големия диамант, откриван през последните няколко години, с маса от 191,46 карата. Този скъпоценен камък е намерен в диамантеното находище в мина \"Удачная\", съобщиха руски медии, позовавайки се на изявление на компанията.Камъкът с размери 40х31х20 мм е полупрозрачен, с леко жълтеникав оттенък и е открит при кимберлитова тръба в \"Удачни\". Преди малко повече от 2 години бе намерен още един камък с подобни размери. Такива големи диаманти, тежащи повече от 100 карата, потвърждават, че в кимберлитовата тръба в \"Удачни\" има големи количества от уникалния благороден материал. От началото на работата в тръбата, което датира от 1967 г., компанията се е сдобила със стотици големи диаманти.\"В близко бъдеще този рядък екземпляр го очаква подробно проучване и оценка\", каза Евгений Агуреев, директор на Единната търговска организация \"Алроса\".Руската \"Алроса\" е най-големият световен производител на диаманти. Тя се занимава с добив на диаманти на територията на Република Саха (Якутия) и в Архангелска област. Миналата година компаниите от групата \"Алроса\" получиха 39,6 млн. карата диаманти. Постъпленията от продажбите на диаманти възлизат на 4,2 млрд. долара, а от брилянти - на 96,9 млн. долара.Миналия август \"Алроса\" продаде диамант от 51,38 карата, най-големият от колекцията \"Династия\", но и най-скъпият руски диамант. Преди две години в мина \"Удачная\" бе открит камък от 207.29 карата. ", "date": "2019.01.31", "title": "В Русия откриха огромен диамант с тегло над 190 карата"}
{"url": "http://www.cross.bg/raka-peptidi-efektivno-1595251.html", "text": "/КРОСС/ Не изглежда възможно. Но казват, че е вярно. Малък екип израелски учени казва на света, че в рамките на една година ще имат първото „лекaрство, което може да излекува напълно\" рак, съобщи The Jerusalem Post в понеделник.И не само това - според изследователите лечението ще бъде кратко, евтино и ефективно и няма да има никакви или минимални странични ефекти.„Убедени сме, че ще предложим за една година пълно излекуване на рака\", отбелязва Дан Аридор (Dan Aridor), председател на борда на Accelerated Evolution Biotechnologies Ltd. (AEBi), компания, основана през 2000 г. от научния парк Kiryat Weizmann. в Нес Циона, Израел, близо Научния институт Вайцман в Реховот, Израел. Биофармацевтичната компания се занимава с откриване и разработване на терапевтични пептиди.\"Лечението ни на рака ще бъде ефективно още от първия ден, ще продължи няколко седмици и няма да има никакви или минимални странични ефекти при много по-ниски разходи, отколкото повечето други лечения на пазара\", заяви Аридор. \"Нашето решение ще бъде както с широко приложение, така и персонално\".Лекарството се нарича MuTaTo (multi-target toxin - мултитаргетен токсин), а изследователите заявиха, че то е „по мащаб раков антибиотик - разрушаваща технология от най-висок порядък\".В момента се разработва от AEBi под ръководството на главния изпълнителен директор д-р Илан Морад (Ilan Morad). Компанията има за цел \"да промени играта в световната борба с рака, използвайки комбинация от пептиди, насочени към рака, и токсин, който ще убие раковите клетки\", пише Forbes.The Jerusalem Post съобщи, че лекарството за борба с рака се основава на така наречената SoAP технология на AEBi, която принадлежи към групата технологии за \"фагов дисплей\" (phage display). Тази техника направи възможно да се види кой протеин точно кодира определен ген и какви са неговите функции.За това е нужен ген (сегмент от ДНК, кодиращ определен протеин) и бактериофаг (вирус, който заразява бактериите). Вмъква се необходимия ген в генома накапсида, протеиновата обвивка на бактериофага, и изследваният протеин се появява на обвивката на вируса като на дисплей. Сега може да се види как протеинът взаимодейства с другите протеини, пептиди или ДНК последователности.Екип от учени спечели Нобелова награда за работата си по фаговия дисплей. Методът дава възможност да се изберат антитела най-бързо и ефективно, също с помощта на насочена еволюция за производството на нови протеини за лечението на различни заболявания.\"AEBi прави нещо подобно, но с пептиди, съединения от две или повече аминокиселини, свързани в една верига\", съобщава The Jerusalem Post. ", "date": "2019.01.31", "title": "Израелски учени твърдят, че в рамките на една година ще имат лекарство срещу рак"}
{"url": "http://www.cross.bg/miliona-dyshi-grad-1595256.html", "text": "/КРОСС/ Най-населеният град в света през 2035 година ще е столицата на Индонезия - Джакарта, показва проучване на научно-изследователския институт Oxford Economics. Според данните, в този град след 16 години ще живеят 38 милиона души.На второ място е японската столица Токио, която ще има тогава 37.5 милиона души население. Следва Чунцин, град в Централен Китай, където населението ще достигне 32.2 милиона души.Останалите градове в Топ 10 са Дака с 31.2 милиона жители, Шанхай с 25.3 милиона, Карачи с 24.8 милиона, Киншаса с 24.7 милиона, Лагос с 24.2 милиона, Мексико с 23.5 милиона и Мумбай с 23.1 милиона души население.Увеличаването на населението е свързано и с икономическия ръст, смятат от института. Затова не е учудващо, че индийските градове ще имат най-висок икономически ръст. Но градът с най-мощна икономика през 2035 година ще е Ню Йорк, следван от Токио и Лос Анжелис. ", "date": "2019.01.31", "title": "Топ 10 на най-населените градове в света през 2035 година"}
{"url": "http://www.cross.bg/tzvetkov-tymor-godishna-1595304.html", "text": "/КРОСС/ Екип на КОЦ - Пловдив отстрани 10-килограмово образувание от гърдата на 38-годишна жена.  Става въпрос за рядък тумор, с който се справихме успешно, обясни главният оператор, хирургът-онколог и управител на лечебното заведение д-р Парашкев Цветков. Пациентката не е ходила на профилактични изследвания 10 години. Когато образуванието е нарастнало сериозно, е била върната от няколко елитни софийски здравни заведения под предлог, че трябва да се оперира в болница по район.  Жената е добре, възстановена е и всичко при нея се развива блогоприятно, поясни още д-р Цветков. Той и колегите му напомнят, че всички дами трябва да посещават редовно личния си лекар и специалист и да не пропускат задължителния годишен преглед на гърдите. Необходимо е и да се самоизследват един път в месеца и ако забележат нещо смущаващо, да потърсят хирург-онколог веднага.", "date": "2019.01.31", "title": "Отстраниха 10-килограмов тумор от гърдата на 38-годишна жена"}
{"url": "http://www.cross.bg/largoto-rashidov-zaradi-1595333.html", "text": "/КРОСС/ Ремонтът на Ларгото в столицата е бил проверяван и от български органи, и от европейската служба за борба с измамите ОЛАФ, припомни бившият министър на културата и настоящ председател на ресорната парламентарна комисия по култура и медии Вежди Рашидов.По повод изнесената вчера от депутата Елена Йончева информация за евентуални нарушения от страна на настоящия министър на културата за ремонта на Ларгото Рашидов обясни, че Боил Банов, който по това време е бил зам.-министър, не се е оплаквал, че е бил изнудван. \"Боил Банов не е споменал, защото той е горд човек. Защо трябва като ученичка всичко да ми докладва?\".Самият Ангел Ангелов, който според Банов е направил записите, е бил освободен заради съмнения при изпълнение на програмата по Норвежкия финансов механизъм:\"Той не е уволнен, но е освободен за съмнение в проблеми с тръжните процедури и всичко, което ги касае. Помолих го да освободи тази служба заради хигиената, да не се натоварва. На всичкото отгоре заради Ангелов направих 4 проверки - 3 вътрешни и една европейска проверка, че всичко е наред с Норвежката програма\", посочи Рашидов.Вежди Рашидов обвини правителството на Пламен Орешарски за забавянето при изграждането на Ларгото:\"Вие да помните с какво една година по времето на Орешарски беше покрито Ларгото? С найлон беше покрито. Една година забавяне се отрази на крайното завършване. Целият проблем е в тези 30 дни, за които е виновно правителството на Орешарски\". ", "date": "2019.01.31", "title": "Рашидов: Ремонтът на Ларгото е проверяван и от български органи, и от ОЛАФ "}
{"url": "http://www.cross.bg/sport-otdelyat-byudzhet-1595325.html", "text": "/КРОСС/ Срамно малък е бюджетът за спорт, който отделя Столична община. Това каза за *Агенция „Фокус\"* общинският съветник от БСП - София Николай Николов.„На фона този рекорден бюджет, който ни предлагат г-жа Фандъкова и екипът ѝ - 1,7 млрд. лв., средствата, които се отделят за спорт, са едва 3,7 млн. лв. Или иначе казано - това е едва 0,2% от сборния бюджет\",заяви Николов. Той посочи, че Варна например има 475 млн. лв. общ бюджет, от които отделя 2 млн. лв. за спорт. „Бургас отделят 1,5 млн. лв. за спорт на фона на 254 млн. бюджет, което е 0,6% повече от нас. Ишампиони са в Пловдив, където отделят най-много - за спорт отиват 1,8% от техния бюджет, който е близо 6 пъти по малък от нашия\", заяви Николов. „Това са пари, които са крайно недостатъчни - всяка година гоповтарям. Повтарям и че трябва да се изградят многофункционални спортни сгради в двата най-големи района на столицата - „Младост\" и „Люлин\", които са с големината на население на един град\", обясни той.Николов посочи, че Столична община не може да превърне и Витоша в притегателно място за спорт, туризъм и отдих. „Дори не може да говорим за изграждане на ски писти, лифтове, велотрасета, планинско бягане ит.н. Средства не се отделят и за хижите - Комисията, която направихме за обхождане на хижите от общински съветници, в която съм и аз, не се е събирала отдавна\", заяви той.Николов посочи, че според общински съветници от ГЕРБ бюджетът за спорт е по-голям, защото в него има заложено изграждане и ремонт на физкултурни салони. „Но те са в сектор „Образование\" и това не означава, че гражданите могат да се възползват от тези спортни съоръжения, защото в училищата могат да спортуват само учениците от съответното училище. Изграждане на физкултурни салон не означава изграждане на спортни площадки за колективен спорт - нещо, от което столицата има належаща нужда. Това са футболни, баскетболни и волейболни игрища, защото в момента масово се налага гости на града и столичани да заплащат, за да спортуват\", заяви той.Николов посочи още, че е направено социологическо проучване сред студентите на НСА, от което излиза, че София се е представила много добре като Европейския столица на спорта. „Дори ме учудва, че 100% отанкетираните, учещи от НСА, не са заявили, че спортуват в София. Така че това е абсолютно непредставителна извадка\", коментира общинският съветник", "date": "2019.01.31", "title": "Николай Николов, БСП – София: Срамно малък е бюджетът за спорт  на Столична община"}
{"url": "http://www.cross.bg/onegin-opera-petrova-1595331.html", "text": "/КРОСС/ На 10 февруари 2019 година почитателите на оперното изкуство ще бъдат с „Евгений Онегин\" от Чайковски. Тази постановка на  Вера Петрова откри оперния сезон в Софийската опера през сезон 2016/2017, а по-късно през сезон 2017/2018 на театър „Верди\" в Триест. Едно тържествено начало и същевременно изключително успешно, а аплодисментите за премиерата са високата оценка, която международната публика даде на българския режисьор.  Светският Триест се събра в официално облекло в театър „Верди\", за да отпразнува премиерата на един луксозен „Евгений Онегин\". Копродукцията със Софийската опера се оказа както музикално, така и артистично успял празник, който приключи с бурни, продължили с минути аплодисменти.Италианските критици пишат: „Пресъздаването на обстановката на „Евгений Онегин\" чрез оборудването, повече от реномирано на Софийската опера и балет, което гледахме на сцената на Оперния театър Верди, режисурата на Вера Петрова и декорите - реализирани  от Александър Костюченко и костюмите от Стив Алмериги, следват дословно указанията на Чайковски.   Един много изчистен спектакъл, който е игран  няколко пъти в София и винаги е очакван от публиката.Тези, които видяха постановката на Вера Петрова твърдят, че тя напомня и за пиесите на Чехов - отначало със забавения ритъм в първо действие, а после с бурята от чувства в следващите действия. Добре подчинен на същественото, което преследва и Чайковски, спектакълът на Вера Петрова разказва историята като един сън на Онегин. Моментите на една неповторима поезия - трескавото безпокойство на прочутата сцена с писмото - историите на „дендито\" Онегин, на страстната Татяна, на лекомислената Олга, на мечтателя Ленски са пресъздадени от млади актьори-певци, в духа на Чайковски. Композиторът търси за „Евгений Онегин\": „1) неизвестни певци, но дисциплинирани и старателни; 2) певци, които освен това умеят да играят по естествен и убедителен начин; 3) декори и костюми, не толкова пищни, но точно пресъздаващи епохата; 4) един хор, който да не е стадо овце, както в имперските опери, но който реално да участва в действието; 5) един диригент на хора, който да не е знаменитост. Да става каквото ще, но няма да дам моята опера на Имперските оперни театри и ако не ми се отдаде да я поставя в Консерваторията, няма да види бял свят.\"Вера Петрова спазва изискванията на Чайковски. В софийският „Евгений Онегин\", както и  този в Триест, играят предимно млади артисти, които дават всичко от себе си. Публиката, която препълни салона в Триест , дълго аплодира от сърце спектакъла, защото той й хареса. Едно много добро начало на сезона за театър „Верди\".  Тази постановка на Вера Петрова българската публика ще може да види на сцената в Софийската опера и балет. ", "date": "2019.01.31", "title": "Класиката на Чайковски и Пушкин „Евгений Онегин“ на сцената на Софийската опера"}
{"url": "http://www.cross.bg/trase-eood-proychvane-1595334.html", "text": "/КРОСС/ 6 са отворените ценови оферти на кандидатите в откритата процедура за избор на изпълнител за изработване на прединвестиционно проучване за трасе по направлението Монтана - София, с тунел под Петрохан.Отворени са ценовите предложения на следните допуснати участници:•\tОБЕДИНЕНИЕ „ПЕТРОХАН 2019\", в което са: „ТРАНСКОНСУЛТ-22\" ООД и УНИВЕРСИТЕТ ПО АРХИТЕКТУРА, СТРОИТЕЛСТВО И ГЕОДЕЗИЯ-ЦЕНТЪР ЗА НАУЧНИ ИЗСЛЕДВАНИЯ И ПРОЕКТИРАНЕ ЕООД - 275 000 лв. без ДДС;•\t„ПЪТПРОЕКТ - 2000\" ООД - 365 000 лв. без ДДС;•\tДЗЗД „Петрохан Проект\", в което участват: „РУТЕКС ООД\", „МЕТРОПРОЕКТ ПРАГА\" АД и „ГЕОКОНСТРУКТ\" ООД - 288 200 лв. без ДДС;•\t„ИЛИЯ БУРДА\" ЕООД - 375 000 лв. без ДДС;•\t„ВИЯ ПЛАН\" ЕООД - 240 000 лв. без ДДС;•\t„ПЪТПРОЕКТ\" ЕООД - 443 820 лв. без ДДС. Бъдещият изпълнител ще трябва да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе. Индикативната стойност на обществената поръчка е 500 000 лв. без ДДС, а срокът за изпълнение 180 дни.  ", "date": "2019.01.31", "title": "6 са офертите за тунел под Петрохан"}
{"url": "http://www.cross.bg/sgrada-hotel-kyltyrata-1595302.html", "text": "/КРОСС/ Рушаща се къща - паметник на културата в Стария Пловдив, бе съборена, а на мястото ѝ ще бъде построен хотел. Новата сграда ще повтаря като фасада и обем възрожденската къща. Преди разрушаването теренът бе обследван от археолози, които откриха там останки от живот от второто хилядолетие преди Христа.В продължение на години сградата на улица „Стоян Чомаков\" в Стария Пловдив се рушеше, а многобройните ѝ съсобственици не можеха да бъдат принудени да я укрепят. Изоставената къща стана опасна дори за преминаващите туристи по единствената улица, която извежда до емблематичното Небет тепе в източната част на архитектурния резерват. Сега имотът е закупен от инвеститори, които планират да построят на мястото малък хотел, запазвайки първоначалния облик на възрожденската къща.София Христева, археолог: Това е по закон. Те са длъжни да възстановят паметника на културата такъв, какъвто е бил.За окончателното събаряне на опасната сграда се произнасят две комисии на Института за паметниците на културата. Проектът за бъдещия хотел е съгласуван с НИКН, а строителните книжа са одобрени от общината. Работата на археолозите, обследвали терена преди събарянето, е била много рискована, защото сградата е била с прогнили греди и хаотично редуване на кирпич и стари тухли. Находките под нея обаче са зарадвали експертите.София Христева, археолог: Става въпрос за едни дървени конструкции на сгради, може би дори и огради с вкопани мазета, най-вероятно става въпрос за структури от 1900 години преди Христа, след което теренът е бил подравнен от римляните, което унищожава всички следи и ги намираме в насипно състояние. В последствие е била изградена голяма представителна сграда от 2-3 век с цветни стенни мазилки, много богато украсена. И вече на по-късен етап една много голяма късно антична сграда от 4 век много добре запазена на места, с два входа, имала е 6-верижни помещения. От нея са запазени три зида във височина от 1.20 метра, в две от които стени има запазени входове на сградата. Тухлен градеж.Предвижда се античните зидове да бъдат частично запазени и експонирани под стъклена плоскост в рамките на новия обект. За тях е планирано и артистично осветление. При разкопките са открити стъклени съдове, оловна фигурка на Атина Палада, амфора с печат, документиращ внос от Тасос и монети на тракийския цар Севт Трети. Артефактите все още се обработват и реставрират от експертите. ", "date": "2019.01.31", "title": "Паметник на културата в Пловдив става хотел"}
{"url": "http://www.cross.bg/telk-lovech-bili-1595335.html", "text": "/КРОСС/ Председателят на, Донка Минкова, е била задържана като обвиняема за подкуп, както и един от посредниците в даването на суми към служители на ТЕЛК, съобщи окръжният прокурор на Ловеч Валентин Вълков на съвместен брифинг с Ивайло Спиридонов, директор на ГДБОП.Те са в ареста за 72 часа. Предстои да им бъде поискана постоянна мярка \"задържане под стража\".Задържането е във връзка с досъдебно производство за подкуп, образувано преди година в Окръжна прокуратура - Ловеч, след оперативна разработка на ГДБОП, касаеща длъжностни лица на ТЕЛК - Ловеч. В рамките на досъдебното производство вчера /30 януари/ са били  извършени претърсвания и изземвания на много документи, компютри, телефони и немалко сума пари от 17 адреса в Ловешка област. Действията са касаели дейността на ТЕЛК - Ловеч. В задържания посредник са били намерени 13 хиляди лева. Той ще бъде обвинен в няколко престъпления, заяви Вълков. Той добави, че към момента се провеждат разпити на множество свидетели, една част от тях от ромски произход, които в последните две години са получавали неправомерно решения от ТЕЛК - Ловеч, с определен, в повечето случаи завишен, процент на инвалидност. В голяма част от случаите при лицата, които са получавали такива решения, не са били налични заболявания. Според окръжния прокурор десетки лица са се ползвали от такива решения на ТЕЛК. През следващите дни, след преценка и анализ на събраните доказателства, ще се прецени колко още лица ще бъдат привлечени като обвиняеми, в това число един или двама лекари.Валентин Вълков добави, че в схемата е замесена цялата комисия на ТЕЛК - Ловеч, която е от четирима човека, както и още един-двама лекари. ", "date": "2019.01.31", "title": " Шефът на ГДБОП: Шефката на ТЕЛК - Ловеч е обвиняема за подкуп "}
{"url": "http://www.cross.bg/putishta-skorostta-ogranichenieto-1595303.html", "text": "/КРОСС/ Австрия ще разреши пробно на шофьорите да завиват надясно на червен светофар. Според властите така ще се улесни трафикът. Поправката беше приета в парламента. Критиката на опозицията е, че завиването на червен светофар ще застраши безопасността на пешеходците. Испания пък наложи ограничение на скоростта по националните пътища от 100 на 90 км/ч. Мярката се въвежда, за да се намалят произшествията.Ограничението за 90 км в час е в сила от днес и засяга всички двупосочни пътища от националната мрежа, които са без централен разделител. Според статистиката през последните пет години на такива пътища са станали около 80% от инцидентите.Само миналата година по рисковите участъци са загинали около 880 души. И при почти всички случаи причината за катастрофите е била загуба на контрол заради шофиране с несъобразена скорост. Факти, които накараха властите да наложат ограничението. Мярката засяга 7000 км от националната пътна мрежа на Испания. В повечето европейски държави ограничението за скоростта по двупосочните пътища е 90 км в час. Във Великобритания и Швеция разрешената скорост е 80 км в час. Според шведско проучване по-строгото ограничение спасява около 14 живота годишно в скандинавската държава. ", "date": "2019.01.31", "title": "Намалиха ограничението на скоростта по пътищата в Испания"}
{"url": "http://www.cross.bg/proizshestviya-putni-shofirane-1595287.html", "text": "/КРОСС/ България е най-безопасната за шофиране балканска страна-членка на Европейския съюз (ЕС). Това показват данните от ежегодния доклад на Европейската комисия за пътните инциденти.В тази класация, включваща 28 страни-членки на ЕС, България и Гърция си поделят 7 и 8 място с 10,5 пътни инцидента на 10 000 души. По този показател страната ни изпреварва всички балкански страни-членки на ЕС, където шофирането се оказва, че е далеч по-рисковано.Румъния е на 15-о място с 15,8 пътни произшествия на 10 000 жители, Хърватия - 21 с 25,5 произшествия, като най-зле се представя Словения, която е 25 с 31,4 пътни произшествия на 10 000 души.В Австрия опасността да попаднете в автомобилна катастрофа е 9 пъти по-голяма, отколкото в Дания. В Австрия на 10 000 жители се падат 44 пътнотранспортни произшествия, а в Дания - само 5, което я превръща в най-безопасната страна за шофиране в Европейския съюз, отбелязва „Дейли Мейл\".Оказва се, че пътуването в Германия и Белгия също крие рискове, там показателите съответно са 37 и 35 пътни произшествия на 10 000 жители. С малко по-добри данни могат да се похвалят Словения, Португалия, Малта и Италия, където количеството на пътните катастрофи е около 30 на 10 000. Великобритания е на 19-о място в класацията с 22 нещастни случая на 10 000 души. Най-безопасните страни за шофиране, освен Дания, са Кипър (7,5 пътни произшествия на 10 000 жители) и Финландия (8,5 пътни произшествия на 10 000 жители).За да се намалят рисковете от катастрофи, експертите съветват по-добре да се изучат правилата за пътно движение и да се минимизира влиянието на отвличащите фактори на пътя.  ", "date": "2019.01.31", "title": "България е 7-ма в ЕС по безопасно шофиране "}
{"url": "http://www.cross.bg/dakov-sofiya-byudzhet-1595326.html", "text": "/КРОСС/ Бюджетът на Столична община в сектор „Екология\" за 2019 г. е бюджет на пропуснати възможности за решаване на проблемите на гражданите на София. Това каза за *Агенция „Фокус\"* общинският съветник от БСП Альоша Даков. „Става дума за проблемите, свързани с по-добро почистване на града и с качеството на атмосферния въздух. По време на дебатите по бюджета стана ясно, че фините прахови частици за тези дни в София са с норма над 100. Приходите, които Столична община получава от такса „смет\", са над 210 млн. лв.\", заяви Даков. Той посочи, че приходите, които идват от всички софиянци, трябва да отиват за осигуряване чистотата и третирането на отпадъците в града.„Какво показват отчетите обаче? За 2017 г. са събрани 196 млн. лв. от тази такса, а са похарчени 171 млн. лв. Над 25 млн. лв. са били похарчени за други дейности. Обяснението на управляващите от ГЕРБ и на кмета Фандъкова е, че ако се плати такса „смет\" например за 2018 г. на 31 декември 2018 г., тя ще се харчи за дейностите, които са предвидени за почистване на града. Ако обаче дължимата такса се плати на 3 януари2019 г., вече кметът има право да я харчи за каквото намери за добре. И това се вижда в предложения бюджет\", заяви Даков. По думите му миенето на улиците в София е в пъти по-малко в сравнение с втория по големия град - Пловдив. „За София е предвидено измиване на улиците до 24 пъти за цялата година - става въпрос за главните улици и булеварди. А в Пловдив кратността е 20 пъти месечно. Разликата е простонесравнима\", заяви той. Даков коментира, че няма разумно обяснение за тази огромна разлика. „А средствата, които се събират и в настоящия бюджет, са повече, отколкото реално да се разходват за тези дейности -почистване, сметосъбиране, сметоизвозване. А всичко това е пряко свързано с екологичната обстановка в града\", каза още Даков.", "date": "2019.01.31", "title": "Альоша Даков, БСП – София: Бюджетът на Столична община е бюджет на пропуснати възможности"}
{"url": "http://www.cross.bg/chrez-kypyat-e-vinetki-1595323.html", "text": "/КРОСС/ В момента електронни винетки могат да се купят от сайта www.bgtoll.bg, мобилното приложение, терминалите за самотаксуване и на касите в Областните пътни управления на Агенция \"Пътна инфраструктура\".  Поради технически затруднения е-винетки не могат да бъдат купени чрез Националния доставчик на услуги, с който АПИ има сключен договор за разпространение. Работи се за максимално бързо отстраняване на проблема.   ", "date": "2019.01.31", "title": "В момента е-винетки могат да се купят само чрез bgtoll.bg"}
{"url": "http://www.cross.bg/bryag-statiya-poslednite-1595315.html", "text": "/КРОСС/ Българите осъждат „ековандализма\" по морския бряг, пише в статия за развихрилото се посред зима строителство по крайбрежието.Сезонът може да не е ваканционен, но българският черноморски бряг застана във фокуса на медиите в последните седмици. След като в социалните медии се появиха снимки на булдозери върху пясъчните дюни, последва гневна реакция сред екоактивисти и граждани, добавя Би Би Си и публикува снимката на музиканта Васил Гюров, който алармира за заравняването на дюните край \"Смокиня\".Обширната статия посочва, че българското крайбрежие е било преобразено от бум в строителството в последните десетилетия, а властите биват обвинявани, че допускат актове на „вандализъм\" спрямо околната среда. Медията добавя, че това напомня на преобразяването на испанския курорт Коста Брава през 60-те години.", "date": "2019.01.31", "title": "Би Би Си: Българите осъждат ековандализма край морския бряг"}
{"url": "http://www.cross.bg/parlamentut-vtoro-prie-1595327.html", "text": "/КРОСС/ Парламентът прие на второ четене промените в Закона за горивата, които доведоха до напрежение в бранша. На практика обаче депутатите дадоха срок до шест месеца наредбата за регистрация по закона да бъде готова.Парламентът реши да отпадне и банковата гаранция за бензиностанциите от 20 000 лева, както настояваха собственици на малки обекти.Запазват се ведомствените бензиностанции, от които може да се зарежда строителна и миннодобивна техника, каквито бяха исканията на минно-геоложката и строителната камара.", "date": "2019.01.31", "title": "Парламентът прие на второ четене промените в Закона за горивата"}
{"url": "http://www.cross.bg/pargov-byudzhet-byudzhetirane-1595324.html", "text": "/КРОСС/ ГЕРБ грешат в това, че продължават модела „Софиянски\" на бюджетиране, ние ще предложим алтернативен бюджет след изборите. Това каза пред журналисти председателят на БСП - София Калоян Паргов, предаде Агенция „Фокус\". „Бюджет 2019 е копие на Бюджет 2018 - продължение на едни политики, които наблюдаваме 10 години, за които нито един проблем на София не е решен. Решихме ли проблема с недостига на места в детски заведения?Транспортната схема удовлетворява ли всички като достъпност? Имаме ли преодолян проблем с трафика и задръстванията? Светнаха ли крайните квартали като виенски квартали с хубави улици, хубави плочки и в хубави градинки? Това ли е политиката? Как да подкрепим такава политика? ГЕРБ грешат в това, че най-после трябва да има програмно бюджетиране в Столична община, а не да продължаваме модела „Софиянски\" на бюджетиране.Защото този бюджет е една чисто счетоводна сметка, а не е концентриран израз на политики, какъвто трябва да бъде\", заяви Паргов. На въпрос защо БСП - София не са направили алтернативен бюджет, Паргов отговори, че такъв ще бъде направен догодина след изборите. „Удобно г-жа Фандъкова и колегите от ГЕРБ говорят за алтернатива, но тя е точно това програмно бюджетиране. Когато имаш програма за справяне с детските градини, те трябва да намират числовите изражения. Може ли някой да каже кои са тези квартали, в които имаме недостиг, за да планираме там изграждането?\", коментира той.Паргов посочи, че има 250 млн. лв. рекорден преходен остатък. „И в това удариха рекорда. Това са спестени пари на данъкоплатците или неусвояването е в следствие на некадърност и на несвършена работа? Това са пропуснати ползи. Или може би има нещо положително в това, защото пак щяхме да се натъкнем на схемата „ремонт на ремонта\" или „контрол на контрола\", което явно ще продължи и през тази година, като гледам как са я подкарали\", каза още той. Лидерът на БСП - София коментира, че столицата има нужда от нов бюджет и от нова философия, която да обедини и подреди всички програми и стратегии. „Това е разликата, която ние ще покажем в рамките на следващата година като бюджетиране. А не както подхождат още от времето на Стефан Софиянски - дали е Минко Герджиков зам.-кмет по финанси, или Дончо Барбалов, разлика няма\", заяви Паргов. Той коментира, че за ГЕРБ е практика като замирише на избори да правят рекордни бюджети. „И големи неудачи да представят за големи постижения - те са майстори в това. И този бюджет ще бъде отново бюджетът на лентичките с надеждата, че някой пак ще се излъже\", коментира Паргов.", "date": "2019.01.31", "title": "Калоян Паргов, БСП: Столицата има нужда от нов бюджет и нова философия"}
{"url": "http://www.cross.bg/staiikov-danuchni-staiiko-1595328.html", "text": "/КРОСС/ Специализираната прокуратура поиска постоянно задържане под стража на Стайко Стайков. От прокуратурата съобщиха, че той има ново обвинение - за данъчни престъпления за близо половин милион лева. Първоначалното обвинение на Стайко Стайков бе за участие в организирана престъпна група, създадена с цел разпространение на акцизни стоки без бандерол, пране на пари и данъчни престъпления. Очаква се по-късно днес спецсъдът да реши дали да остави Стайков в ареста. ", "date": "2019.01.31", "title": "Повдигнаха ново обвинение на Стайко Стайков за данъчни престъпления"}
{"url": "http://www.cross.bg/byrgas-narkotichni-zhena-1595330.html", "text": "/КРОСС/ Шестима мъже и жена са задържани за държане и разпространение на наркотични вещества при проведена специализирана полицейска операция в Бургаско.Неутрализирана е мобилна нарколаборатория за производство на синтетични наркотици, иззети са множество наркотични вещества, различни по вид и грамаж, прекурсори за производство им и електронни везни. Това съобщиха от Областната дирекция на МВР в Бургас.От там информираха, че наркотиците са открити при лични обиски, проверки на четири апартамента и избено помещение в Бургас, частен дом в Поморие и лек автомобил \"Ауди\". Задържани са четирима мъже и жена от Бургас, мъж от Димитровград, който бил водач на автомобила, и един мъж от Поморие. ", "date": "2019.01.31", "title": "Арести и в Бургаско след акция срещу разпространението на наркотици "}
{"url": "http://www.cross.bg/chanue-kosmicheski-lynata-1595311.html", "text": "/КРОСС/ Китайският космически апарат \"Чанъе-4\", който на 3 януари кацна на обратната страна на Луната, излезе от спящия си режим, за да продължи изследванията си на естествения спътник на Земята, предаде ТАСС като цитира китайски медии.След кацането си 10 дни апаратът извършваше задачи, свързани с изследване на лунната повърхност, като изпращаше на Земята направени от близко разстояние снимки. Освен това там бе извършен първият в историята биологичен експеримент, довел до покълване на семена от памук на друг космически обект. С настъпването на лунната нощ на 14 януари \"Чанъе-4\" бе приведен в спящ режим.\"Китайският космически апарат \"Чанъе-4\" се събуди в сряда, а луноходът \"Юйту-2\" - във вторник\", оповести Централната телевизия на Китай.\"Чанъе-4\" бе изстрелян от космодрума Сичан в югозападната китайска провинция Съчуан на 8 декември м.г. Основната задача на апарата, включващ спускаем модул и луноход, е да се изследва обратната страна на Луната.Скоро след събуждането можем да очакваме нови интересни снимки и научни данни. ", "date": "2019.01.31", "title": "Китайската сонда на Луната се събуди"}
{"url": "http://www.cross.bg/hora-yvrezhdaniya-nikolov-1595332.html", "text": "/КРОСС/ Възрастните хора над 65-годишна възраст и хора с увреждания скоро ще могат да разчитат на медицинска грижа по домовете с нова програма на социалното министерство.\"Преди 3 години възникна идеята да обединим 2 услуги в едно - социален патронаж и медицинско обслужване. Според  нас по този начин ще осигурим по-добра грижа за  възрастните хора и тези с увреждания, и благодаря на министерството, че подкрепи тази наша идея и я доразви в програма за цялата страна. Голяма част от възрастните хора са самотни, имат нужда от лекар или медицинска сестра, а много от тях нямат възможност да стигнат до здравно заведение\", обясни кметът на Бургас Димитър Николов. Той участва в информационен ден по програма \"Патронажна грижа за възрастни хора и лица с увреждания\",  организиран от Министерството на труда и социалната политика в Бургас със заместник-министър Зорница Русенова, зам.-областния управител Севдалина Турманова, зам.-кметовете д-р Лорис Мануелян и Руска Бояджиева, експерти и представители на социални институции и неправителствени организации.\"Общините ще могат да кандидатстват за финансиране до края на февруари. Програмата е предвидена за 17 000 потребители, като от нея може да се възползва всяка една община\", разясни  на срещата  зам.-министърът  на  труда и социалната политика Зорница Русинова.Комплексната социална услуга ще включва освен познатия социален патронаж и посещение от компетентно медицинско лице, което ще може да прегледа потребителя на тази социална услуга и да даде насоки за лечение или превенция на заболяванията.Медиците от мобилните екипи, посещаващи домовете на възрастните хора, ще извършват първична и вторична профилактика чрез измерване на кръвното налягане, кръвната захар и осъществяват връзката на пациента с общопрактикуващия му лекар, който няма възможност за домашни посещения на адрес. Това е особено важно и за хората с психически разстройства и заболявания като превенция срещу рецидив и влошаване на състоянието.\"При необходимост нашите мобилни екипи ще придружат лицата до болнично заведение, тъй като програмата предвижда и закупуването на автомобили , уточни кметът Николов. Той е категоричен, че идеята, която тръгна от Бургас и вече има подкрепата на МТСП, ще бъде изключително полезна и ще допринесе за повишаване на здравния статус на възрастните хора, които не могат сами да се грижат за себе си, както и тези които са с увреждания или скоро са изписани от болнично заведение след тежко заболяване или интервенция. Услугата ще е от голямо значение и за самотните хора, които живеят както в града, така и в отдалечените квартали на града.Зам.-министър Русинова и кметът Николов посетиха и Дневен център за деца и юноши с увреждания в Морската градина и запознаха присъстващите родители и асистенти с новите възможности, които дава законопроекта за предоставяне на социални услуги. ", "date": "2019.01.31", "title": "Кметът Николов: От Бургас тръгва идеята за нова социална услуга"}
{"url": "http://www.cross.bg/venetzyela-gyaiido-evrodepytatite-1595329.html", "text": "/КРОСС/ Европейският парламент призна Хуан Гуайдо за законен временен президент на Венецуела според действащата в страната конституция. Резолюцията бе приета с 439 гласа \"за\", 104 \"против\" и 88 въздържали се. ЕП призовава върховният представител на ЕС по външната политика и сигурността, както и държавите в Общността, да последват тази стъпка и също да признаят Гуайдо за държавен глава на Венецуела до произвеждането на нови, честни и прозрачни президентски избори. ЕП определя парламента в Каракас като единствения демократичен орган, чиято власт трябва да бъде възстановена и уважавана.Евродепутатите осъждат жестоките насилието, довело до смъртни случаи и настояват властите във Венецуела да прекратят нарушенията на правата на човека, а извършителите на нарушенията да бъдат подведени под отговорност. ЕП подкрепя призива на генералния секретар на ООН за независимо и пълно разследване на извършените убийства. Евродепутатите осъждат задържането на журналисти, които отразяват обстановката в страната и призоват за незабавното им освобождаване. ", "date": "2019.01.31", "title": "ЕП признава Хуан Гуайдо за временен президент на Венецуела "}
{"url": "http://www.cross.bg/ezeroto-vodi-duzhdovnite-1595313.html", "text": "/КРОСС/ Учени от Българска академия на науките се натъкват на смущаващ факт при обработката на данните за изготвянето на последния мониторингов доклад на соленото поморийско езеро. Цифрите ясно показали, че са настъпили промени във водните показатели, което застрашава да унищожи цялата екосистема.Пред Дарик кметът на община Поморие Иван Алексиев съобщи, че е започнала спешна разработка на проект, който да спре процесите и да възстанови нанесените щети. Местната администрация стопанисва лагуната от 2012 г., а три години след това е подписан и договора с БАН за постоянно наблюдение.  Езерото се превръща във водосборен басейнПроблемът идва от дъждовните води, от които солеността на езерото намалява, установили академиците от БАН и експертите на общината. И понеже е солено, този процес може да го промени сериозно и дори да го унищожи, сочи тяхното заключение.„Тук започнаха да зимуват птици, които обикновено се насочват към сладководните водоеми. Това не се е случвало тук. Учените бяха озадачени\", разкри кметът на Поморие.Защо?Преди държавата да реституира десетки имоти край Поморийското езеро, то е било обградено от мащабна система от отводнителни канали. Направени така, че дъждовните води да бъдат отвеждани в морето, те са играели важна роля за балансиране на екосистемата.След възстановяването на собствеността преди години, хората са получили земите си отново. Така тези канали, попадайки в частни терени, са били премахнати, засипани или занемарени и обраснали с гъста растителност. С проливните дъждове през последните години проблемът се е задълбочил. Днес дъждовните води от района се стичат в езерото и водите му започват да губят качествата си. Водата губи солеността си, появяват се и проблеми с добиването на сол, нещо което се прави от векове. За щастие все още не сме регистрирали отклонения в показателите на лечебната кал, но учените са категорични, че ако не бъдат предприети спешни мерки след стотина години съставът на езерото ще е коренно променен - калта ще изчезне, солта също\", обясни Иван Алексиев.По думите му, общината е пред финализирането на проект за изграждането на нови канали за отвеждане на дъждовните води. Паралелно с това ще се работи и за облагородяване на пясъчната коса, която разделя езерото от морето. В зоната, според кмета на Поморие, ще бъде изградена нова алея, ще се постави видеонаблюдение. \"Няма да забравя как играехме край езерото като деца. Тогава, помнят и поморийци, то беше оградено. Имаше определени зони, в които хората можеха да влизат, за да наблюдават птиците. Искаме да защитим езерото и днес\", заяви Алексиев.ПаритеДо месец, проектът, с който да се спаси лагуната, трябва да бъде завършен. Изпълнението му ще бъде обезпечено от Оперативна програма „Околна среда\" чрез Местната инициативна група „Поморие\". За изграждането на каналите ще бъдат необходими 1 млн. лева. ", "date": "2019.01.31", "title": "Учени от БАН: Лечебното поморийско езеро умира"}
{"url": "http://www.cross.bg/otoplyavat-evrostat-doma-1595306.html", "text": "/КРОСС/ През 2017 г. 37% от българите не са могли да си позволят да отопляват достатъчно жилището си, като делът им е най-високият сред страните членки на Европейския съюз, сочат данни на европейската статистическа служба Евростат.Все пак за десет години процентът на българските граждани, които не са в състояние да отопляват адекватно дома си, е намалял почти наполовина. През 2006 г. той е бил 69,5%, а през 2007 г. - 67,4%, сочат още данните на Евростат.Домакинствата у нас с доходи на ниво под 60% от средностатистическите доходи за страната са по-застрашени да живеят в неотоплено жилище, отколкото хората, които разполагат с доходи над този праг - 59,5% спрямо 29,4%.Самотните жени в България е по-вероятно да живеят в недостатъчно отоплено жилище, отколкото самотните мъже - 54,9% спрямо 44,8%. 27,9% от домакинствата с едно дете и 28,9% от домакинствата с две деца в страната ни също не могат да се позволят да отопляват достатъчно дома си, показват още данните на Евростат.Само 8% от населението на Европейския съюз съобщава, че не е могло да си позволи да отоплява адекватно жилището си през 2017 г. Делът достигна пик от 11% през 2012 г., след което непрекъснато намалява, отбелязва Евростат. ", "date": "2019.01.31", "title": "37% от българите нямат възможност да отопляват изцяло дома си"}
{"url": "http://www.cross.bg/pnevmoniya-tezhka-dopulni-1595300.html", "text": "/КРОСС/ 55-годишен мъж е починал след усложнения от вирусно заболяване в Областната болница в Пазарджик, съобщи директорът на лечебното заведение д-р Васил Вълчев, цитиран от \"Фокус\".По думите му мъжът е бил докаран по спешност в Спешното отделение на болницата, след като е боледувал няколко дни вкъщи. Потърсил е лекарска помощ, когато се е почуствал много зле.\"Пациентът е пристигнал в много тежко състояние, с усложнения от прекарано вирусно заболяване и с придружаващи заболявания\", уточни д-р Вълчев. Въпреки усилията на лекарите, мъжът е починал. Той допълни, че в болницата е приета в критично състояние и 26-годишната дъщеря на мъжа, която е с пневмония. В Интензивния сектор на Второ детско отделение на лечебното заведение са настанени и две деца с тежка пневмония.\"Едното дете е на 8 месеца, с тежка пневмония и с мускулна атрофия като придружаващо заболяване. Другото е на 2 години, също е с бронхопневмония и детска церебрална парализа. Грипната инфекция винаги е била много сериозна всяка една година. Има и така наречените мълниеносни форми на грип, като при тях усложненията стават много бързо и са с фатален край\", уточни началникът на детското отделение в МБАЛ-Пазарджик д-р Валентин Данчев.Вчера от лечебното заведение съобщиха, че 2-годишно момиченце от Велинград е починало от грип, вследствие на което е развило тежка двустранна пневмония. Детето е пристигнало в Пазарджик без сърдечна и дихателна дейност.\"Въпреки усилията ни момиченцето почина няколко часа по-късно. Ако бяха довели детето ден по-рано, можеше да го спасим\", допълни д-р Данчев.Той допълни, че при първите оплаквания трябва да започне прием на противовирусни препарати, но не и на антибиотици, ако не са настъпили усложнения. \"При влошено състояние, суха, честа и дрезгава кашлица и затруднено дишане, майките да не лекуват сами децата си, а веднага да потърсят лекарска помощ\", посъветва медикът. ", "date": "2019.01.31", "title": "Мъж почина от вирус в Пазарджик, дъщеря му се бори за живот"}
{"url": "http://www.cross.bg/grypa-obshtinski-byudzheta-1595317.html", "text": "/КРОСС/ „Преди две години предложихме бюджета на София да бъде формиран по коренно различен начин. Тогава, вие г-жо Фандъкова, приехте това наше предложение, имаше и консенсус от всички общински съветници по темата.\" Това заяви в свое изказване председателят на ПП МИР и общински съветник от „Политическа група 5\" в Столичния общински съвет Симеон Славчев по време на обсъждането на бюджета на София за тази година. Славчев припомни, че е в Столичния общински съвет е била сформирана специална работна група, която е съставила нови правила за бюджета. Решенията на групата така и не са били приложени, нито през 2018-та, нито в правенето на бюджета през 2019-та. Председателят на ПП МИР напомни и за извинението, което кметът на София отправи преди една година, на заседание на СОС за приемане на бюджет'2018, както и за ангажимента, който е поела предложенията на работната група да влязат в действие. „Защо това отново не се случи?\", попита Славчев за неизпълненото обещание. „Нашето предложение бюджетът да бъде правен по коренно различен начин е добронамерено и продължава да бъде такова\", каза още той от името на\"Политическа група 5\" и настоя кметът да даде обяснение защо промените не се случват.„Внасяме в Столичен общински съвет доклад, тъй като решението на работната група не беше приведено в действие\", заяви общинският съветник. Докладът е за промяна в Наредбата за съставяне на бюджета на столицата и цели политиките и приоритетите на общината да бъдат обсъждани в комисиите на СОС, и то от март месец, а не през декември. Така ще може навреме да се планират всички дейности за следващата година. Промените целят и да се осигури приемственост в политиките и равномерно развитие за всички райони на София. Това са едни от основните акценти в доклада на „Политическа група 5\", отбеляза Симеон Славчев и заяви, че „Политическа група 5\" ще натисне червения бутон за бюджет 2019, с което се надяват да светне „една огромна червена лампа\" за кмета Фандъкова и в бъдеще поетите към общински съветници и столичани обещания, да бъдат спазвани.", "date": "2019.01.31", "title": " „Политическа група 5” не подкрепя бюджета на София за 2019-та"}
{"url": "http://www.cross.bg/ekologiya-obshtina-kolko-1595316.html", "text": "/КРОСС/ За последните години неизразходваните средства от прехвалените капиталови програми на Столична община са над 430 млн. лв. Това каза пред журналисти общинският съветник от БСП - София Иван Таков, предаде репортер на *Агенция „Фокус\"*. Таков посочи, че зам.-кметовете в Столична община не знаят в какъв размер са бюджетите им за 2019 г. „За поредна година екологията е приоритет на кмета Фандъкова. Зададох ѝ конкретен въпрос - колко са парите за екология за 2019 г. Попитах и в комисията по екология - колко бяха парите за 2018 г. за екология и колко от тях са похарчени? Защото този бюджет освен да продължава да нанася разделение в столицата и не само между кварталите и между гражданите, няма друга особена функция\", заяви той.Таков посочи още, че преходният остатък е 250 млн. лв. „За последните години неизразходваните средства от така прехвалените капиталови програми са над 430 млн. лв. Това са 430 млн. излъгани очаквания и несвършена работа. Затова да се хвалим само с размера нее достатъчно, като няма капацитет на усвояване. Затова ние държахме бюджетът да се гледа в комисиите предварително, да се гледа и капиталовата програма, защото Общинският съвет е този, който трябва да задава философията на развитие на общината. Защото, както виждаме, администрацията явно не се справя достатъчно добре с тази си функция\", каза още той.", "date": "2019.01.31", "title": "Иван Таков, БСП – София: Неизразходваните средства от капиталовите програми на Столична община са над 430 млн. лв."}
{"url": "http://www.cross.bg/pysnaha-toka-na-observatoriyata-v-rozhen-1595318.html", "text": "/КРОСС/ Днес екипите на Електроразпределение Юг, част от групата на EVN България, възстановиха електрозахранването за обсерваторията в Рожен, след като през последните дни достъпът до местата на авариите беше невъзможен. С възстановяването захранването за с. Мугла, което стана на 30 януари, всички населени места, засегнати от тежкия снеговалеж в Родопите през отминалите дни, имат захранване.Екипи на дружеството продължават своята работа в района за подсигуряване на мрежата. Снимката е илюстративна ", "date": "2019.01.31", "title": "Пуснаха тока на обсерваторията в Рожен "}
{"url": "http://www.cross.bg/sofiya-bgnes-byudzhet-1595319.html", "text": "/КРОСС/ Столичният общински съвет прие бюджета на София с 40 гласа „за\" и 18 „Против\", предаде репортер на БГНЕС. Въздържали се нямаше. Така София ще разполага с 1,75 млрд. лв.,за 2019 г.. „Това е бюджет, от който София има нужда, за да продължи да се разраства и развива, даже имаме нужда от по-голям бюджет. Но като се отчитат приходите, които общините могат да реализират, това е максималното, което можем да постигнем\", каза по-рано днес зам.-кметът по финансите Дончо Барбалов.Снимка БГНЕС", "date": "2019.01.31", "title": "Столичният общински съвет прие бюджета на София  "}
{"url": "http://www.cross.bg/sofiya-gara-tzentralna-1595321.html", "text": "/КРОСС/ Съгласно Решение № 4 от 30.01.2019 г. на генералния директор на НКЖИ, след разглеждане, оценка и класиране на подадените оферти на участниците в открита процедура за възлагане на обществена поръчка с предмет „Проектиране и строителство за модернизация на коловозно развитие на Централна гара София и жп участък Централна гара София - Волуяк за проект „2014-BG-TMC-0133-W - Развитие на железопътен възел София: железопътен участък София - Волуяк\", е определен изпълнител по проекта. Участниците са класирани  както следва:Консорциум „Комса - Тракция\"  Участници в обединението: „Комса\" ЕАД и „Тракция ПРК и И\" С.А.Комплексна оценка: 94,74 точки Предложена цена: 189 999 505,57 лева без ДДС.„Терна\" АД  Комплексна оценка: 89,06 точки Предложена цена: 190 800 000,00 лева без ДДС.Предвидените дейности по време на строителството на отсечката са изграждане на нов трети коловоз между жп гара Волуяк и Централна жп гара София, както и модернизация на съществуващото коловозно развитие на двете гари. Предстои още изграждане на нова жп гара Обеля, която ще осъществява още една интермодална връзка със софийското метро.Основни цели при реализирането на проекта са повишаване на оперативната скорост до 160 км/ч за пътнически влакове и до 120 км/ч за товарен жп транспорт, подобряване на безопасността по железопътната линия чрез премахване на железопътни прелези и кръстовища, намаляване на газовите емисии, както и повишаване на удобството и комфорта за пътниците, ползващи железопътния транспорт при крайградски и междуградски пътувания.Проектът ще допринесе още за увеличаване на обема на превозените товари, подобряване качеството на обслужване по отношение на времето за пътуване, осигуряване на мобилност и достъпност до железопътната инфраструктура за всички потребители, в това число и за хората с намалена подвижност. Проект „Проектиране и строителство за модернизация на коловозно развитие на Централна гара София и ж.п. участък Централна гара София - Волуяк за проект „2014-BG-TMC-0133-W - Развитие на железопътен възел София: железопътен участък София - Волуяк\" се финансира от Механизма за свързана Европа и съфинансира от ДП Национална Компания „Железопътна инфраструктура\". ", "date": "2019.01.31", "title": "НКЖИ определя изпълнител за ЖП отсечката София-Волуяк"}
{"url": "http://www.cross.bg/slyzhitel-distziplinarno-rogachev-1595312.html", "text": "/КРОСС/ Дисциплинарно уволнен е служител от състава на Областната дирекция на МВР в Пазарджик, съобщиха от ведомството. Става дума за автоконтрольор от Велинград, заснет през декември от охранителните камери да напада и бие с юмруци служител на бензиностанция в курорта. По време на побоя полицаят е на дежурство и униформен.Скандалът избухна, след като пострадалият Иван Китанов разпространи клипа в социалните мрежи и подаде сигнал на спешния телефон 112.Шефът на дирекцията комисар Йордан Рогачев е разпоредил незабавна проверка, като материалите от нея са докладвани и на прокуратурата. Спрямо униформения е образувано дисциплинарно производство за извършеното от него грубо нарушаване на етичните норми за поведение на държавните служители в МВР.След приключване на производството със заповед на комисар Рогачев на полицая е наложено най-тежкото дисциплинарно наказание - уволнение. ", "date": "2019.01.31", "title": "Уволниха дисциплинарно полицай за побой над служител в бензиностанция "}
{"url": "http://www.cross.bg/polsha-meso-govezhdo-1595320.html", "text": "/КРОСС/ Полша е изнесла 2700 кг. съмнително говеждо месо в страни от Европейския съюз, обяви ръководителят на полската ветеринарна служба Павел Немчук, цитиран от \"Ройтерс\".По-рано тази седмица полските власти разпоредиха проверка на всички кланици в страната, след журналистическо разследване на местна телевизия, което показва как заразено месо се подготвя за продажба в страната и чужбина.Болни животни, които дори не могат да вървят сами, е първото, което репортерът под прикритие вижда в кланица в североизточна Полша. Въпреки че кравата е видимо болна, му е наредено да я заколи и разфасова. Практика, която не смущава останалите работници.Немчук заяви, че месото е било изнасяно за Румъния, Швеция, Унгария, Естония, Финландия, Франция, Испания, Литва, Португалия и Словакия. Полша произвежда около 560 хил. тона говеждо на година, като 80-85% се изнасят. ", "date": "2019.01.31", "title": "Полша е изнесла 2700 кг съмнително говеждо месо в страни от ЕС"}
{"url": "http://www.cross.bg/tona-dvizhenieto-hemys-1595322.html", "text": "/КРОСС/ Временно е ограничено движението при км 47 на АМ „Хемус\" на пътен възел „Ботевград\" в посока София поради аварирал тежкотоварен автомобил.Обходният маршрут за автомобили до 12 тона се осъществява по  АМ \"Хемус\" - път I-3 Правец - Трудовец - Ботевград - АМ „Хемус\". Тежкотоварните автомобили над 12 тона изчакват на място.  ", "date": "2019.01.31", "title": "Аварирал камион блокира движението до Ботевград"}
{"url": "http://www.cross.bg/penev-zhivkova-dela-1595307.html", "text": "/КРОСС/ Адвокат Емилия Живкова, която защитава интересите на Любослав Пенев, разкри пред Българската свободна телевизия, че се извършва пълна ревизия на БФС от НАП. По време на проверката ще се разгледат всички финансови транзакции, извършени от футболната централа през последните 10 години.На 17 януари БФС публикува съобщение, че Върховният касационен съд е отхвърлил жалбата от страна на Пенев срещу проведения конгрес на 16 февруари 2018-а. Решението не подлежи на обжалване и по този начин трябваше да се сложи край на претенциите от страна на Пенев. Но адвокат Живкова разкри, че ще се образуват две нови дела срещу избора на Борислав Михайлов за президент на футболната централа.\"Сега започваме по същество - заяви юристката. - Ще образуваме две нови дела, с които БФС ще има удоволствието да се запознае. Молбата на г-н Пенев не е скъсана и не се слага край на съдебните му дела.\"Според нея поне петима очевидци могат да потвърдят, че Михайлов лично събирал бюлетини и проверявал кой за кого е гласувал, както и че не само е ръководил конгреса, но и е подписал протокола за своя избор. Друг скандален епизод от конгреса, според Живкова е, че при броенето на гласовете 10 добре сложени мъже са застанали като завеса около изсипаните урни и след пет минути резултатите са обявени\".В съдебния иск ще се настоява за свикване на извънреден конгрес на БФС и приемане на нов устав на футболната централа заради несъвършенствата на настоящия.Живкова оспори и строежа на базата на националните отбори, където вече са и основните офиси на БФС. Това е нещо, на което години наред собственици на имоти в Бояна се противопоставяха.\"Има решение на Министерския съвет, подписано от министър, по което се предоставя безвъзмездното право на строеж на частна организация, каквато е БФС, на която не е възложено със закон да упражнява държавни функции в областта на спорта - изтъкна Живкова. - Футболният съюз почти не се различава от прийомите на \"белите якички\", когато трябва да се усвои обществен ресурс за лични цели. Българският футбол е една пералня на пари. Нека правоприлагащите органи да попитат къде, в кой ден и час се провеждат сбирките, на които се уточняват резултатите на първенствата. Има доказателства за това.От БФС все още не са публикували своята официална позиция по случая. ", "date": "2019.01.31", "title": "Любослав Пенев атакува БФС с две нови дела"}
{"url": "http://www.cross.bg/otpysk-zaetost-promeni-1595285.html", "text": "/КРОСС/ По-либерални форми на заетост, по-свободно уволнение на служители, по-кратък отпуск, повече възможности за извънреден труд. Това са основните искания, посочени в предложение на Българската стопанска камара до социалния министър Бисер Петков за започване на обществен дебат за съществени промени в Кодекса на труда, съобщава в. \"Сега\".У нас в момента има значителни проблеми на пазара на труда - ниска заетост, високо равнище на \"реална безработица\", висок дял икономически неактивни лица, недекларирана заетост, нисък дял на гъвкава заетост, дефицит на кадри, мотивират се от камарата. В същото време трудовото законодателство е остаряло, свръхвзискателно, противоречиво и неадекватно. Действащият у нас Кодекс на труда е в сила от 1987 г., приет е в условията на командно-планова икономика, при коренно различни обществени условия. Затова според бизнеса следва да се пристъпи към изготвяне и приемане на нов Кодекс на труда.Работодателите очертават няколко проблемни области, в които от години настояват за промени. Искат да се разшири възможността работодателят едностранно да прекратява трудовия договор по своя инициатива (срещу 4-месечно обезщетение), не искат да плащат обезщетения при прекратяване на договора на служител в пенсия, освен ако той не си тръгва по инициатива на шефа (сега независимо от причината за уволнението в този случай човек си тръгва с минимум 2 заплати, а ако е работил 10 и повече г. във фирмата, с шест). Искат и промени в закрилата от уволнение на хора с увреждания, в квотите за трудоустрояване и за назначаване на хора с увреждания.Друг кръг промени са насочени към по-гъвкава заетост. Защитата в последните години срещу серийни срочни договори трябва да се либерализира, като се даде възможност за повторно сключване на срочен трудов договор за срок до 5 г., искат от камарата. Те предлагат у нас да се въведе почасов договор от типа \"договор с нулеви часове\", да се облекчат условията за сключване на договори за надомна работа и работа от разстояние, а земеделските договори да станат почасови, не само еднодневни, като се въведат направо електронни ваучери за сезонна заетост. Друго искане тук е да се разкрепостят агенциите за временна работа, които отскоро са регламентирани в законодателството.Бизнесът не пропуска и някои видове отпуск, с които е несъгласен. Най-вече става дума да се елиминира натрупването на отпуск върху отпуск, вкл. при майчинство и отглеждане на дете. \"Ползването на допълнителни 40 дни основен платен годишен отпуск от майка, която е била вече две години в отпуск по майчинство, е за сметка както на работодателя, така и на останалите работници и служители\", изтъкват от БСК. От друга страна, те предлагат по-адекватна форма на родителски отпуск, в който майката да работи на непълен работен ден, като получава и обезщетение.Доста сериозни промени се искат по отношение на работното време. Тук бизнесът иска да отпадне забраната за извънреден труд (сега той се позволява само по изключение), а максималният брой работни часове извънреден труд в рамките на една календарна година да се увеличи от 150 на 300 часа. Работодателите държат и на по-големи права за въвеждане на непълно работно време по икономически причини - от 3 на 6 месеца в годината. ", "date": "2019.01.31", "title": "Бизнесът иска лесно да уволнява, повече извънреден труд и по-малко отпуска"}
{"url": "http://www.cross.bg/telk-chasa-lovech-1595305.html", "text": "/КРОСС/ Председателката на ТЕЛК в Ловеч д-р Донка Минкова е арестувана, научи Dir.bg от източници в МБАЛ \"Проф. д-р Параскев Стоянов\". От вчера в лечебното заведение текат процесуално-следствени действия, като кабинетът за ТЕЛК е заключен.По неофициална информация, се касае за взимане на подкупи, като има още един задържан за 72 часа, който е играл ролята на посредник.От държавното обвинение съобщиха, че окръжният прокурор Валентин Вълков ще съобщи подробности на брифинг в 14.30 часа. ", "date": "2019.01.31", "title": "Арестуваха председателката на ТЕЛК в Ловеч"}
{"url": "http://www.cross.bg/tompsun-nyama-ryabkov-1595284.html", "text": "/КРОСС/ Няма напредък в руско-американските дискусии по Договора за ликвидиране на ракетите със среден и малък обсег (ДРСМО). Това заяви днес руският заместник-министър на външните работи Сергей Рябков, цитиран от ТАСС. \"За жалост напредък няма. Позицията на американската страна е доста твърда, ултимативна\", каза Рябков след среща в Пекин със заместник държавния секретар на САЩ по контрола над въоръженията и международната сигурност Андреа Томпсън. \"Казахме на американската страна, че не можем да разговаряме в режим на опити да се шантажира Русия\", отбеляза той. По думите му \"естествено няма никаква реакция на изискванията\" на Москва, засягащи \"американските универсални пускови установки от комплексите \"Иджис ашор\", разположени вече в Румъния и каквито ще се появят скоро и в Полша\". \"Няма никакво движение\" и по въпроса за използването от САЩ на ракети мишени, чиито характеристики според Русия ги правят \"практически идентични на балистични ракети със среден обсег, няма движение по повод дроновете\", каза руският дипломат. САЩ се готвят да започнат шестмесечната процедура по изтегляне от договора на 2 февруари, заяви по-рано Томсън след решението на президента Доналд Тръмп страната да излезе от споразумението. Рябков и Томпсън представляват своите държави на приключващата днес в Пекин двудневна конференция на страните от \"ядрената петорка\", на която се обсъждат главно мерки в подкрепа на режима за неразпространение на ядрените оръжия. Русия, Великобритания, Франция, Китай и САЩ са представени на равнище заместници или помощници на външните министри. Предходната среща на \"ядрената петорка\" се състоя през 2016 г. във Вашингтон. Съединените щати трябва да притежават модерни и надеждни системи за ядрено възпиране, способни да гарантират сигурността на Америка и съюзниците й, заяви днес на форума Андреа Томпсън. В същото време тя подчерта, че САЩ \"не създават нови оръжия и не търсят ядрени цели по земното кълбо\". Съединените щати изцяло спазват поетите ангажименти във връзка с неразпространението на ядрените оръжия, увери Томпсън.", "date": "2019.01.31", "title": "Няма напредък в руско-американския диалог по договора за ракетите със среден и малък обсег"}
{"url": "http://www.cross.bg/stolipinovo-romskata-napadenie-1595308.html", "text": "/КРОСС/ Четирима души са задържани при снощи срещу наркоразпространението в пловдивския етнически квартал Столипиново - съобщи заместник-окръжният прокурор на Пловдив Галина Андреева.Трима от тях са задържани до автомобил, в който впоследствие бил открит половин килограм хероин.Задържането на четвъртия мъж е станало на улицата пред заведение в квартала. При ареста клиентите на заведението излезли отвън и започнали да отправят заплахи към цивилните полицаи, осъществяващи акцията. Това наложило и намесата на специалните полицейски сили, чиито служители върнали клиентите обратно в заведението и така до сблъсък не се е стигнало.Впоследствие роми от Столипиново започнали да звънят на свои познати в ромската махала на Асеновград, като им казали, че срещу тях се готви нападение. Самите жители на махалата подали сигнал на тел. 112, че им готвят нападение. Полицията веднага е извършила проверка, която установила, че никой не е предприел подобни действия.В прокуратурата до този момент не е постъпвал сигнал или жалба за пострадали хора от ромската махала в Асеновград - увери прокурор Андреева. ", "date": "2019.01.31", "title": "Половин килограм хероин е открит при снощните арести в \"Столипиново\""}
{"url": "http://www.cross.bg/informatziya-iioncheva-elena-1595310.html", "text": "/КРОСС/ Говорителят на ПГ на \"БСП за България\" Елена Йончева заяви, че от БСП са готови да внесат в прокуратурата сигнала \"Ало, Банев съм\". \"Прокуратурата се самосезира в момента, в който изнесохме информация по тази афера. Чакам от прокуратурата да се свържат с мен и аз ще предоставя цялата информация, с която разполагам\", каза говорителят на ПГ на \"БСП за България\", цитирана в съобщение на пресцентъра на партията.Зам.-председателят на ПГ на \"БСП за България\" Драгомир Стойнев призова да не се всява допълнително напрежение. Той се възмути от истерията, според него, по казус, който трябва да се провери от институциите, и по който опозицията има съмнения \"за впечатляваща корупция\". И сега - истерия, цял ден слушаме какви ли не изявления, дава се акъл как да работят институциите, реагира Стойнев, цитиран от БТА, на опитите журналистите да попитат Йончева дали е проверила източника си на информация. Опозицията има съмнения за впечатляваща корупция, а Елена Йончева е коректна и дава информация - в момента тя очаква да бъде поканена в прокуратурата възможно най-скоро, за да я представи\", заяви той.От вчера държавата ни за пореден път е разтресена от скандал за корупция при управляващите, след като Елена Йончева и колеги депутати изнесоха информация. Разбира се, реакцията на управляващите не закъсня, но тя е паническа, объркана, противоречива и изобилства от лъжи, заяви от парламентарната трибуна председателят на БСП Корнелия Нинова. Този случай не е единичен, а е поредният за управлението на всички правителства на Бойко Борисов. Имахме \"Ало, Вальо\", \"Ало, Кокинов\", сега имаме \"Ало, Банов\". Общото за трите кабинета на Борисов е \"Ало, корупция\", \"Ало, кражби\", отбеляза в декларация тя. ", "date": "2019.01.31", "title": "Елена Йончева чака прокуратурата да се свърже с нея по аферата с Боил Банов"}
{"url": "http://www.cross.bg/retzesiya-konte-ikonomikata-1595294.html", "text": "/КРОСС/ Италианският премиер Джузепе Конте призна това, което икономистите вече знаеха, а именно, че икономиката на страната е в рецесия.По време на събитие в Милано министър-председателят посочи, че икономиката по всяка вероятност се е свила през четвъртото тримесечие, изпращайки Италия в рецесия, която допълнително ще увеличи натиска върху плановете за разходи на правителството.\"Очаквам по-нататъшно свиване на брутния вътрешен продукт\", посочи той, цитиран от Bloomberg.Изказването му от сряда вечерта повдига завесата ден преди официалните предварителни данни за БВП през четвъртото тримесечие да бъдат публикувани в четвъртък по обяд.\"Анализаторите ни казват, че по всяка вероятност ще пострадаме още малко в началото на тази година, но налице са всички елементи за възстановяване през втората половина\", допълни още Конте. Прогнозата на икономистите е през последните три месеца на годината свиването да е от 0,1%.Според опозиционния депутат от Демократическата партия Луиджи Маратин премиерът или е получил данните предварително, или е \"наясно колко сериозна е ситуацията до такава степен, че не се нуждае от официални данни, за да осъзнае, че сме в рецесия\".По време на събитието в Милано Конте отрече да е виждал предварително данните.Досега правителството пренебрегваше опасенията, че страната се е запътила към рецесия, посочвайки, че мерките в новия бюджет ще стимулират икономиката. Едва миналата седмица в интервю за Bloomberg от Давос Конте заяви, че очаква БВП да нарасне с до 1,5% тази година и отхвърли необходимостта от коригиране на бюджета за спазване на целите. ", "date": "2019.01.31", "title": "Италия призна, че е в рецесия"}
{"url": "http://www.cross.bg/maslarova-emiliya-sotzialen-1595314.html", "text": "/КРОСС/ Бившият социален министър Емилия Масларова осъди България в Европейският съд по правата на човека. Тя трябва да получи общо 8 000 евро за неимуществени вреди, нанесени й от воденото срещу нея дело за длъжностно присвояване, което приключи с оправдателна присъда през 2015 година.Бившият социален министър Емилия Масларова осъди България в Европейският съд по правата на човека. Информацията е от съдът в Страсбург. Държавата трябва да й плати 5 000 евро за неимуществени вреди и 3 000 евро разноски по делото. Според ЕСПЧ България е нарушила презумпцията за невинност и правото на защита на бившия социален министърСлед близо петгодишна съдебна сага Емилия Масларова беше оправдана от българския съд през 2015 г. Делото срещу бившия министър на труда и социалната политика в правителството на Тройната коалиция - Емилия Масларова се водеше по обвинения срещу нея и още петима души за длъжностно присвояване в особено големи размери. Според тезата на прокуратурата, Масларова и останалите подсъдими са присвоили 11 от общо 19 милиона лева отпуснати за ремонта на социален дом в Стара Загора. ", "date": "2019.01.31", "title": "Емилия Масларова осъди България в Страсбург"}
{"url": "http://www.cross.bg/kozhata-kozha-viktoriya-1595288.html", "text": "/КРОСС/ Поддръжката и грижата за кожата са напълно задължителни елементи в ежедневната ни рутина. Независимо дали генетично имаме безпроблемна кожа, пак трябва да проявяваме контрол над начина си на живот - хранене, приемане на течности, достатъчно сън и т.н.Не е задължително грижата за кожата да бъде изключително сложна, ангажираща и струваща купища пари. Виктория Бекъм разкри своята малка тайна, която се оказа много проста, пише списание Eva:\"Ям сьомга всеки ден. Природата не ме е надарила със съвършена кожа и дълги години се борех с много неразположения. Дерматологът ми - д-р Харолд Лансър - е невероятен. Той разбра какво ми липсва и как да постигна лесно съвършена кожа. Посъветва ме да ям колкото се може по-често сьомга, ако мога - всеки ден. В началото ми прозвуча налудничаво, но резултатите започнаха да говорят сами за себе си. Хранителните навици се оказаха определящи за състоянието на кожата ми\", споделя Виктория.Защо сьомгата оказва такова невероятно влияние върху кожата? Тази риба е изключително богата на Омега-3 мастни киселини, които редуцират бръчките, пазят порите чисти, а кожата остава хидратирана и сияеща. Това е перфектният начин за постигане на съвършен баланс - кожа, която не е нито суха, нито мазна. Сьомгата съдържа и витамин А, който е ключов антиоксидант, предпазващ кожата от стареене и помагащ за регенерирането на клетките. Освен това, ако я включите в менюто си, ще си добавяте и необходимото желязо и протеини. Всичко това се отразява освен на състоянието на кожата, така и на косата и ноктите. ", "date": "2019.01.31", "title": "Тайната на Виктория Бекъм за красива кожа"}
{"url": "http://www.cross.bg/yanyari-mesetz-godini-1595309.html", "text": "/КРОСС/ Служители на сектор „Измами\", ГДНП и СДВР разкриха телефонна измама, осъществявана почти цял месец. Жертвата - 71-годишен мъж от столицата, който в периода от 8 до 10 януари предал на измамници сумата от над 100 000 лева. Парите той оставял в района на Транспортна болница. На 23 януари сценарият продължил - измамниците го убедили да продаде недвижим имот, и след това да им предаде парите от продажбата, като сделката е трябвало да се осъществи на 30 януари. При проведена на 30 януари операция от служители на сектор „Измами\", ГДНП и СДВР, са задържани двама куриери - мъж на 61 години, с криминалистическа регистрации за престъпление по чл. 209 от НК и дъщеря му, на 33 години. При проведени процесуално-следствени действия са намерени и иззети парите, предмет на престъпното посегателство, мобилни телефони и СИМ-карти, които имат отношение към престъпната им дейност.Двамата куриери са задържани, образувано е досъдебно производство. Работата продължава под надзора на прокуратурата.При друга специализирана полицейска операция, проведена на 28 януари от служители на ГДНП и Седмо РУ-СДВР е разкрита друга телефонна измама спрямо възрастна жена от София. Непосредствено след вземането на 1400 лв. е задържан мъж на 30 години, куриер. При проведените процесуално-следствени действия са намерени и иззети инкриминираната сума, както и вещи и предмети, които имат отношение към осъществяваната от мъжа криминална дейност. Установено, че той е действал в условията на продължавано престъпление, като е съпричастен и към измама, извършена на 9 август 2018 г. в София за сумата от 4000 лева. Събрани са данни и се изяснява съпричастността му към други телефонни измами, извършени в периода от месец август 2018 г. до месец януари 2019 г. Материалите са докладвани на прокуратурата, работата продължава под наблюдението на държавното обвинение. ", "date": "2019.01.31", "title": "Измамници измъкнаха 100 хиляди лева от софиянец, разкрити са"}
{"url": "http://www.cross.bg/donev-film-filma-1595301.html", "text": "/КРОСС/ Комедията \"Уют\" е първият филм на Камен Донев, човекът, който пълни без проблем \"Арена Армеец\" и Зала 1 на НДК с театралните си постановки.Във филма се разказва за две приятелски семейства, чиито взаимоотношения се развалят, след като едното печели големия джакпот от тотото.Продукцията е заснета без финансова помощ от държавата в продължение на близо две години, а Донев работи и върху сценария на лентата, заедно с приятеля си Борис Радев.В каста на филма ще видим и други добре познати имена - Стефка Янорова, Албена Колева, Вальо Танев, Захари Бахаров, Ники Сотиров, Ани Пападополу и др.\"Първоначално идеята беше за филм по повестта на Йордан Йовков \"Жътварят\", но не бях подкрепен от държавата за пореден път, свикнах с това и реших да финансирам собствен филм. И се спрях върху три мои едноактни пиеси, които преработихме, заедно с моя приятел Борис Радев и се получи филмът \"Уют\". Това са едни семейни, тежки взаимоотношения - в комедиен аспект. Мисля, че се получи това, което аз исках. Моето чувство за хумор и моя светоглед, към нашия бит.\"Темите във филма са взаимоотношенията със съдбата, с парите, със съседите, бъдещето, как живеем, с какви темпове, с какви обороти, какво даваме, какво искаме, как се разминаваме, такива неща...\" казва Донев в интервю за Дарик радио.Официалната премиера на \"Уют\" с режисьор Кемен Донев е предвидена за 22 март, а трейлърът вече върви по столичните кина. \n\t\t\t\t\t ", "date": "2019.01.31", "title": " Камен Донев дебютира като филмов режисьор с комедията \"Уют\"  (видео)"}
{"url": "http://www.cross.bg/dzhenifur-lopes-predizvikatelstvo-1595250.html", "text": "/КРОСС/ Преди 10 дни Дженифър Лопес и любимият ѝ Алекс Родригес отправиха предизвикателство в социалните мрежи, а именно 10 дни без захар и въглехидрати.Двойката, която доста често публикува снимки от фитнес залата, този път реши да сподели своите навици в храненето, или по-точно да ги промени.През последната седмица музикалната звезда и бившият бейзболист информираха последователите си в Инстаграм с какво се хранят и как им се отразява режимът, насърчавайки и други да опитат.Родригес наблегна на месото, а Джей Ло на зеленчуците.В края на 10-дневното предизвикателство 49-годишната Дженифър Лопес изглежда в завидна форма.Певицата публикува снимка по спортен екип и от думите ѝ изглежда вече е свикнала с това да не похапва сладко. ", "date": "2019.01.31", "title": "След 10-дневния режим без захар Джей Ло е в супер форма"}
{"url": "http://www.cross.bg/steel-john-rodni-1595296.html", "text": "/КРОСС/ John Steel ще открият концерта на Uriah Heep в София следващата седмица! Събитието ще се проведе в столичната зала \"Универсиада\" на 6 февруари, от 19:00 часа.John Steel (\"Джон Стийл\") е несъмнено една от най-интересните родни групи. Кратката им история започва от градчетата Харманли и Хасково още през 2007 г. когато Иван Сталев (китара) и Живодар Димитров (барабани) създават проект с името Ivan Stalev Guitar Show, а малко по-късно преименуват в John Steel. С времето групата минава през много трансформации и се премества в Пловдив. Следват натрупване на концерти, авторска музика, проекти с различни родни музиканти, награди за китаристи, вокалист , Гранд При, първо място и запис в Първо студио на БНР от Поп Рок Фест Несебър в няколко поредни години, първо място на рок фестивал, финал на Евровизия 2011, международни участия в Турция, Гърция, Румъния и Сърбия, месечен и годишен хит на музикалната класация \"Черната овца \" на радио Стара Загора 2013 и месечен хит за май 2014.John Steel записват първия си албум \"Freedom\" с легендарния вокалист Blaze Bayley (ex Iron Maiden, Wolfsbain) през 2015 година. Последвалото представяне на творбата и съвместните концерти предизвикват и официално изказване от страна на британската звезда, че за напред на Балканския полуостров ще работи само с тях.Песента \"Nightmare\" престоява 45 седмици във топ 10 на радио Z-rock у нас и поставя своеобразен рекорд, след като печели и 7 пъти класацията. От албумът са продадени над 3500 диска, а може да бъде открит и във всеки голям магазин в света. ", "date": "2019.01.31", "title": "Българската банда \"Джон Стийл\" ще подгряват Uriah Heep "}
{"url": "http://www.cross.bg/dolara-feiisbyk-mlrd-1595282.html", "text": "/КРОСС/ Фейсбук отчита по-високи приходи в сравнение с очакванията на \"Уолстрийт\" за последното тримесечие на 2018 г. въпреки сериозните разходи за сигурност. Това се отнася също за годишната печалба, поскъпват и акциите на компанията, предаде Асошиейтед прес.Вчера Фейсбук обяви, че за периода октомври-декември компанията е спечелила 6,9 милиарда долара или 2,38 долара за акция. Това е с 61 процента повече в сравнение със същия период на предходната година, когато приходите бяха 4,3 млрд. долара или 1,44 долара за акция. Анализатори, анкетирани от компанията \"Факт сет\", очакваха 2,18 долара за акция.Годишната печалба се е увеличила с 30 процента и възлиза на общо 16,9 млрд. долара при очаквани 16,4 млрд. долара.В резултат само за часове акциите на Фейсбук поскъпнаха с близо 7 процента.Социалната мрежа е тормозена от скандали за защитата на личната информация и заплаха да й бъдат наложени регулации. Това обаче не й пречи да увеличава приходите и потребителите си. Сега социалната мрежа има 2,32 млрд. потребители месечно, което е с 9 процента повече на годишна база и което също надминава очакванията на анализаторите. ", "date": "2019.01.31", "title": "Фейсбук отчете по-високи приходи от очакванията на Уолстрийт"}
{"url": "http://www.cross.bg/lynata-izlitane-katzane-1595281.html", "text": "/КРОСС/ Руската ракетно-космическа корпорация (РКК) \"Енергия\" представи схема на полет и последващо кацане на космонавти на Луната в рамките на конференцията \"Корольовски четения\", предаде ТАСС.Перспективният транспортен кораб (ПТК) \"Федерация\" и лунният комплекс за излитане и кацане ще бъдат изстреляни към Луната поотделно с тежки ракети \"Ангара\". Първи ще бъде изстрелян комплексът за излитане и кацане, който ще достигне окололунна орбита (на височина примерно 100 км) и там ще чака \"Федерация\" шест месеца.Когато транспортният кораб \"Федерация\" и лунният комплекс за излитане и кацане се скачат, космонавтите ще преминат на борда на комплекса. След това ще кацнат на Луната и ще пребивават и работят на повърхността й.На връщане от повърхността на Луната ще се отдели само модулът за излитане. Той ще се скачи с \"Федерация\" и космонавтите ще преминат на кораба, който ще се върне на Земята след отделянето на модула за излитане.През март в базата на руския Институт по медико-биологични проблеми ще започне втората част на експеримента \"Сириус\", който ще симулира полет до Луната и работа на повърхността й. В него ще участват шестима доброволци - трима мъже и три жени. Експериментът ще продължи четири месеца. ", "date": "2019.01.31", "title": " Русия представи план за кацането си на Луната "}
{"url": "http://www.cross.bg/samolet-kraii-more-1595297.html", "text": "/КРОСС/ Няколко самолета от ВВС на САЩ са провели осемчасово разузнаване по крайбрежието на Крим, съобщава „Известия\".Първи над акваторията на Черно море е забелязан разузнавателен RC-135V, който е излетял от базата на остров Крит. След него от британската база „Милдънхол\" е изпратен „Боинг\" KC-135R.По-късно край бреговете на Крим е идентифициран и базираният в Гърция самолет за радиоелектронно разузнаване на ВМС на САЩ „Локхийд\" ЕР-3Е.Два часа след това от авиобазата на НАТО Сигонела на остров Сицилия е излетял патрулен самолет на американските ВМС „Боинг\" P-8A Посейдон.В понеделник, 28 януари, край  руските граници бяха забелязани три американски разузнавателни самолета.Те преминали край Калининградска област, покрай границите на Петербургска и Псковска област и над Балтийско море.На запис, публикуван от руското министерство на отбраната, се вижда как изтребител Су-27, прехваща американски самолет за наблюдение P-8A Посейдон, който се е насочил към границата на Русия, летейки над неутралните води на Балтийско море.След като американският самолет сменил посоката, изпратеният СУ-27 се върнал в базата си. От Пентагона не са коментирали досега инцидента. ", "date": "2019.01.31", "title": "Американски самолети разузнават край Крим"}
{"url": "http://www.cross.bg/ninova-nito-ypravlyavashtite-1595293.html", "text": "/КРОСС/ Оглушително е мълчанието на премиера за \"Ало, Банов съм\" - няма сини и червени лампи, изведнъж светлините в Министерски съвет угаснаха. Това каза лидерът на БСП Корнелия Нинова в декларация от името на група, предаде \"Фокус\".\"Уважаеми български граждани и колеги, от вчера държавата ни за пореден път е разтресена от скандал за корупция при управляващите, след като Елена Йончева и колеги депутати изнесоха информация. Разбира се, реакцията на управляващите не закъсня, но тя е паническа, объркана, противоречива и изобилства от лъжи\", отбеляза Нинова.На 30 януари депутатът от БСП Елена Йончева представи запис от разговори на Боил Банов през 2016 г., когато беше заместник-министър на културата. В него той съдейства за опрощаването на 700 хиляди лева неустойка на фирмата-строител на античния културен комплекс \"Сердика\" - Ларгото.\"Депутати от ГЕРБ веднага нарекоха изнесената информация компромат и помия, но вицепремиерът (Томислав) Дончев разпореди проверка. В коя държава вицепремиер разпорежда проверка на компромати и се занимава с помия. Компроматите и помията се отхвърлят безапелационно\", каза Корнелия Нинова. Тя посочи, че управляващите се оплитат в лъжи и визира изказването на кмета на София Йорданка Фандъкова. \"Защо г-жо Фандъкова, се объркахте? Уж общината не участвала, но давала 6 млн. лв. Това са парите на софиянци\", подчерта Нинова.\"Продължавам с лъжите - Елена Йончева и БСП не са подали нито един сигнал до органите нито за оградата, нито за \"Кумгейт\", нито за строителство на пътища\", каза Нинова и визира редицата сигнали по тези случаи.\"Вчера главният прокурор се самосезира. Надявам се, че по същия начин прокуратурата ще се самосезира и ще влезе в Министерството на регионалното развитие, където този проект се одобрява и съгласува\", добави лидерът на БСП. ", "date": "2019.01.31", "title": "Нинова: Премиерът оглушително мълчи за \"Ало, Банов съм\""}
{"url": "http://www.cross.bg/direktor-angelov-denitza-1595283.html", "text": "/КРОСС/ Срещу Ангел Ангелов, посочен от министъра на културата Боил Банов като човека, който го е рекетирал със записи, има сигнали, че е правил опити да заплашва директора на Изпълнителна агенция „Оперативна програма „Наука и образование за интелигентен растеж\". Това каза в предаването „Тази сутрин\" по bTV заместник-министърът на образованието и науката Деница Сачева.Ангелов работи в Министерството на образованието от септември 2016 г. и в момента е в изпълнителната агенция.„Името на този човек ни стана известно през декември, когато за първи път получихме информация за това, че е  направил опити да заплашва изпълнителния директор на агенцията и да упражнява върху него натиск в полза на определени изпълнители за определени проекти\", каза Сачева.По думите ѝ има данни, че Ангелов е свързан с лица, които работят по европроекти и искат проектите да отиват в полза на конкретни изпълнители.„През януари т.г. изпълнителният директор ни информира за това, че има два притеснителни случая около него. В началото на януари му е спукана едната гума на автомобила, по-късно са му спукани и четирите гуми. Подал е сигнал в районното управление и в момента се води разследване, за да се види има ли връзка между заплахите и изнудването и тези инциденти\", отбеляза заместник-министърът. Тя беше категорична, че изпълнителният директор на агенцията Кирил Гератлиев не е виновен, тъй като не е подписал нито един от договорите, принуждаван да подписва.„В МОН Ангелов попада след конкурс, а дали е бил уволнен от Министерството на културата, предполагам, че лесно може да се установи с документи. Има конкурс, след което е назначен държавен експерт през септември 2016 г.\", изтъкна още Деница Сачева. ", "date": "2019.01.31", "title": " Деница Сачева: Има сигнали, че Ангел Ангелов е опитвал да заплашва директор в МОН"}
{"url": "http://www.cross.bg/iran-bulgariya-zhelyazkov-1595298.html", "text": "/КРОСС/ Иран има активен партньор в лицето на България за развитието на мултимодалния коридор Черно море-Персийски залив. Това заяви министърът на транспорта, информационните технологии и съобщенията Росен Желязков в рамките на работна среща със заместник-министъра на външните работи на Ислямска република Иран д-р Сейед Аббас Арагчи.„Двете държави имат традиционно добри отношения в сухопътния транспорт, които са базирани на геостратегическото положение на България и този потенциал трябва да бъде ползван и занапред\" посочи още министър Желязков. Двамата обсъдиха предстоящата 19-та сесия на Смесената българо-иранска комисия за икономическо и научно-техническо сътрудничество, както и дневния ред за нейното провеждане. Тя се съпредседателства от министрите на транспорта и е планирана за средата на април.  ", "date": "2019.01.31", "title": "Министър Желязков: Иран може да разчита на България за коридора Черно море-Персийски залив"}
{"url": "http://www.cross.bg/tyrizum-tzentrove-hoteli-1595295.html", "text": "/КРОСС/ Над 380 компании са заявили участие в туристическото изложение \"Ваканция и спа експо\", което ще бъде открито на 14 февруари в Интер експо център - София, съобщиха организаторите на форума, който ще продължи до 16 февруари. Изложението е под патронажа на Министерството на туризма и в партньорство с Българската асоциация по балнеология и СПА туризъм.Туристически дестинации, хотели и туроператори от 25 държави ще бъдат представени на форума, когато специалисти в областта на туризма и посетители ще имат възможност да се запознаят с новостите в предлагането на водещи компании от Европа, Азия, Африка и Северна Америка.За първи път тази година се организира представяне на потенциала на специализирани центрове за балнеология и възстановяване, медицински центрове, балнео- и СПА хотели, клиники за естетични и оздравителни процедури. Комплексни оферти за специализиран медицински, балнео- и СПА туризъм ще представят водещи туроператори от страната и чужбина. Доставчици на медицинска апаратура и оборудване за хотели и СПА центрове, за козметични и уелнес комплекси ще представят последните технологични постижения.Специализираната зона за медицински и СПА туризъм в рамките на изложението е организирана в партньорство с Български съюз по балнеология и СПА туризъм и с подкрепата на ESPA /European Spas Association/.В тазгодишното издание на форума 59 компании за първи път ще представят своите продукти и услуги пред партньори и потенциални потребители. Сред тях са туроператори, хотели от България и чужбина, културни институции, дипломатически представителства, търговски центрове, авиокомпании, общини и регионални сдружения, музеи и специализирани рекламни компании.Своята премиера тази година ще има и зоната на винопроизводителите в залите изложението. ", "date": "2019.01.31", "title": "Фирми от 25 държави представят новости във \"Ваканция и спа експо\""}
{"url": "http://www.cross.bg/koral-choroleev-nyama-1595292.html", "text": "/КРОСС/ Над 30 дела са спечелени за инвестиционния проект \"Корал резиденс\", обяви по bTV Сава Чоролеев, инвеститор в проекта.Чоролеев бе категоричен, че всичко, което са извършили, е било законно и биха желали да упражнят своите права.Вчера стана ясно, че Върховният административен съд е отменил забраната за изграждане на ваканционен комплекс край плажа \"Корал\" в Лозенец, тъй като теренът от 45 декара е урбанизирана територия, има влязъл в сила Подробен устройствен план, не се намира в защитена територия, не са необходими оценки за въздействие и съвместимост и липсват доказателства за съществуване на дюни.\"Застрояване на плаж Корал е немислимо. Не може да се говори за бетон върху пясъка\", категоричен бе Чоролеев.По думите се прави внушение, че плажовете са изключително държавна собственост и върху тях никой не може да строи.\"В нашия имот няма дюни. В една карта са записани 160 квартала, но по време на делата, които водим, са правени експертизи, които са доказали, че няма и един квадратен метър с такива природни образувания\", подчерта той.Според Чоролеев сегашната формула за природосъобразен туризъм не работи и посочи, че Корал е най-запустелият и изоставен плаж, на който няма никакви санитарно-хигиенни изисквания.\"Крайно време е да се сложи финал на всички внушения, манипулации, лъжи, които през годините бяха изричани за това, което се случва в бившия къмпинг Корал. В Интернет има много статии, в които пише как се излива бетон на пясъка. Тази страница я затваряме. Много усилия трябваше да положим, за да докажем, че всичко, което като инвеститори сме извършили, е било законно\", заяви още Чоролеев.Той посочи, че законът регламентира, че в Зона А не е забранено строителството, но то е със силно намалени показатели. Ако има дюни, държавата трябва да ги отчужди и да им заплати имотите. Тази процедура трябва да бъде завършена, добави той.Досега не ни е предлагано друго решение, освен да ни се пречи, каза още инвеститорът, след като бе попитан дали ако държавата иска да откупи теренът, ще го продаде.На въпросът ще строи ли на Корал, той отговори, че би желал да упражни своите права.\"Ако обществото, ако държавата решат, че им е много необходима тази зона, това може стане, но възмездно, т.е. може теренът да бъде откупен\", каза още Чоролеев.Петко Петков от организацията \"Да запазим Корал\", който участва в спасителната операция за алпиниста Боян Петров на Шиша Пангма, призова премиерът Бойко Борисов да се намеси, за да се запази един от трите плажа за природосъобразен туризъм. Готови сме да се срещнем с Борисов и да му дадем решение, заяви природозащитникът.Петков обяви, че той и още много еколози ще са принудени в нарушение на закона да застанат пред багерите, които ще започнат да копаят до \"Корал\".Според решението на ВАС, разрешението за строеж на проекта на \"Корал резиденс\" е от 2007 г. и съдът възприема, че проектът е бил одобрен преди приемането на специализирания закон за картографиране на дюните, следователно е законен.Според решението на ВАС отговорността за строежите в Царево се носи от РДНСК - Бургас, която не е осъществила служебен контрол за законосъобразност на разрешенията за строежи на плаж Корал. Конкретно няма такъв контрол на разрешенията, извадени през 2007 г. при положение, че има срок за обявяване на разрешенията за нищожни и той е 14 дни. ВАС не е органът, който е разрешил строежите на плаж \"Корал\", заявиха още съда, като посочват, че органът по контрол е РДНСК и той е длъжен да извършва служебна проверка за съответствията на всички разрешения за строежи спрямо нормативните изисквания, към датата на издаването им. Той обаче не е направил нищо.  Решението на съда е окончателно и това означава, че собственикът на имота може да започне да изпълнява инвестиционното си намерение. ", "date": "2019.01.31", "title": " Инвеститорът на \"Корал резиденс\": Теренът може да бъде откупен възмездно "}
{"url": "http://www.cross.bg/plazha-chernomoretz-mestnite-1595271.html", "text": "/КРОСС/ Жители на Черноморец негодуват срещу рибарско пристанище, разширено и обновено за 10 милиона лева. Пристанището функционира от 3 г., а за това време хората с ужас наблюдават как пясъкът изчезва. Капацитетът на съоръжението е за домуване на 110 лодки, но в момента зимуват не повече от десетина и няколко яхти.Една трета от плажа го няма на този етап, ние се притесняваме какво ще се случва в следващите години, коментира Яна Николова от Инициативния комитет в  БТВ„Тази сутрин\".Според местните хора туристите въобще не са доволни от плаж „Черноморец\". Откакто беше завършено пристанището, пясъкът изчезна, за което ние търсим отговорност от проектантите, строителите и изпълнителите, каза собственик на малки хотели.Над 300 души са се подписали в подписката. „Бизнесът на хората загива тотално. Почиващите намаляват, защото морето стана едно блато\", каза друга жена от протестиращите.Има проект за изграждане на буни, но местните хора не са съгласни и с това предложение. Не сме съгласни с бетон да оправяме още бетон. Искаме обследване на плажната ивица и теченията, след което да се каже какво трябва да се предприеме от тук насетне, заяви една от протестиращите.БТВ покани и концесионера на плажа, който също призна, че проблемът с отнемането на пясъка и затлачването на плажа е голям, но той отказа да дойде, за да не се конфронтира с общината. От областната управа обясниха, че са изпратили писмо до четирите ресорни министерства -  на транспорта, туризма, екологията и регионалното развитие, за съставяне на комисия, която да реши проблема с централния плаж на Черноморец. ", "date": "2019.01.31", "title": "Жители на Черноморец негодуват срещу рибарско пристанище"}
{"url": "http://www.cross.bg/oblast-ychilishta-zanyatiya-1595299.html", "text": "/КРОСС/ В 1336 училища днес, 31 януари 2019 г., са преустановени учебните занятия. От днес в грипна ваканция са учениците от 31 училища в област Габрово, а от вчера от 52 училища в област Търговище.Още няма учебни занятия в 267 училища в София-град, в 194 училища в област Пловдив, в 124 - в област Благоевград, в 122 - в област Варна, 105 - в област Плевен, и 41 - в област Кюстендил.В 83 училища в област Велико Търново, в  70 -  в област Русе,  в 59 - в област Разград, и в 72- в област Кърджали, също не се провежда учебен процес. Учениците от 61 училища в област Монтана, от 39 - в област Враца и от 11 - в София-област, също не ходят на училище. Няма учебни занятия и в 4 училища в община Белово, област Пазарджик, и в една детска градина в област Видин. ", "date": "2019.01.31", "title": "В 1336  училища са в дървена ваканция"}
{"url": "http://www.cross.bg/kozlodyii-minimalnata-meditzite-1595276.html", "text": "/КРОСС/ Медиците от болницата в Козлодуй излязоха на протест. Те отказват да подпишат новите си трудови договори заради ниското възнаграждение, заложено в тях.Съгласно новите договори основното им възнаграждение ще е малко над минималната работна заплата - 580 лв. (от 1 януари 2019 г. минималната заплата е 560 лв.).Здравните работници в Козлодуй уточняват, че протестът им не е срещу ръководството на болницата, което е притиснато от лимитите на Здравната каса и няма как да им плаща повече.Те призовават за национален протест на работещите в общинските болници, за да се реши проблемът на национално ниво. ", "date": "2019.01.31", "title": "Медиците в Козлодуй протестират срещу ниски заплати от 580 лв."}
{"url": "http://www.cross.bg/banov-largoto-durzhavata-1595279.html", "text": "/КРОСС/ Ако бяха потърсени всички неустойки към изпълнителя, строил Ларгото, искът щеше да е веднъж за 753 000 лв., втори път за 690 000 лв. и трети път за 314 000 лв. Или общо за 1 758 857 лв., по мои изчисления. Управляващите се опитват да замажат случая с министър Боил Банов, като изтъкват други суми, които съвпадат със сумата от изнесения от нас случай. Ние говорим за различни неща и това се потвърждава не само от записа, но и от документите, които анализирахме. Това каза пред Нова ТВ народният представител от ПГ на \"БСП за България\" Димитър Данчев по повод изнесените от депутатите от левицата данни, че Банов е ощетил държавата със 700 000 лв.\"В записите, изнесени от Елена Йончева, става дума за спестени пари на фирма, с които е била ощетена държавата, а не за тези 753 796 лв, за които е заведено дело и които са по доклад на АДФИ\", поясни Данчев.Той каза, че има издадени пет акта №10, които са за временно спиране на строителните работи за обекта, но то не се брои за закъснение.\"Сумарно в три от тези 10 акта, срокът с който е била спряна поръчката е 33 дни. Освен неустойката, съгласно договора за изпълнение, при незавършване на работата по поръчката в срок, следва да се усвои и гаранцията по изпълнение, която е в размер на 314 081 лв. Това не е направено\", категоричен бе народният представител.По думите му е имало 5 акта №10, като три от тях са фалшиви. Димитър Данчев попита също така, че ако е вярно твърдението на министъра на културата, че е бил изнудван четири години със записи, защо не е подал сигнал затова? Той добави, че от записите става ясно, че тогава Банов се е опитвал да защитава интересите на фирмата, а не на държавата.\"Как да го тълкуваме това, освен като корупция?\", попита още депутатът.Припомняме, че депутатът от БСП Елена Йончева публично оповести на специална пресконференция запис на разговор, в който Боил Банов, в качеството му на заместник-министър, сне опитва да намери начин да не се съставя акт на фирмата, строила Ларгото, за 700 хил. лева. ", "date": "2019.01.31", "title": "БСП: Актовете към фирмата, строила Ларгото, е трябвало да бъдат за 1,7 млн."}
{"url": "http://www.cross.bg/magistrala-platnoto-kolbasi-1595286.html", "text": "/КРОСС/ Разпилени колбаси затрудняват движение по магистрала „Хемус\" в платното в посока Варна край село Слънчево.Месните продукти са изпаднали при пътен инцидент, станал тази сутрин около 07:30 ч., съобщиха за Дарик от Областното пътно управление. Оттам увериха, че платното ще бъде изчистено.В момента движението се извършва в аварийната лента. ", "date": "2019.01.31", "title": "Шофьор разпиля колбаси на магистрала „Хемус”"}
{"url": "http://www.cross.bg/links-market-zhivkov-1595280.html", "text": "/КРОСС/ „Евроизборите са през май месец, но очевидно кампанията за тях вече започва. Според последното проучване на „Маркет линкс\" ГЕРБ в момента събира 29,9% от гласовете, а БСП - 21,4%\", обяви в предаването „Тази сутрин\" Добромир Живков от агенцията.Изследването показва, че ДПС - със 7,9%, изпреварва „Обединени патриоти\", които взимат 6,7%. За „Демократична България\" биха гласували 5,1%.Нагласата на българските граждани за участие в парламентарни и в избори за европейски парламент е много различна, напомни Живков. Активността на парламентарните е между 48% и 50%, а на евроизборите - около 36% и 37%, уточни той.Проучването на електоралните нагласи е направено миналата седмица и не отчита последните скандали, обясни представителят на „Маркет линкс\". ", "date": "2019.01.31", "title": " „Маркет линкс”: В момента ГЕРБ събира 29,9% от гласовете, а БСП – 21,4%"}
{"url": "http://www.cross.bg/stambolov-stefan-partiya-1595277.html", "text": "/КРОСС/ Отбелязваме 165 години от рождението на големия български държавник Стефан Стамболов.Той е роден на 31 януари 1854 г. в Търново. Стамболов е апостол на Вътрешната революционна организация (1875 - 1876). Участвал е в подготовката на Старозагорското и Априлското въстание. Бил е руски военен кореспондент през Руско-турската война (1877 - 1878). След Освобождението се издига в средите на Либералната партия в Княжество България. След преврата от 1886 г. оглавява Регентството, потушава размириците в страната с цената на дълготраен разрив на отношенията с Русия.През 1887 г. е назначен за министър-председател и се задържа на власт до 1894 г. Основава и ръководи Народнолибералната партия до убийството му.На 3 юли 1895 г. Стефан Стамболов е нападнат и съсечен в центъра на София. Два дни по-късно умира от раните си. ", "date": "2019.01.31", "title": "Отбелязваме 165 години от рождението на Стефан Стамболов"}
{"url": "http://www.cross.bg/zaplahi-firma-godina-1595269.html", "text": "/КРОСС/ Рекет по телефона срещу длъжници от колектори. Фирми по събирания на дългове продължават да притискат неизрядните платци с тормоз и заплахи, сигнализират зрители на NOVA. Злоупотребяват ли колекторски фирми с правата ни? Отговорът на този въпрос потърси Георги Георгиев в рубриката „На твоя страна\".Средно за година делата срещу колекторите достигнат 2 млн., а броят на жалбите срещу тях расте всеки ден. Най-често те са за търсене на дългове, погасени по давност, начисляване на допълнителни лихви и такси, с които просрочието ни скача в пъти, злоупотреба с лични данни, както и откровени обиди и заплахи.В края на годината Петър Петров от Горна Оряховица разбира, че е длъжник към мобилен оператор. Осем години след като част от таксите му към телекома не били платени започват обаждания. Те са от колекторска фирма, която изкупила дълга на Петър от мобилния оператор през есента на миналата година. За това време обаче задължението му е изтекло по давност.Става въпрос за старо задължение, което по принудителен ред няма да може да бъде събрано. Те използват заплахите, за да принудят хората да платят доброволно задължението, заяви експертът към омбудсмана Веселка Петрешкова.След като Петър не се съгласява със задължението, следват закани.Най-вероятно го е провокирало, че случи на лице, което има някакви познания и има защитна реакция, и реагира. И започва да ме заплашва, че ако не платя, ще страдам за това, разказва Петров.От колекторската фирма отказаха да застанат пред камера. Проверката им на записите от разговорите показа, че служителят им по никакъв начин не бил отправял обиди или заплахи. И обясниха, че записът е манипулиран, а предупреждението, че Петров „ще страда\", означавало, че ще има финансови проблеми, ако не плати дълга си. Коментар отказаха и от Асоциацията на колекторските агенции в България и обясниха, че въпросната фирма не е техен член. А подобни методи на работа от агенциите в асоциацията не се използвали. Само през миналата година над 115 граждани са подали жалби при омбудсмана за натиск и закани от колектори. ", "date": "2019.01.31", "title": "Телефонен тормоз и заплахи срещу длъжници от колекторски фирми "}
{"url": "http://www.cross.bg/radev-prezidentut-rymen-1595278.html", "text": "/КРОСС/ Президентът Румен Радев - на посещение в Португалия. В четвъртък държавният глава ще се срещне с българската общност в Лисабон.Това е вторият ден от тридневната му визита. Той вече разговаря с португалския си колега Марсело Рибело ди Соуза.Двамата държавни глави стигнаха до обща позиция по пакета Мобилност 1, предложен от Франция. По думите на Румен Радев това ще нанесе негативни ефекти на икономиката не само на България, но и на други страни членки на ЕС. ", "date": "2019.01.31", "title": " Президентът се среща с българската общност в Португалия"}
{"url": "http://www.cross.bg/profil-petkanovi-rodi-1595290.html", "text": "/КРОСС/ Новороденият син на Алекс и Дани Петканови вече може да се похвали с профил в социалните мрежи.Броени часове след като Габриел се роди, в Инстаграм се появи негов профил. Той е поверителен, но мигновено събра няколко хиляди последователи.Малчуганът \"написа\" и първия си коментар под публикация на Лудия репортер, който гласи:\"Браво, тате!\"Неколцина последователи не одобриха бебешкия профил в мрежата, но повечето фенове на звездната двойка благодариха, че Алекс и Дани ги държат постоянно в течение с ежедневието си, пишат от \"Монитор\".съпрузите помолиха почитателите си да дадат предложения и това се класира в списъка с топ 5.Момченцето се роди два дни след рождения ден на майка си.\"Най-накрая и от мен да излезе човек\", пошегува се Александра по повод раждането. ", "date": "2019.01.31", "title": "Бебето на Петканови със собствен профил в Инстаграм"}
{"url": "http://www.cross.bg/zemedelski-stopani-finansirane-1595291.html", "text": "/КРОСС/ Българската банка за развитие въвежда нов продукт за индиректно финансиране на частните земеделски стопани. Он-лендинг програмата ще се реализира в партньорство с желаещите финансиране взаимоспомагателни кредитни кооперации на частни земеделски стопани, които ще бъдат получатели и дистрибутори на финансирането от страна на държавната банка. В момента в страната има  26 кредитни кооперации, които ползват най-често финансиране от международни фондове, за да го насочат към частните земеделски стопани. Чрез финансирането на кредитните кооперации ББР ще има възможност да подобри достъпа до финансов ресурс на стотици частни земеделски стопани и производители - членове на кредитните кооперации и техните дребни земеделски стопанства в редица отдалечени региони на страната, където често няма активност на търговски банки.Стартовият   бюджет на Програмата е 15 000 000 лева. Максималният размер на кредита за инвестиционно и оборотно финансиране на земеделските стопани-членове на кредитните кооперации е 50 000 лева. Годишният лихвен процент за редовна главница заедно с надбавките не следва да надвишава 8,5 %, а общият размер на таксите и комисионите не трябва да надвишава 1 %.При оборотните кредити максималният срок на погасяване е до 18 месеца, а при инвестиционните  - до 42 месеца.Подробностите по общите условия и изискванията по новата он-лендинг програма на ББР за  индиректно финансиране на частните земеделски стопани са публикувани на сайта на Българската банка за развитие www.bbr.bg ", "date": "2019.01.31", "title": "Българската банка за развитие с нов продукт в подкрепа на частните земеделски стопани"}
{"url": "http://www.cross.bg/gradysa-fevryari-minys-1595289.html", "text": "/КРОСС/ През тази година се очаква средната месечна температура през февруари у нас да бъде около и над нормата. В по-голямата част от страната най-ниските температури през месеца ще бъдат между минус 13 и минус 8 градуса, а най-високите температури ще са между 14 и 19 градуса. Това съобщи за БТА синоптикът Марияна Попова от сектора \"Метеорологични прогнози\" в Националния институт по метеорология и хидрология. Тя прогнозира, че месечната сума на валежите ще бъде около нормата.Средната месечна температура за февруари в Северна България и по високите полета у нас е от 0 до 2 градуса, в Южна България и по Черноморието - между 2 и 5 градуса, а в планините - между минус 8 и минус 3 градуса.Средната месечна сума на валежите в равнините е между 30 и 50 литра на квадратен метър, в планините - между 40 и 70 литра на квадратен метър, а за Рило-Родопския масив и Странджа е от 60 до 100 литра на квадратен метър. В началото на февруари ще бъде доста по-топло от обичайното, особено през първите дни в Източна България, където ще духа умерен югозападен вятър. Вероятността за валежи до средата на десетдневието ще е малка.През втората половина от периода ще има валежи, в равнинната част от страната предимно от дъжд, в планините - от сняг. Температурите ще се понижават, но ще останат по-високи от средните за месеца. През второто и третото десетдневие на февруари температурите ще се понижат още и ще се колебаят около средните за месеца. Динамиката на атмосферата ще се запази и времето ще бъде променливо, с чести превалявания. В равнинната част от страната ще има и дъжд, и сняг, но вероятността за трайна снежна покривка е малка, прогнозира Марияна Попова. ", "date": "2019.01.31", "title": "Температури от -13 до + 19 градуса през февруари"}
{"url": "http://www.cross.bg/potrebitelite-margaritov-zakonodatelstvo-1595270.html", "text": "КРОСС/ Все още липсващото в областта на електронната търговия в глобален мащаб е да се обединят усилията на институциите и да се гарантира на потребителите, че откъдето и да пазаруват, те ще имат еднаква сигурност - право на отказ в определен срок, данни за търговеца, истинност на офертите.  Коментарът направи председателят на Комисията за защита на потребителите (КЗП) Димитър Маргаритов по телевизия Bulgaria ON Air по повод стартиралите преговори между Европейския съюз и 47 страни-членки на Световната търговска организация за общи регламенти за онлайн търговията.Маргаритов подчерта, че основният проблем в световен план е липсата на сигурност. По думите му от това страда и потребителското доверие към онлайн средата. Докато в Европейския съюз действат сходни правни норми, извън него те липсват и това създава условия за потребителски казуси. Затова, според председателя на КЗП в България тази мярка е добре да се случи, за да се създаде рамков документ, въз основа на който да се стигне до универсални правила от полза за потребителите и всяка една участваща държава да ги въведе в националното си законодателство. „Нещо като конвенциите, които в международното право регулират основните свободи на гражданите, и оттам вече всяко национално законодателство се съобразява неминуемо с жалоните, които се залагат в тях\", добави той.„И нашите проучвания, и постъпващите жалби сочат, че когато става въпрос за пазаруване извън територията на ЕС, най-често проблемите са със сайтове, които са китайски\", посочи Маргаритов. Той обясни, че много често окончанието на електронния им адрес не отговаря на стандартното обозначение за Китай, което може да  подведе потребителите. „Затова е важно хората да имат възможност, преди да купят от даден сайт, да проверят коя е страната, в която е базиран търговецът, администриращ този сайт. Нашето законодателство задължително изисква от търговеца да посочва тази информация и своите данни, но има държави извън ЕС, в които няма такова задължение\", допълни председателят на КЗП.В студиото на „България сутрин\" Маргаритов обяви, че Комисията е извършила около 700 проверки в туристически обекти от началото на месец декември. В около 50 случая са съставени актове за различен тип нарушения, някои от проверките още не са приключили. ", "date": "2019.01.31", "title": "КЗП: „Основният проблем в онлайн търговията е сигурността\""}
{"url": "http://www.cross.bg/skandal-politziyata-godishen-1595272.html", "text": "/КРОСС/ Сигнал за възникнал скандал между  двама мъже в жилищен блок в ж.к. „Света Троица\" в полицията е получен тази сутрин, малко след 8 часа. По първоначални данни 24-годишен, живущ в блока нанесъл порезни рани на свой 29-годишен съсед. Пристигналите незабавно на място полицейски екипи задържали нападателя. Пострадалият е транспортиран в болнично заведение за оказване на медицинска помощ.Продължават процесуално-следствените действия в рамките на образуваното досъдебно производство за установяване на причините довели до инцидента. ", "date": "2019.01.31", "title": "24-годишен е задържан в полицията след междусъседски скандал"}
{"url": "http://www.cross.bg/milkov-banov-pencho-1595267.html", "text": "/КРОСС/ \"С информацията по случая с Боил Банов разполагаме от няколко дни. Беше анализирана от нас. БСП не е канал за предоставяне на информация до прокуратурата. Гражданите трябва да научат, и вероятно трябва да вземат пример от това, което правим, да не се страхуват и да подават своите сигнали.\" Това каза пред БТВ народният представител от ПГ на \"БСП за България\" Пенчо Милков. \"Най-важното, което трябва да знаят хората е, че нещата се променят и те трябва да са смели, а не да си мълчат\", добави той. \"В кабинета на тогавашният зам.-министър на културата се създава схема как в българския бюджет да не влязат 700 000 лева и тя е проработила\", каза още той. Милков увери, че БСП ще предостави записа на прокуратурата както го е получила, като той не е манипулиран. \"Има записи на три разговора, които провежда г-н Банов, които показват схема за съставяне на актове. Единият е със строителя, другият е с уж независимия строителен надзор и последният е с неговите подчинени\", каза Пенчо Милков. Той поясни, че сборното време на записите е около 16 минути, а пуснатият пред медиите е от 3 минути. \"Само заради говоренето на министър Банов вчера, един мъж трябва да си тръгне\", отсече Пенчо Милков.   ", "date": "2019.01.31", "title": "Пенчо Милков за аферата \"Ало, Банов съм\": Записът не е манипулиран"}
{"url": "http://www.cross.bg/banov-danchev-akta-1595268.html", "text": "/КРОСС/  \"Управляващите се опитват да замажат случая с министър Боил Банов, като изтъкват  други суми, които съвпадат със сумата от изнесения от нас случай. Ние говорим за различни неща и това се потвърждава не само от записа, но и от документите, които анализирахме.\" Това каза пред Нова ТВ народният представител от ПГ на \"БСП за България\" Димитър Данчев по повод изнесените от депутатите от левицата данни, че Банов е ощетил държавата със 700 000 лв. \"В записите, изнесени от Елена Йончева, става дума за спестени пари на фирма, с които е била ощетена държавата, а не за тези 753 796 лв, за които е заведено дело и които са по доклад на АДФИ\", поясни Данчев. Той каза, че има издадени пет акта №10, които са за временно спиране на строителните работи за обекта, но то не се брои за закъснение. \"Сумарно в три от тези 10 акта, срокът с който е била спряна поръчката е 33 дни. Освен неустойката, съгласно договора за изпълнение, при незавършване на работата по поръчката в срок, следва да се усвои и гаранцията по изпълнение, която е в размер на 314 081 лв. Това не е направено. Ако бяха потърсени всички неустойки към изпълнителя, искът щеше да е веднъж за 753 000 лв., втори път за 690 000 лв. и трети път за 314 000 лв. Или общо за 1 758 857 лв, по мои изчисления\", категоричен бе народният представител. По думите му е имало 5 акта №10, като три от тях  са фалшиви. Димитър Данчев попита- ако е вярно твърдението на министъра на културата, че е бил изнудван четири години със записи, защо не е подал сигнал затова? Той добави, че от записите става ясно, че тогава Банов се е опитвал да защитава интересите на фирмата, а не на държавата. \"Как да го тълкуваме това, освен като корупция?\", попита още депутатът.  ", "date": "2019.01.31", "title": "Димитър Данчев: Управляващите се опитват да замажат случая с Боил Банов"}
{"url": "http://www.cross.bg/byudzheta-grypa-obshtinski-1595265.html", "text": "/КРОСС/ На 25 януари 2018 г., по време на заседание на Столичния общински съвет за бюджета, кметът на София, Йорданка Фандъкова, поднесе своите извинения на „Политическа група 5\". Причината е, че Групата предложи нов начин за формиране на бюджета, който беше приет като идея от кмета. Въпреки, че беше поела ангажимент за промяната, Фандъкова не изпълни обещанието си. То не е факт и днес - Бюджет'2019 на столицата е формиран по стария начин.Промените, предложени в Наредбата за условията и реда за съставяне, изпълнение и отчитане на бюджета на Столична община от „Политическа група 5\" ще дадат възможност в процеса на формирането му да участват активно всички заинтересовани страни, включително и всички общински съветници. Всяка от ресорните комисии в Столичния общински съвет ще участва при определянето на политиките и дейностите в съответния ресор както при годишния бюджет, така и при 3-годишната бюджетна прогноза. До момента комисиите в СОС нямат това право.  Промените засягат и гражданите, които да могат да участват по-активно в процеса на съставяне и обсъждане на бюджета и реално да могат да дават препоръки и мнение още в ранната фаза от дебатирането му. В мотивите си за промяна на в Наредбата за условията и реда за съставяне, изпълнение и отчитане на бюджета, Група 5 припомня, че в Столична община беше създадена работна група, включваща зам.-кмета по финанси, представители на администрацията и общински съветници с цел да се разпишат правила за бюджетната процедура и бюджетът да бъде формиран по различен и доста по-ефективен начин. Работната група разписа правилата за бюджетната процедура и те трябваше да влязят в сила при подготовката на бюджета на Столична община за 2018 г. Решенията на работната група не са взети под внимание нито за бюджета за 2018-та, нито за бюджета за 2019-та. Приемането на предложението на ПГ5 ще приведе решенията на Работната група в действие и по този начин ще изпълни волята на Столичен общински съвет. по време на 46-тото заседание на СОС на 25 януари 2018 г.: „Имам специално извинение към група 5 и съм благодарна на г-н Витков за изказването, защото то беше много ясно, много конкретно, той каза „няма да подкрепим, защото имахме уговорка\", и тя закъсня, ако трябва да бъда честна, не се отложи. Действително предложиха нов начин за включване, аз приех този начин, поех ангажимент, забавихме се, но така или иначе това започна да се случва. Колегите заместник-кметове бяха по комисиите и се надявам да продължат още в началото на годината, а не в края на годината.\" ", "date": "2019.01.31", "title": "Промяната във формирането на бюджета ще даде повече възможности за София"}
{"url": "http://www.cross.bg/banskofilmfest-kino-fevryari-1595258.html", "text": "/КРОСС/ Традиционната панорама \"Ехо от Банскофилмфест' 2018\" представя всички наградени филми от миналогодишния фестивал и още няколко ленти. Тя започва на 4 февруари, с \"Да прелетиш до 8000 метра\", Франция. Филмът получи наградата за цялостна реализация в екстремни условия.Общо 13 заглавия ще види публиката в София, сред които филмът на Меснер \"Ама Даблам - Свещената планина\", биографичната лента за паракатерача Урко Кармона \"Урко - катерене в настоящето\", филмът за алпиниста Мачей Бербека, както и \"Един ден на Витоша\" на Рус Вакрилов.Панорамата продължава 4 вечери - от 4 до 7 февруари, в Полския институт.Програма:4 февруари, понеделник18:30ч. - 18:45ч. - откриване18:45ч. - 19:26ч. - „Да прелетиш до 8000 метра\", Франция, 2017, Антоан Жирар, 41`Награда на Международния кинофестивал на планинарското кино - Банскофилмфест 2018 за цялостна реализация в екстремни условия19:26ч. - 20:30ч. - „Пристрастен към висините\", Словакия, 2018, Павол Барабаш, 63`20:30ч. - 20:45ч. - почивка20:45ч. - 21:30ч. - \"Килитон - най-трудният маратон в света\", Полша, 2018, Мачей Яблонски, Михал Гаврон, 45`5 февруари, вторник18:30ч. - 19:03ч. - \"Изкачването на седемте пясъчни скали\", Чехия, 2017, Карел Влицек, 33`Награда на Международния кинофестивал на планинарското кино - Банскофилмфест 2018 за представяне културата на планинарските народи19:03ч. - 20:13ч. - „Балканско колоездачно приключение\", Белгия, 2018, Жан-Юже Коре, 70`Награда на Журито Международния кинофестивал на планинарското кино - Банскофилмфест 201820:15ч. - 20:30ч. -почивка20:30ч. - 21:00ч. - „Един ден на Витоша\", България, 2018, Руслан Вакрилов, 28`21:00ч. - 21:10ч. - „Да бъдеш тук\", САЩ, 2016, Палмър Морс, Матю Микелсън, 10`21:10ч. - 21:40ч. - „Урко - катерене в настоящето\", Испания, 2018, Висенте Холгадо, 40`Урко Барандиаран беше официален гост на Банскофилмфест 2018г.6 февруари, сряда18:30ч. - 19:46ч. - „Ничия земя - експедиция Антарктика\", Австрия, 2018, Матиас Майер, Матиас „Хауни\" Хаунхолдер 76`Матиас Майер беше официален гост на Банскофилмфест 2018.Награда на публиката на Международния кинофестивал на планинарското кино - Банскофилмфест 201819:46ч. - 20:15ч. - \"Морската планина\", Бразилия, 2018, Рафаел Дуарте, Итало Ире, 29`20:15ч. - 20:30ч. - почивка20:30ч. - 21:50ч. - „Магнетичните планини, Франция, 2017, Стив Уейкфорд, Мена Притхард, 85`7 февруари, четвъртък18:30ч. - 19:51ч. - \"Ама Даблам - Свещената планина\", Германия, Италия, 2018, Райнхолд Меснер, 81`Награда за сценарий „Петър Атанасов\" на Международния кинофестивал на планинарското кино - Банскофилмфест 201819:51ч. - 20:00ч. - почивка20:00ч. - 21:30ч. - „Земя на мечтите - филм за Мачей Бербека\", Полша, 2018, Станислав Бербека, 86'Голяма награда на Международния кинофестивал на планинарското кино - Банскофилмфест 2018 ", "date": "2019.01.31", "title": "Най-доброто от световното планинарско и екстремно кино идва в София "}
{"url": "http://www.cross.bg/banevi-sudebni-izpulniteli-1595273.html", "text": "/КРОСС/ Съдебни изпълнители влизат в къщата на Евгения и Николай Баневи в столичния квартал \"Бояна\". Целта е да бъде описано имуществото на бизнесмените.\"Имаме вземане, имаме няколко кредитори, който желае да бъде удовлетворен от продажбата на недвижимото имущество\", обясни пред NOVA Атанаска Петканова, помощник частен съдебен изпълнител.Според адвоката на дружеството, което официално е собственик на описвания имот, той е бил възпрепятстван и не е имал достъп до всички материали по делото.Баневи в момента са в ареста по обвинения за пране на над 1 млрд. лева и укриване на данъци. ", "date": "2019.01.31", "title": "Съдебни изпълнители влизат в къщата на Баневи "}
{"url": "http://www.cross.bg/prof-semkov-observatoriyata-1595266.html", "text": "/КРОСС/ Ще бъдат отпуснати средства за купуване на генератор за Националната астрономическа обсерватория „Рожен\". Такова уверение е получил от министрите на икономиката и на образованието и лично от премиера директорът на Института по астрономия към БАН проф. Евгени Семков.Вече седми ден астрономите от обсерваторията на връх Рожен са без ток и вода. Едва вчера спасителните екипи успяха да пробият 3-метровите преспи, за да стигнат до тях. Генератор ще има за следващата зима, каза в БТВ „Тази сутрин\" проф. Семков. Той посочи, че цената му е около 100 000 лева. Директорът на Института по астрономия отбеляза, че обсерваторията има два генератора, които обаче не са използвани от години и вече са за бракуване.Причината да не се използват е, че преди 10-15 г. бяхме в много тежка криза и нямаше даже пари за гориво. Ако имаме генератор, който да захранва цялата обсерватория, за 7 дни трябва да имаме няколко тона нафта, заяви проф. Семков. През последните 2 година почти не сме имали спиране на ток и това може би ни подейства малко успокояващо и може би сме подценили ситуацията, допусна той. По думите на проф. Семков в последните 2 години получават доста добро финансиране.Снимка архив", "date": "2019.01.31", "title": "Седми ден обсерваторията на Рожен е без ток"}
{"url": "http://www.cross.bg/popangelov-petur-godini-1595275.html", "text": "/КРОСС/ Най-успешният български скиор за всички времена Петър Попангелов празнува своя 60-годишен юбилей. Той е единственият българин с победа на Световната купа в алпийските ски.„Животът минава много бързо. Първият момент, когато се качих на ски, бях само на 2 години и 11 месеца. Първото ми състезание беше на „Червено знаме\". Бях на 7 години и се класирах втори\", каза в ефира на „Здравей, България\" скиорът Петър Попангелов. Той допълни, че най-важното за него е да бъде здрав.Според Попангелов младата надежда на българските ски Алберт Попов трудно би постигнал неговите успехи, но тепърва предстои да видим развитието му. ", "date": "2019.01.31", "title": "Легендата на българските ски Петър Попангелов празнува 60-годишен юбилей"}
{"url": "http://www.cross.bg/arashykov-rysiya-ybiiistva-1595274.html", "text": "/КРОСС/ Адвокатите на руския сенатор от Карачаево-Черкезката република Рауф Арашуков, арестуван за кражба на гориво от \"Газпром\" на стойност 30 милиарда рубли (около 397 млн. евро, около 454 млн. щ,д.), заявиха, че делото срещу техния довереник е политическа поръчка, пише \"Газета\", цитирана от БТА.Арашуков бе лишен от имунитет и задържан вчера на заседание в Съвета на федерацията - първи подобен случай в историята на горната камара. Обвиненията включват още участие в престъпна организация, натиск върху свидетели и съучастие в може би пет убийства.Междувременно в Санкт Петербург бе арестуван по същото дело баща му Раул. Според следствието създател на престъпната организация е именно Раул Арашуков - съветник на генералния директор на \"Газпром межрегионгаз\".В интернет е качен видеозапис, показващ сенатора Арашуков в залата на московски съд, информират изданията в Русия. На кадрите се вижда, че арестуваният се смее и разговаря само с адвоката си, посочва \"Известия\".Органите на реда иззеха при обиски у сенатора и баща му голяма сума пари в брой, скъпоценности и оръжия. Според осведомен източник, цитиран от ТАСС, следствието ще положи усилия да установи какво имущество притежават заподозрените с оглед да се компенсират щетите от престъпленията, отбелязва \"Аргументи и факти\".Руското федерално следствие задържа във връзка с делото срещу Арашуков четирима топмениджъри от газовия отрасъл на Кавказ, заподозрени в престъпен сговор и измами. Според следствието Руслан Арашуков - роднина на сенатора, Гузер Хашукаев, Николай Романов и Игор Травинов са сключвали договори за доставка на газ в по-голям обем от необходимото, а после са препродавали откраднатия излишък на физически лица срещу пари в брой, пише \"Московский комсомолец\".Той е обвинен за участие в две убийства през 2010 г. - на заместник-председателя на младежкото движение \"Адиге Хасе\" Аслан Жуков и Фрал Шебзухов, съветник на президента на Карачаево-Черкеската република.Синът и бащата Арашукови може да са свързани и с още три убийства, каза адвокатът Иля Лебедев. \"Има информация, че освен с двете споменати убийства (сенатор) Арашуков може да е свързан с организирането на убийствата на още двама човека в Карачаево-Черкеската република - бившия ръководител на местния следствен арест Хасан Джанаев и Али Афаунов, телохранител на Назир Хапсироков, помощник на началника на администрацията на президента на Русия. Бащата на Арашуков може да има отношение към организирането на убийството на донецкия бизнесмен Борис Хапсироков в края на 90-те години\", каза Лебедев.Шумните операции на силовите структури в Русия срещу високопоставени чиновници и депутати не се посрещат с категорично одобрение от гражданите, нещо повече - демотивират самите служители. Това констатират експерти на фонда \"Петербургская политика\", анализирали наказателни дела срещу хора от администрацията на постсъветска Русия, посочва \"Комерсант\".По техни изчисления след разпадането на Съветския съюз в Русия са преследвани за криминални прояви 19 висши федерални служители и 75 регионални - губернатори и техни заместници. Освен това силовите структури внимателно са проучвали дейността на 11 сенатори и депутати, както и на 19 шефове на местни клонове на федерални ведомства. Най-много подобни репресии в кавички е имало през последното десетилетие. В доклада се твърди, че това е най-сериозното активизиране на силовите органи \"от времето на сталинските чистки\" в СССР.Подобни разследвания в Русия поначало са се възприемали не като борба с корупцията, а като следствие от апаратни борби или \"опит за промяна в разположението на силите\", отбелязват експертите. Според анализа руските избиратели проявяват \"сдържано позитивно\" отношение към такива дела и често смятат, че присъдите са \"излишно меки или немотивирано сурови\". ", "date": "2019.01.31", "title": "Баща и син руски сенатор крали газ за милиарди и убивали"}
{"url": "http://www.cross.bg/banov-grypa-durzhavata-1595261.html", "text": "/КРОСС/ „Тези хора са схемаджии и изнудвачи! Една малка организирана престъпна група... Един работи вътре в администрацията, други - отвън. И така печелят проекти\". Това каза министърът на културата Боил Банов в коментар на скандала със записите, разпространени в сряда от депутата от БСП Елена Йончева. Чрез тях левицата обвини Банов в корупция. Социалистите твърдят, че той е ощетил държавата с около 700 000 лева, спестявайки неустойката, която фирмата изпълнител на проекта за Ларгото трябвало да плати на държавата за забавяне.", "date": "2019.01.31", "title": "Банов: Изнудван съм от схемаджии от малка организирана престъпна група"}
{"url": "http://www.cross.bg/godina-leva-byudzheta-1595260.html", "text": "/КРОСС/Столичният общински съвет ще гласува бюджета на София за 2019 година в размер на 1 и 700 милиона лева. В сравнение с първоначално обсъждания вариант има увеличение на средствата, посочи заместник-кметът по финанси Дончо Барбалов:\"Имаме увеличение от няколко източника. Едното е така нареченият \"преходен остатък\", който със средства, които общинските структури имат към края на годината и съответно е наличен в началото на следващата. Другата корекция е, че увеличихме бюджета за купуване на нови метровлакове. Третото, което имаме като по-голямо, е социален проект. Другият източник на средства това беше нашата оценка за очакваните приходи през 2019-та година. Вече имаме добра информация за реализираните приходи през 2018-та. Това ни даде основание да сме по-прецизни в оценката за приходите от данъци и такси\".Приоритети в работата на Столичната община през тази година ще бъдат екологията, образованието и транспортът. Заместник-кметът Дончо Барбалов ще бъде гост на предаването \"Преди всички\" след 8.30.Общинските съвети в Плевен и Сливен също ще обсъдят проектобюджетите за 2019 година, които са в размер съответно на 103 и 108 млн. лева.  ", "date": "2019.01.31", "title": "Гласуват бюджета на София от 1,7 милиарда лева "}
{"url": "http://www.cross.bg/falson-neavy-ppizemi-1595254.html", "text": "/КРОСС/ Πъpвият ĸoмepcиaлeн пoлeт нa Fаlсоn Неаvу щe ce cъcтoи тaзи пpoлeт, пoчти eднa гoдинa cлeд пpoбния пoлeт. ЅрасеХ щe извeдe в opбитa ĸoмyниĸaциoнния caтeлит Аrаbѕаt и щe ce oпитa дa пpизeми и тpитe ĸoмпoнeнтa нa тeжĸaтa paĸeтa.ЅрасеХ пoдaдe тpи мoлби дo FСС зa oдoбpeниe плaнa нa пpeдcтoящитe миcии. C пъpвия дoĸyмeнт ĸoмпaниятa иcĸa paзpeшeниe зa пoлeтa нa Drаgоn дo Meждyнapoднaтa Kocмичecĸa Cтaнция. Πpeз мeceц aпpил ĸocмичecĸият ĸopaб тpябвa дa дocтaви тexниĸa и пpoдoвoлcтвия зa acтpoнaвтитe в MKC, предава Kaldata.Дpyгитe двe мoлби ca cвъpзaни c пpeдcтoящoтo изcтpeлвaнe нa тeжĸaтa paĸeтa Fаlсоn Неаvу. Cпopeд плaнa, през март Fаlсоn Неаvу тpябвa дa извeдe в гeocтaциoнapнa opбитa caтeлитa Аrаbѕаt 6А c мaca 6 тoнa.Paĸeтaтa щe бъдe изcтpeлянa oт ĸocмичecĸия цeнтъp Джoн Keнeди нe пo-paнo oт 7-ми мapт тaзи гoдинa.Зa пъpви път бycтepът, вĸлючвaщ тpи пъpви cтeпeни нa paĸeтaтa Fаlсоn 9 бe изпpoбвaн пpeз мeceц фeвpyapи минaлaтa гoдинa. Toгaвa ĸoмпaниятa тpиyмфaлнo извeдe в ĸocмoca eлeĸтpoмoбилa нa Илън Mъcĸ Теѕlа Rоаdѕtеr и cинxpoннo пpизeми двeтe cтeпeни. Цeнтpaлнaтa пъpвa cтeпeн тpябвaшe дa ce пpизeми въpxy мopcĸa плaтфopмa в Aтлaнтичecĸия oĸeaн, нo нe ycпя.През месец март SpaceX ще предприеме втория опит за кацане и на трите първи степени на бустера. ", "date": "2019.01.31", "title": "Предстои първата мисия на ракетата Falcon Heavy"}
{"url": "http://www.cross.bg/dyshi-aresta-stolipinovo-1595262.html", "text": "/КРОСС/ Четирима души остават в ареста след напрежението, създало се в пловдивския квартал \"Столипиново\" в сряда вечерта. До спречкването се стигна след акция на полицията, при която е задържан известен наркодилър и още трима души, които били с него.Много хора от квартала обаче опитаха да попречат на акцията и излязоха по улиците на \"Столипиново\", съобщава NOVA. Наложи се намесата на жандармерията. Пред заведението в махалата, в което бе извършено претърсване, се събраха над 300 души.Днес се очаква полицията да даде допълнителна информация по случая. ", "date": "2019.01.31", "title": "Четирима в ареста след акцията в „Столипиново“"}
{"url": "http://www.cross.bg/chetene-vodeshtata-goriva-1595259.html", "text": "/КРОСС/ Спорният закон за горивата, който предизвика недоволство и раздели дребния и едрия бизнес в бранша, ще бъде разгледан на второ четене в Народното събрание.Парламентът ще реши дали да даде срок ДО 6 месеца на министъра на икономиката, за да изготви наредбата, която урежда регистрацията на всички търговци и превозвачи на горива и е ключова за прилагане на закона.Промяната бе гласувана от депутатите на водещата водещата Комисия за борба със сивата  икономика и контрабандата в сряда вечерта и беше предложена от управляващите. Те се отказаха от първоначалната си идея - за 6-месечно отлагане на действието на закона. Това се оказа невъзможно, тъй като той влезе в сила от началото на тази седмица.Удовлетворени бяха исканията на заплашващите с протести малки търговци и превозвачи на горива и отпаднаха изискванията за 20 000 лева капитал при регистрация и още толкова като банкова гаранция.Преди това депутатите ще обсъдят на второ четене промени в Закона за животновъдството, които уреждат условията и реда за признаване на развъдните организации. Те ще бъдат глобявани, ако не контролират селекционните признаци, заложени в развъдните програми. Очаква се още да бъде одобрена промяна в името  на Академията за музикално, танцово и изобразително изкуство - Пловдив и тя да се казва вече „Проф. Асен Диамандиев\". ", "date": "2019.01.31", "title": "Спорният закон за горивата влиза за окончателно гласуване в пленарната зала "}
{"url": "http://www.cross.bg/lenta-sofiya-dvizhenieto-1595249.html", "text": "/КРОСС/ От 31 януари, движението по път I-1 София - Ботевград в 9-километров участък от с. Врачеш /196-ти км/ до язовир „Бебреш\" /205-ти км/ ще се осъществява в една лента поради ремонт на пътната настилка. Целта е повишаване безопасността на движение в отсечката, която е обходен маршрут за тежкотоварните камиони над 12 тона в посока София при ремонта на АМ „Хемус\" в района на Витиня. До завършването на ремонтните дейности в платното за София, които се очаква да приключат през март, трафикът ще преминава двупосочно в една лента, а скоростта е ограничена до 40 км/ч. Движението ще се регулира от светофарна уредба и сигналисти.  Необходимо е шофьорите да карат с повишено внимание и съобразена скорост, като спазват стриктно поставената сигнализация.От 9:30 ч. до 15:30 ч. движението в тунел „Траянови врата\" на АМ „Тракия\" в посока Бургас ще бъде в изпреварващата лента поради ремонт на осветителната система. Предвидените дейности ще се извършват само при благоприятни метеорологични условия. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.01.31", "title": "Движението по пътя София - Ботевград ще бъде двупосочно в една лента"}
{"url": "http://www.cross.bg/banov-dopulva-kyltyrata-1595248.html", "text": "/КРОСС/Сигналът на депутата от БСП Елена Йончева за участие на министъра на културата Боил Банов в корупционна схема е водеща тема за вестниците.обяснява, че в пуснатия вчера запис от червената депутатка се чува как министър Банов опрощава 700 хил. лева неустойка на частна фирма, ремонтирала Ларгото. Аудиокомпроматът е от 2016 г. и е направен от служител на Министерството на културата, когато Банов е бил заместник-министър. Банов, от своя страна, посочва, че няма опростени пари, а има заведен иск към фирмата изпълнител. Парламентарната група на ГЕРБ застана зад министъра на културата и определи разпространената информация като фалшива новина, допълва Труд. пише по темата: \"Скандал с ремонта на Ларгото в София с пари по оперативната програма \"Регионално развитие\" показа порочния начин, по който управляващите харчат евросредствата, и защо въпреки дефектите почти няма фирма, която да е глобена за лошо изпълнение\".\"Боил Банов ощетил държавата с милион лева\", пише в заглавие . Изданието допълва, че от БСП са сигналиизрала прокуратурата и службата по еврофондовете ОЛАФ. Спецпрокуратаурата от своя страна пък се самосезира за престъпление по служба или безстопанственост.\"Приемането на еврото означава още инвестиции и по-ниски лихви по кредитите\", заявява в интервю за  зам.-председателят на ЕК Валдис Домбровскис. По думите му, ако се погледнат държавите членки, присъединили се към еврозоната, се вижда, че еврото не е окзало силно влияние на инфлацията. Домбровскис очаква България да получи покана до края на годината и да остане 3 г. в чакалнята на еврозоната.\"90 000 българи по официални данни трябва да си издадат биометрични международни паспорти, за да останат във Великобритания след Брекзит\", съобщава . Вестникът уточнява, че според неофициалната статистика броят им може би достига двойно повече. В консулската служба в Лондон има увеличение на български граждани, които подават заявления за нови документи, защото голяма част от сънародниците ни в момента пребивават само с лични карти, допълва Монитор. ", "date": "2019.01.31", "title": "Преглед на вестниците"}
{"url": "http://www.cross.bg/grada-beshe-predgradiyata-1595264.html", "text": "/КРОСС/ Милиони жители на северните райони на Съединените щати преживяват вълна от исторически студове със силни снеговалежи и температури от минус 50 градуса по Целзий.Чикаго беше най-студената точка на земята вчера, а вероятно и днес ще остане така. Температурите измерени рано сутринта в сряда бяха по-ниски от температурите измерени в обичайно най-студените точки на Планетата. В Аляска беше 2 градуса, Антарктида - 1, на Южния полюс -20, в Сибир - 13... В Чикаго в сряда сутринта беше - 29 С, а с вятъра - 44.  В някои от предградията с вятъра температурата слезе дори до - 49 С.Студът принуди губернаторът на щата Илинойс Джей Би Прицкер да обяви извънредно положение заради ниските температури.Учениците вчера и днес остават у дома, затворени бяха учебните заведения в града и предградията на Ветровития град. Администрацията не работи, пощенските служители не доставят писма, а много от хората работят от домовете си. Отворени са и предоставят топлина и подслон на бездомните 270 приюта в града, а също така библиотеки, полицейски участъци, църквите, както и 5 автобуса.На международното летище \"О'Хеър\" и на \"Мидуей\" бяха отменени близо 1800 полета. Около 7 200 души бяха без ток, а екипите, които работят навън, бяха задължени да бъдат най-малко по 3-ма и да се сменят често заради голямата опасност от измръзване.Намален е броят на влаковете, които свързват различните части на града и предградията, а за тези, които се движат, се налага по-ниска скорост и специално подгряване на релсите, за да не се стига до инциденти.До момента се съобщава за 7 починали в засегнатите от студа райони.Над езерото Мичиган и по реката в града се издига гъста пара и се носят късове лед. Според метеоролозите и в четвъртък температурите ще останат ниски, но се очаква  да започне заоблачаване и постепенно затопляне. ", "date": "2019.01.31", "title": "Арктически студ скова северните райони на САЩ "}
{"url": "http://www.cross.bg/staiikov-staiiko-nito-1595263.html", "text": "/КРОСС/ Стайко Стайков се изправя пред съда. Наследникът на алкохолния бос Миню Стайков се появи изненадващо, след като от 5 месеца беше издирван с бюлетина на Интерпол. Стайков твърди, че е бил отвлечен и бит и не знаел, че властите го търсят.Той е настанен в МВР болница под охрана. Обвинен е в участие в престъпната група на баща си Миню Стайков за пране на пари, данъчни престъпления и търговия с акцизни стоки без бандерол. Стайков-старши е в ареста от септември.До момента от полицията нито потвърждават, нито отричат версията за отвличането на Стайко Стайков. ", "date": "2019.01.31", "title": "Стайко Стайков се изправя пред съда"}
{"url": "http://www.cross.bg/ostrovi-vtechnen-yaponiya-1595255.html", "text": "/КРОСС/ Руската държавна газова компания Газпром планира да построи малък завод за втечнен природен газ на тихоокеанския остров Сахалин, за да прави доставки на оспорваните Курилски острови, съобщи днес сахалинското регионално правителство, цитирано от Ройтерс.Русия и Япония преговарят за принадлежността на няколко острова, които съветската армия завзе от Япония в последните дни на Втората световна война.Островите са известни като Южните Курили в Русия и като Северните територии в Япония.Сахалинскита власти посочиха в изявление, че планираният завод ще има капацитет до 100 000 тона втечнен природен газ годишно, който ще бъде доставян на оспорваните острови, за да се произвежда електроенергия там. Няма посочени срокове. ", "date": "2019.01.31", "title": "Газпром строи завод за втечнен газ за доставка до Курилските острови"}
{"url": "http://www.cross.bg/trase-proychvane-petrohan-1595233.html", "text": "/КРОСС/ Днес, 31 януари, се отварят ценовите оферти на кандидатите в откритата процедура за избор на изпълнител за изработването на прединвестиционно проучване за трасе по направлението Монтана - София, с тунел под Петрохан. Обществената поръчка за извършване на проучването стартира през август м. г., а в края на септември бяха отворени постъпилите 7 оферти. Бъдещият изпълнител ще трябва да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе. Индикативната стойност на обществената поръчка е 500 000 лв. без ДДС, а срокът за изпълнение 180 дни.", "date": "2019.01.31", "title": "Отварят офертите за трасето на тунела под Петрохан"}
{"url": "http://www.cross.bg/rozhdenitzi-na-yanyari-1595241.html", "text": "/КРОСС/  Ваня Калудова - Ивана - попфолк певицаПетър Маринков - драматургПетър Попангелов - скиорЮлиан Вучков - тв водещИвайло Габровски, колоездачКрасимир Минчев, посланик в Украйна. Пламен Таушанов, член на НС на НЗОК, адвокат  ", "date": "2019.01.31", "title": "Рожденици на 31 януари"}
{"url": "http://www.cross.bg/iioan-kanop-bili-1595238.html", "text": "/КРОСС/ Св. безсребреници и чудотворци Кир и Йоан. Св. мчци Серапион и ПапийСв. безсребреник и чудотворец Кир бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител: \"Кога ви пъдят от един град, бягайте в друг\" (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие.Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството.Тази слава достигнала Йерусалим, където бил пристигнал от Едеса младият воин Йоан. Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател.По това време в неговия роден град Каноп била затворена заради християнската си вяра една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11. Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба.Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра.Не трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди.С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари.Тайни християни взели техните свещени останки и ги погребали в два отделни гроба - двамата мъже в единия, четирите жени в другия.За да ограничи езическия култ на египеската богиня Изида в Каноп, родното място на св. Кир, архиепископ Кирил Александрийски пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления.Житието на тия мъченици води началото си от три малки речи на св. Кирил Александрийски. То било разширено от св. Софроний Йерусалимски, който го допълнил със 70 свидетелства за станали чудеса, едно от които станало със сами него. Той бил излекуван от очна болест.", "date": "2019.01.31", "title": "Св. безсребреници и чудотворци Кир и Йоан. Св. мчци Серапион и Папий"}
{"url": "http://www.cross.bg/chasa-provede-zala-1595242.html", "text": "/КРОСС/София.От 09.00 часа ще се проведе заседание на Народното събрание.***София.От 10.00 часа ще се проведе заседание на Столичния общински съвет.***София.От 10.00 часа във фоайето на МВР ще се проведе церемония по връчване на годишните награди на Спортната асоциация на министерството за 2018 година.***София.От 11.00 часа в националния пресклуб на БТА ще се състои пресконференция по повод връчването на Международните награди „Автомобили за работа на 2019 година\".***София.От 14.00 часа в зала 702 в АПИ ще бъдат отворени ценовите оферти на кандидатите в откритата процедура за избор на изпълнител за изработването на прединвестиционно проучване за трасе по направлението Монтана - София, с тунел под Петрохан.***София.От 18.30 часа в новата зала „Джеймс Баучер\" („Джеймс Баучер\" 23 - сградата на „Галъп интернешънъл\") ще бъде представен шестия поред годишник на „Галъп интернешънъл\".***Асеновград.В 12.00 часа от паметника на Аристи Чорбаджака ще тръгне шествие на винарите до църквата „Св.Богородица\"-Рибната. В 12.30 часа в центъра на града ще се изпълни ритуал „Вино от чешма\". В 13.00 часа на площада ще започне празнична програма. В 14.00 часа на централния площад кметът на Общината ще награди победителите в 27-я конкурс „Най-добро домашно вино-реколта 2018 г.\".***Бургас.От 11.00 часа в зала I на Експозиционен център Флора заместник-министърът на труда и социалната политика Зорница Русинова ще открие Информационен ден по процедура „Патронажна грижа за възрастни хора и лица с увреждания - Компонент 2\" на Оперативна програма „Развитие на човешките ресурси\". В 11.45 часа зам.-министър Зорница Русинова ще посети Центъра за деца и юноши с увреждания на адрес: гр. Бургас,Приморски парк (до Чадъра).***Варна.От 11.00 часа в зала на Център „Работа\" към Дирекция „Бюро по труда\" ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта\" - Варна. На пресконференцията ще бъде изнесена информация по актуални теми от дейността на двете дирекции за област Варна.***Велико Търново.От 9.00 часа в голяма зала на Община Велико Търново ще се проведе редовна сесия на ОбС - Велико Търново.***Велико Търново.От 11.00 часа в зала 314 на Областна администрация ще се проведе заключителна пресконференция по проекта „Европейци и великотърновци, учили в Европа с принос за обществено-икономическия и културен живот в Търново\" на Държавна агенция „Архиви\".***Велико Търново.От 17.30 часа в Младежкия дом Сдружение \"Солидарна България\" и Колектив за обществени интервенции ще организират среща-дискусия под надслов \"Как да повишим доходите веднага?\". Събитието е част от националното турне \"Да спрем прехода към дъното!\". Участие на срещата във Велико Търново ще вземат: Ваня Григорова (Солидарна България, КТ „Подкрепа\"), Георги Медаров (Колектив за обществени интервенции), Константин Проданов (икономист), Боян Киров (БАН).***Златоград.Навършват се 141 години от Освобождението на Златоград, по този повод в 11.00 часа тържествено ще бъдат поднесени венци и цветя пред паметната плоча на генерал Черевин.***Кюстендил.От 14.00 часа в заседателната зала на Община Кюстендил ще се проведе редовно заседание на Общинския съвет.***Кърджали.В 11.00 часа в ОДМВР - Кърджали ще се състои брифинг по следните две теми: резултати от работата на Дирекцията през месец декември и картината на резултатите от противодействието на престъпността през месец януари 2019 г.***Перник.От 09.30 часа ще се проведе заседание на Общински съвет - Перник.***Трън.От 14.00 часа ще се проведе заседание на Общински съвет - Трън.***Търговище/Попово.От 11.00 часа в ритуалната зала на новото гробище в Попово ще се състои поклонението пред Пламен Събев, директор на Историческия музей в града.*** Шумен.От 9.00 часа в зала 363 на общината ще се проведе заседание на Общинския съвет.***Шумен.От 10.00 часа в Окръжен съд Шумен е насрочено поредното заседание по делото Хитрино. Видеоконференцията с Окръжния съд в Берлин ФР Германия за разпит на Хенрик Аммосер е насрочена за 13.30 часа.*** Шумен.В 13.00 часа в залата на РУ-Шумен Ст.комисар Ялчън Расим ще даде брифинг за дейността на мобилните екипи в малките и слабо населени места в областта.  ", "date": "2019.01.31", "title": "Предстоящи събития в страната на 31 януари "}
{"url": "http://www.cross.bg/bilo-bolnitza-nyakolko-1595243.html", "text": "/КРОСС/ 2-годишно момиченце е починало в областната болница в Пазарджик, съобщиха от здравното заведение.Детето е от Велинград и е било докарано в изключително тежко състояние от лечебно заведение. То е било болно от грип, вследствие на което е развило бронхопневмония. Заради това в продължение на няколко дни е било лекувано в болница във Велинград, след което е изписано.По-късно е прието отново по спешност във велинградска болница, откъдето е транспортирано в Пазарджик. При приемането му местните лекари са установили тежка двустранна пневмония.Поради невъзможността на детето да диша самостоятелно то е било интубирано и поставено на командно дишане в реанимацията на детското отделение. Въпреки усилията на лекарите, няколко часа по-късно момиченцето е починало.От началото на грипната епидемия в България починаха над 10 души. Според специалистите за първи път усложненията при болестта са много тежки.  ", "date": "2019.01.31", "title": "2-годишно дете почина в болница след грип "}
{"url": "http://www.cross.bg/tema-stydioto-zhivo-1595240.html", "text": "/КРОСС/Тема:  В окото на бурята - записи и разследвания;Тема:  Ще бъде ли променен Кодексът на труда и в чия полза?Тема:  Как да се приготвим за Брекзит? - ръководителят на Представителството на Европейската комисия в България Огнян Златев;Тема:  Температурни амплитуди - какво време ни очаква през февруари;Тема:  Легендарният скиор Петър Попангелов на 60 - специално за БНТ.Тема: Законът за горивата на поправка. Ще бъдат ли удовлетворени исканията на собствениците на малки бензиностанции?Тема:  На живо: Двуметрови преспи и свлачища. Нормализира ли се обстановката в смолянско след обилния сняг?Тема:  Уникален портрет и вещи на Александър Батенберг. Как България спечи търга? В студиото министър Боил БановТема:  За отчета на президента Румен Радев, преговорите за нови изтребители и енергийните проекти. Гостува Георги ПървановТема:  На живо от Лондон: Какъв е «план Б» на Тереза Мей?Тема:  Кои са събитията на политическата 2018-та година? В студиото Първан Симеонов, Петър-Емил Митев и Даниел СмиловТема:  Ще има ли наказани за случая с починалото бебе в Плевен. В студиото родителите на ПреславТема: След разпространения аудиозапис за министър Боил Банов, какви са аргументите на ГЕРБ и БСП по скандала? В студиото: Депутатите Тома Биков и Пенчо МилковТема: Задава ли се пролетна вълна през февруари: в студиото - синоптикът Анастасия Стойчева.Тема: При какви условия работят астрономите в Рожен и ще се отпуснат ли пари за ремонта на сградата?Тема: Какво ще се строи на плаж „Корал\"?Тема: На живо: Защо медиците от болницата в Козлодуй отказаха да подпишат новите си трудови договори?Тема: Защо растат случаите на агресия в училище - коментар на зам.-министър Деница Сачева.Тема: На живо: Защо чисто новите плочки на площад „Свети Седмочисленици\" вече са изпочупени?Тема: След 9 часа: Деца рисуват и пишат за семействата си в национален конкурс. ", "date": "2019.01.31", "title": "Теми и гости в сутрешните блокове на телевизиите"}
{"url": "http://www.cross.bg/otvori-ochite-shiroko-1595237.html", "text": "/КРОСС/ Отвори широко очите си, преди да сключиш брак. След сватбата ги затвори здраво.Ирландска поговорка", "date": "2019.01.31", "title": "Отвори широко очите си"}
{"url": "http://www.cross.bg/teritoriyata-fevryari-oblast-1595244.html", "text": "/КРОСС/ От днес, 31 януари, РЗИ-Габрово обявява грипна епидемия на територията на областта. Учебните занятия се преустановяват за периода до 5 февруари, съобщиха от пресцентъра на Министерството на здравеопазването.Във връзка с усложнената епидемична обстановка в област Разград и нарастване на заболяемостта РЗИ-Разград е издала предписание за удължаване срока на преустановяване на учебните занятия в училищата до 4 февруари т.г., включително.Заради тенденцията за намаляване на заболелите от остри респираторни заболявания РЗИ-Хасково също от утре отменя всички предприети противоепидемични мерки на територията на област Хасково.От РЗИ-Ловеч пък отменят грипната епидемия на територията на община Луковит.Епидемията се отменя и в Софийска област от 1 февруари, както и противоепидемичните мерки на територията на областта. ", "date": "2019.01.31", "title": "Още две области обявиха грипна епидемия от днес"}
{"url": "http://www.cross.bg/brekzit-zayavi-velikobritaniya-1595247.html", "text": "/КРОСС/ Във вторник, 29 януари, британският премиер Тереза Мей получи мандат от парламента да предоговори споразумението за излизането на Великобритания от ЕС на 29 март и за \"предпазния механизъм\" за избягване на физическа граница между Република Ирландия и британската провинция Северна Ирландия.Още същата вечер обаче министър-председателят на Обединеното кралство Тереза Мей и парламентът в Лондон получиха категоричен отпор от ЕС на исканията си за промени в договора за излизането на страната от структурите на Общността.Откъде и какъв отпор получи ЛондонЕС има нужда Великобритания да разясни следващите си стъпки по Брекзит, заяви заместник-председателят на Европейската комисия Франс Тимерманс, цитиран от Ройтерс и БТА.\"Продължаваме да приканваме британското правителство да разясни намеренията си по отношение на следващите си стъпки, колкото се може по-скоро\", каза Тимерманс.Договореното с ЕС споразумение за Брекзит е най-доброто и единствено решение, заяви германският външен министър Хайко Маас, цитиран от Франс прес.\"Позицията ни е ясна: споразумението за напускане е най-доброто и единствено решение за организирано излизане\", заяви Маас в интервю за медийната група Функе.\"Германия и целият ЕС са твърдо на страната на Ирландия. Няма да оставим Ирландия изолирана по този въпрос\", увери Маас.Преговарящите по Брекзит прекараха две години в търсене на алтернативи на предпазния механизъм за избягване на твърда граница между двете Ирландии и не намериха никоя, която да работи, изтъкна ирландският външен министър Саймън Ковини, цитиран от Ройтерс.По-рано днес британският министър за Брекзит Стивън Баркли каза, че Лондон проучва такива варианти, но не каза какво би могло да замени предпазния механизъм.\"Всички тези неща вече ги минахме. Изпробвахме ги и установихме, че не издържат на проверка, а сега имаме британски премиер, който отново пледира за същите неща, които бяха изпробвани\", заяви Ковини.Тереза Мей обяви, че ако до 13 февруари не бъде сключено ново споразумение с ЕС, тя ще организира гласуване на 14 февруари за Брекзит без споразумение.Главният преговарящ на ЕС за Брекзит Мишел Барние заяви, че ЕС е единен в защитата на споразумението с Великобритания по напускането й, предаде Асошиейтед прес.\"Институциите на ЕС остават единни и ние стоим зад договореното с Великобритания споразумение\", каза Барние.Представителят на Европейския парламент по въпросите на Брекзит Ги Верхофстат иронизира британския политически процес за Брекзита и настоя Великобритания най-после да представи смислени предложения как да напусне ЕС.\"Трябва да се престане с това: едно изменение в текста с 10 гласа \"за\", после друго изменение с 10 гласа \"против\", едно изменение едва минава, друго се отхвърля\", каза той за снощното заседание на британския парламент, на което бяха гласувани седем поправки на споразумението за Брекзит, от които две бяха приети.\"Така не се изграждат бъдещи отношения с ЕС\", заяви Верхофстат.Председателят на Европейския парламент Антонио Таяни заяви, че останалите 27 страни от ЕС продължават да са единни по въпроса за Брекзит и няма да предоговарят споразумението за напускане на Великобритания, предаде Ройтерс.\"27-те правителства остават единни по Брекзита. Надявам се, че можем да избегнем твърд Брекзит. Трудно е да си представим, че можем да предоговорим споразумение, което вече беше одобрено от страните членки на ЕС\", каза Таяни.Френският президент Еманюел Макрон побърза да заяви още снощи, че споразумението за напускане няма да бъде отворено за предоговаряне, което \"Гардиън\" коментира така: \"унизително изказване, което трудно може да се отмине\". ", "date": "2019.01.31", "title": "ЕС даде решителен отпор на Лондон: Забравете за нова сделка"}
