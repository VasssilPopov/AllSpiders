{"url": "http://www.cross.bg/profesii-mattel-praznyva-1598624.html", "text": "/КРОСС/ Известната марка детски кукли „Барби“ празнува своята 60-годишнина днес, като по този повод производителят Mattel Inc представя специални колекции, посветени на онези професии, които не са особено популярни сред жените, съобщава Ройтерс. Тази инициатива е част от идеята на компанията да проследи цялата еволюция на куклите от тяхното създаване през 1959 година.Оригиналната колекция представя различни професии, вдъхновявайки се от имена като тенис звездата Наоми Осака и британския модел Адоа Абоа.Mattel пусна 6 кукли с професии астронавт, пилот, спортист, журналист, политик и пожарникар, или всички области, при които компанията смята, че жените не са достатъчно добре представени.Куклите Барби са се превърнали в културна икона, която е навлязла в много сфери на обществения живот и изкуствата.От друга страна съществуват множество критики относно нейния дизайн, който промотира нереалистичен образ за младите момичета.", "date": "2019.03.09", "title": "Куклата Барби празнува 60 години от своето създаване"}
{"url": "http://www.cross.bg/muzha-zhivak-kolegite-1598627.html", "text": "/КРОСС/ 57-годишен мъж беше осъден на доживотен затвор за опит за умишлено убийство на много свои колеги в германския град Билефелд, съобщава CBS, цитирана от Нова тв. В продължение на няколко години задържаният слагал малки количества живак в сандвичите на хората, с които работел. В резултат на престъпните действия на мъжа 23-годишен стажант от фирмата изпаднал в кома и получил трайно увреждане на мозъка. Други двама са със сериозни бъбречни проблеми. Разследващите подозират, че отравянето може да е причина за ранната смърт на общо 21 човека. Мотивите за действията на мъжа все още не са ясни, тъй като той отказва да даде каквито и да било показания. Според прокурора по делото осъденият просто се забавлявал да гледа как физическото състояние на колегите му се влошава с всеки изминал ден.", "date": "2019.03.09", "title": "Осъдиха германец, тровил колегите си с живак в сандвичи"}
{"url": "http://www.cross.bg/stanishev-lista-evroizborite-1598626.html", "text": "/КРОСС/ Час по-скоро БСП трябва да приключи процеса на вътрешните номинации и формирането на кандидатската листа за евроизборите. Това заяви в Пловдив евродепутатът и лидер на ПЕС Сергей Станишев. Той и евродепутатите Момчил Неков и Петър Курумбашев участват в среща с актива на левицата от областта, за да направят отчет за мандата си.Според Сергей Станишев ключ към успеха на партията на евроизборите са единството и балансираната листа на кандидатите за евродепутати.Председателят на ПЕС смята, че левицата е действала правилно,  напускайки Народното събрание, заради направените по  думите му „на тъмно, в последния момент и в интерес на управляващите промени в изборното законодателство“. ", "date": "2019.03.09", "title": "Станишев настоява за по-скорошно подреждане на листата на БСП за евровота"}
{"url": "http://www.cross.bg/na-g-pochina-bivshata-mis-tiiin-vselena-lote-van-der-zee-1598625.html", "text": "/КРОСС/ Бившата „Мис Тийн Вселена“ Лоте ван дер Зее почина малко преди да навърши 20 години. Трагичната случка станала в Мюнхен, след претърпян масивен инфаркт. Холандската моделка била на ски почивка със семейството си в Австрия, когато внезапно се разболяла.Лоте прекарала две седмици в кома преди животоподдържащата й система да бъде изключена.Очаква се аутопсията и допълнителни тестове да определят какво точно е причинило инфаркта на младата жена. ", "date": "2019.03.09", "title": "На 19 г. почина бившата „Мис Тийн Вселена“ Лоте ван дер Зее"}
{"url": "http://www.cross.bg/nyama-prishtina-surbiya-1598628.html", "text": "/КРОСС/ \"Сега, махайте с тази хартия, банда от Прищина, където искате и да видите дали някой ще го изпълни, Сърбия няма да го направи\", заяви сръбският президент, имайки предвид приетата от Прищина платформа за диалог със Сърбия€ Думите му цитират македонското електронно издание \"МКД\" и Агенция \"Фокус\". \"Моят отговор на всички е такъв - не знам колко ще остана на власт, защото Харадинай заплашва да ме свали, някои от нашите политически опоненти ги приветстват в Прищина, помагат им по различни начини, може би ще ме смажат, но аз никога няма да се съглася с тези условия\", каза Вучич. Сръбският президент каза, че преди шест месеца е предупредил Брюксел, че проектът на Прищина е катастрофа за Балканите и че Европейският съюз го е уверил, че платформата няма да дойде на дневен ред, че няма да я гласуват, а днес казват, че \"нямат коментар\" по документа. \"Питат ме, дали са ме излъгали. Да, те ме излъгаха, но преди всичко те заблудиха себе си\", каза Вучич в Сремска Митровица, добавяйки: \"Но Сърбия не е толкова малка и слаба, колкото си мислят. Отговорът на исканията на Прищина очевидно е \"Не\"!\" Вучич отбеляза, че в платформата пише, че Сърбия трябва незабавно да признае Косово. „И това не е достатъчно, защото се казва, че ако го направим днес, в границите на днешното Косово, те няма да ни признаят и да ни простят някои от нашите грехове. Това е предварително условие, за да могат да признаят Сърбия, сякаш не сме държава, че да не ни признават. Ако не беше тъжно, щеше да е смешно\", каза сръбският президент.", "date": "2019.03.09", "title": "Александър Вучич: Махнете се с тази хартия, банда от Прищина!"}
{"url": "http://www.cross.bg/gradysa-visokite-temperatyri-1598614.html", "text": "/КРОСС/ Топлото и  слънчево време ще се задържи още два дни, след което предстои застудяване.До края на съботния ден времето ще остане слънчево, с висока облачност, топло, с температури от 18 до 23 градуса - стойности, характерни за началото на месец май. В Дунавската равнина ще духа слаб западен вятър.Утре минималните температури ще са от 7 до 12 градуса, малко по-ниски по високите полета. През деня вятърът от запад ще се усили, до умерен в Дунавската равнина.Облачността ще бъде променлива, все още средна и висока. Максималните температури ще бъдат от 16 до 22 градуса.В понеделник започва постепенна промяна на времето. В Северна България вятърът ще се ориентира от северозапад. Минималните температури ще бъдат от 7 до 13, а дневните - от 15-16 в Северозападна България до 22 градуса в южните райони.Около и след обяд от запад ще започнат превалявания от дъжд. До полунощ срещу вторник валежите ще се усилят и ще обхванат Северна България, а до началото на деня във вторник ще вали повсеместно.Валежите в низините ще бъдат от дъжд, по високите места от дъжд и мокър сняг, а по високите полета - мокър сняг. В района на София валежите също ще преминават в сняг и  е възможно образуването на временна снежна покривка.Във вторник ще бъде студено, ветровито и почти без дневен ход на температурите, заради нахлуващия студен въздух.  В ранния следобед температурите няма да се различават съществено от сутрешните и ще са от 1-2 градуса по високите полета до около 8 на места в северозападните райони.След обяд валежите от запад и север ще отслабват и спират, като окончателно ще спрат  около и след полунощ срещу сряда. От северозапад облачността ще се разкъсва и намалява.Студено мартенско утро очаква част от страната в сряда, с минимални температури от около минус 5 по високите западни полета със снежна покривка, включително Софийско до 2-3 градуса над нулата на югоизток, където все още ще бъде облачно.Уточняване и по-конкретни прогнози за минимумите в сряда очаквайте в прогнозата ни в понеделник.От сряда температурите слабо ще се повишават, но ще останат по-ниски от тези, на които се радваме днес  и утре.", "date": "2019.03.09", "title": "Застудяване, сняг и дъжд от вторник"}
{"url": "http://www.cross.bg/toto-totalizator-toto-1598630.html", "text": "/КРОСС/ В съботния ден СПОРТ ТОТО организира специално събитие в град Пловдив.Екипът на Български спортен тотализатор пристигна в града, за да връчи официално ключовете за чисто новите автомобили на двама местни късметлии.На събитието, Величка Ковачева, която спечели преносим компютър от 13-ия тираж на Втори тото шанс на играта „Тото 2 – 6 от 49“, също получи своята предметна печалба. Новият собственик на Форд ЕкоСпорт се казва Станимир Ташуков и печели колата в 10-ия тираж на Втори тото шанс на играта „Тото 2 – 6 от 49“. Станимир Ташуков е на 74 години.В момента е пенсионер, бил е военен. Любовта към СПОРТ ТОТО наследява от баща си, а той самият играе повече от 50 години. Освен заради баща си, той участва и заради любовта си към спорта, подкрепян от държавния тотализатор. Любопитно е, че пуска късметлийския си фиш буквално няколко минути преди местният тото пункт да затвори.На събитието в събота, ключове за новия си Ягуар ХЕ от 102-ия тираж на Втори тото шанс на играта „Тото 2 – 6 от 49“ получи и пловдивчанинът Георги Вучков. Той е на 64 години и работи в център за управление на трафика в града под тепетата. Започнал е да играе СПОРТ ТОТО преди 20 години. Предпочита да ползва произволни комбинации. Георги разполага с автомобил, но сподели, че винаги си е мечтал да притежава Ягуар и няма търпение да отиде на почивка със семейството си с новата придобивка.А от септември до сега джакпотът в любимата на всички игра „Тото 2 – 6 от 49“ нарасна главоломно до рекордните 9 500 000 лв. Ако бъде спечелен от един късметлия в неделя, то той ще се превърне в най-богатия тото милионер на България.Само веднъж през 2012 г. джакпотът е достигал до 9 472 606,40 лв., но тогава е бил разделен между двама печеливши.От Български спортен тотализатор припомниха, че всяка седмица участниците имат шанс да спечелят многобройни бонус печалби, и то без да залагат допълнително.Български спортен тотализатор е единственият държавен хазартен оператор, който дава 33% от своите постъпления за българския спорт. Това е и причината освен много музика, печалби и изненади, гостите на събитието да се насладят и на демонстрация по аеробика на Спортен клуб „Ера“ с треньор Искра Илиева.", "date": "2019.03.09", "title": " СПОРТ ТОТО организира специално събитие в Пловдив"}
{"url": "http://www.cross.bg/vina-makedoniya-severna-1598629.html", "text": "/КРОСС/ Атина и Скопие влязоха в поредния спор по темата на кого принадлежи марката \"Македония\". Гръцките медии говорят за \"провокация\" от страна на Северна Македония заради рекламата на вина, предаде БНР. На изложение в Дюселдорф за качествени вина асоциацията на винопроизводителите от Скопие рекламира своето производство като \"Македонски вина\" с традиции от 2 хиляди години. Гръцката опозиция, която по случая намира пълна подкрепа от медиите, настоява за незабавна намеса на дипломатическата мисия, министъра по туризма и министерството на външните работи. Марката \"Македонски вина\" е запазена гръцка марка, съобщават от изложението гръцки производители. Те смятат,че това е нелоялна конкуранция, която цели да привлече клиенти с популярните на световния пазар гръцки вина. Темата е водеща в гръцките медии под заглавие \"Поредната провокация от страна на Скопие\". Само преди дни намери голям отзвук и негативни коментари новината, че Република Северна Македония се представя на туристическата борса в Берлин с реклама \"очакваме ви в Македония\". В интервю за гръцка медия посетител на изложението дори попита озадачен: \"колко Македонии има\".", "date": "2019.03.09", "title": "Гърция и Северна Македония влязоха във \"винена война\""}
{"url": "http://www.cross.bg/kletkite-vuzstanovyavane-stareene-1598631.html", "text": "/КРОСС/ Учени от университета \"Бар Илан\" в Израел установиха, че сънят допринася за възстановяване на увредена ДНК в клетките, като по този начин възпрепятства преждевременното стареене и появата на рак, съобщи сайтът MedicalXpress.Биолозите са изследвали живи риби-зебра с помощта на микроскоп с висока разделителна способност. Това им позволило да проследят процеси в хромозомите по време на 24-часови цикли. Оказало се, че при бодърстване се натрупват ДНК увреждания, които могат да достигнат опасно ниво. По думите на учените, сънят поддържа функциите на клетъчното ядро, като увеличава динамиката на хромозомите и активира системите за възстановяване на генетичния материал във всеки неврон. Тази важна роля е дала възможност въпросното физиологично състояние да се развие и да се съхрани по време на еволюцията, независимо че спящите животни ги грозят повече опасности, свързани с хищници.ДНК уврежданията водят до стареене и гибел на клетките. В някои случаи обаче дефектни клетки могат да избягнат смъртта, като се превърнат в ракови и се размножават неконтролирано във вътрешността на здрави тъкани.", "date": "2019.03.09", "title": "Сънят помага в борбата с рака и стареенето"}
{"url": "http://www.cross.bg/mina-bagazha-tazi-1598623.html", "text": "/КРОСС/ Сътрудник на посолството на САЩ в Москва тази сутрин се е опитал да внесе на летище \"Шереметиево\" с багажа си мина със взривател, но без взривно вещество, съобщи ТАСС. Агенцията се позовава на информация, съобщена й в министерството на външните работи.Според източника на агенцията тази сутрин на входа на терминал Д на летището при преминаване през рентген на багажа на служител на американското посолство е бил открит предмет, който приличал на минометна мина. Повиканите специалисти потвърдили, че това е мина с взривател, но без взривно вещество, макар че в корпуса \"имало следи от него\".Посолството на САЩ е било веднага информирано за случилото се. Мината е била иззета, а дипломатът е излетял за Ню Йорк. Той казал, че купил празната мина за личната си колекция.Руската страна смята, че той съзнателно е предприел тази провокация, заявиха за ТАСС в дипломатическото ведомство. Имайки предвид много голямото внимание, което се обръща в САЩ на безопасността на въздушния транспорт след атентатите от 11 септември 2001 г., не е възможно той да не е разбирал, че превозването на мина в багажа е \"много сериозно\" действие, заявиха от министерството.Вашингтон се старае да подлага на проверка гарантирането на безопасността на Русия не само действайки отвън, като редовно предприема провокационно преминаване на бойни кораби и самолети край границите на Русия, но и отвътре, отбелязаха в руското външно министерство.", "date": "2019.03.09", "title": "Сътрудник на посолството на САЩ се опитал да внесе мина на летище в Москва"}
{"url": "http://www.cross.bg/buggy-leka-kolata-1598617.html", "text": "/КРОСС/ По всичко личи, че от Volkswagen са доста сериозни с намеренията си към ID линията, която лека по лека представят.Един от най-симпатичните модели на електрически автомобили по време на мото изложението в Женева е именно пореден модел на ID колите на немската марка.По думите на VW, ID Buggy е предназначен най-вече за забавление и за свежи плажни или офроуд изживявания.Количката е с приятен вълнообразен дизайн и е заредена с впечатляваща мощност от 201 коня, а 62-киловатовата батерия издържа на до 250 километра каране. ID Buggy достига 100 км/ч само за 7.2 секунди и има максимална скорост от 160 км/ч.Това е доста добър потенциал, имайки предвид, че колата е предназначена за кратки разходки и гонки по дюните.Интересното е, че VW не предвижда врати или твърд таван за ID Buggy, но пък можем да добавим задни седалки, така че да имаме компания, докато подскачаме по бабуни и камъни.Във всеки случай, ако завали дъжд, колата едва ли ще се повреди, защото всичко по нея е водоустойчиво.Има опция за втори мотор, който позволява задвижване и на четирите колела, което прави бъгито още по-проходимо. ", "date": "2019.03.09", "title": "Volkswagen ID Buggy - чисто забавление на ток"}
{"url": "http://www.cross.bg/pochina-aktyorut-vladimir-etysh-1598616.html", "text": "/КРОСС/ Актьорът Владимир Етуш почина на 97 години в болница, където е откаран вчера, съобщи ТАСС.Етуш става много популярен с ролите си във филмите \"Кавказка пленница\", \"Дванадесет стола\", \"Иван Василиевич сменя професията си\", \"Соларис\", \"Приключенията на Буратино\".Главните му изяви обаче са на сцената. Цялата му кариера е в театъра \"Е. Вахтангов\" в Москва. Играе в пиеси на Шекспир, Молиер, Бърнард Шоу. Участвал е във Втората световна война, награден е с ордени, а през 1944 г. е демобилизиран след тежко раняване. Владимир Етуш, който е народен артист на СССР, е лауреат на държавната награда на Руската федерация в областта на литературата и изкуството, печелил е награди \"Кумир\", \"Кристална Турандот\". Кавалер е на ордена \"За заслуги пред Отечеството\".", "date": "2019.03.09", "title": "Почина актьорът Владимир Етуш"}
{"url": "http://www.cross.bg/spasenieto-sofiya-kaloyan-1598620.html", "text": "/КРОСС/ Председателят на БСП - София Калоян Паргов с членове на Изпълнителното бюро на Градската организация, народни представители и общински съветници от социалистическата партия ще се включат в Шествието на толерантността и единението на българския народ \"Заедно за България. Заедно за Европа\". То е по повод Деня на спасението на българските евреи - 10-и март и е организирано от ОЕБ \"Шалом\" и Столична община. Шествието в неделя тръгва в 11,00 часа от храм \"Света София\", ще мине покрай паметника на Незнайния воин, Народното събрание, храм-паметник \"Св. Александър Невски\" и ще завърши в 12,00 часа с официална церемония пред Паметника на спасението в парка между НС и НХА.В 17,00 часа в неделя Калоян Паргов ще участва и в заключителната церемония по повод Деня на спасението на българските евреи в Централната софийска синагога.", "date": "2019.03.09", "title": "Калоян Паргов ще се включи в Шествието на толерантността в София "}
{"url": "http://www.cross.bg/tyrbylentziyata-vreme-putnitzite-1598618.html", "text": "/КРОСС/ Турбуленцията със сигурност е преживяване, което се надяваме да избегнем по време на поредния си полет.Но понякога тя се оказва неизбежна и ни кара да се хванем здраво за седалката и да се надяваме да приключи по-скоро.По-страхливите пък набързо си казват молитвата, а сценариите за разбиващ се самолет вече са начертани в главата.Но, трябва да дишаме спокойно. Колкото и да ни изглежда плашеща, турбуленцията няма да ни причисли към бройката на жертвите на самолетни катастрофи. Защото не е в състояние нито да повреди фатално летателната машина, нито да я свали.Е, да, понякога се стига до леки наранявания на пътниците, но затова е препоръчително да не се разхождаме много-много по време на полет и в повечето време да сме с колан. А какво всъщност представлява турболенцията?Има различни причини за възникването на този процес. Сред тях са рязка промяна във въздушните потоци, издигащия се нагоре топъл въздух, високите планини и сгради, над които прелита самолетът, други самолети, които минават наблизо, облачност.Най-коварна е турбуленцията при чисто небе.При нея няма ясни признаци за възникване. Това води до невъзможност да бъдат предупредени както пилотите, така и пътниците. Въпреки че, невинаги предварителните прогнози се оказват напълно точни. Все пак, говорим за природно явление, а като такова е по-скоро непредвидимо.Преминаването през така наречените въздушни ями пък може да завърши с десетки пострадали на борда. В повечето случаи пилотите редуцират височината на летене съвсем целенасочено, за да се достигне най-комфортната. На нас, пътниците, може да ни се струва, че падаме стремглаво надолу, но истината е, че промяната се изразява в няколкостотин метра.А това е далеч, далеч от фатално. Намалява се леко и скоростта на летене, отново по преценка на пилота. Самите самолети пък са направени така, че да издържат сериознонапрежение. Толкова сериозно, че по-скоро нервите ни няма да го издържат. Така че, слагаме усмивката и затягаме колана.  ", "date": "2019.03.09", "title": "Защо турбуленцията не е повод за притеснение?"}
{"url": "http://www.cross.bg/morsko-zhivotno-dyshi-1598615.html", "text": "/КРОСС/ Най-малко 87 души пострадаха при сблъсъка на високоскоростен ферибот с огромно морско животно в Япония, съобщава АФП. Петима от ранените са е тежко състояние, съобщиха от японската брегова охрана. Инцидентът е станал малко преди фериботът да пристигне на остров Садо от пристанището на Ниигата със 120 пътници и 4 души екипаж на борда.По ферибота са били нанесени сериозни щети, което означава, че морският бозайник е бил особено голям, а ударът силен.", "date": "2019.03.09", "title": "87 ранени при сблъсък между ферибот и кит в Япония"}
{"url": "http://www.cross.bg/zarkov-krym-promenyat-1598612.html", "text": "/КРОСС/ Пълен хаос цари с изборното законодателство и в момента не е ясно точно кои правила остават и кои се променят, заяви във Варна депутатът от коалиция „За България” Крум Зарков. Той присъства на районната конференция на БСП „Одесос” в морската столица.Зарков посочи, че БСП няма да се върне в парламента, докато не се възстанови възможността за преференциално гласуване в стария му вид, както и възможността за машинно гласуване. Зарков коментира и избора на нови членове на ЦИК:„Ние направихме каквото е необходимо да принудим управляващите да променят състава на ЦИК. Нямаше как да не направим нашите 6 предложения, които аз ще представя в парламента. Водачът на листата за евроизборите ще реши Националният съвет на 17 март.“", "date": "2019.03.09", "title": "Крум Зарков: Пълен хаос цари с изборното законодателство"}
{"url": "http://www.cross.bg/tyrizum-angelkova-rysiya-1598621.html", "text": "/КРОСС/ Министърът на туризма Николина Ангелкова е на двудневно работно посещение в Руската федерация. В Москва министърът ще открие българския щанд на международната туристическа борса Интурмаркет 2019.Форумът е сред най-големите изложения за професионалисти, като миналата година в него се включиха повече от 1400 участника от над 130 държави, руските региони и национални туристически представителства.В програмата на посещението е заложена среща с изпълнителния директор на Асоциацията на туроператорите в Русия – АТОР Майя Ломидзе.Очаква се министърът да разговаря със Зарина Догузова, ръководител Федералната агенция по туризъм и с генералния директор на Асоциацията на регионите на Русия Светлана Ануфриенко.Предвиден е разговор със заместник – председателя на правителството на Алтайския край и министър на икономическото развитие Павел Владимирович Дитятев и Евгений Виталиевич Дешевих, началник на Управлението за развитие на туризма и курортното дело.Планирана е среща и със Сергей Кривоносов, депутат от Държавната Дума, зам. председател на Комитета по физическа култура, спорт, туризъм и въпросите на младежта, председател на подкомитета по туризъм.Министър Ангелкова ще разговаря с ръководството на Московски държавен институт за международни отношения (МГИМО) и ще изнесе лекция пред студентите и преподавателите на университета.", "date": "2019.03.09", "title": "Министър Ангелкова е на работно посещение в Руската федерация"}
{"url": "http://www.cross.bg/raiiona-bezbog-pomognaha-1598622.html", "text": "/КРОСС/ Планински спасители помогнаха на пострадало момче в района на Безбог, информира БНР, позовавайки се на ППС при БЧК.Две момичета са се спускали с неподходящи обувки в улеите в района, вследствие на което едното момиче е счупило крака си.От Планинската спасителна служба информират, че условията за туризъм в планините са добри, но заради затоплянето съществува лавинна опасност.", "date": "2019.03.09", "title": "Планински спасители помогнаха на пострадал в района на Безбог"}
{"url": "http://www.cross.bg/rysiya-medala-predi-1598619.html", "text": "/КРОСС/ Седемдесет и осем. Толкова е броят на спечелените медали от Русия по-малко от четири дни преди края на зимната универсиада в Красноярск.До момента домакините имат с десет медала повече от общия брой отличия на всички останали участници взети заедно. Руснаците са с 27 златни, 29 сребърни и 22 бронзови медала.С постижението си дни преди края на игрите Русия постави рекорд за най-много спечелени отличия в рамките на една зимна универсиада. Досега върховото постижение беше 71 медала - също за руския отбор, от преди две години.", "date": "2019.03.09", "title": "Русия вече по традиция включва професионални спортисти за универсиадите"}
{"url": "http://www.cross.bg/borisov-premierut-nyama-1598613.html", "text": "/КРОСС/ \"Не сме се договаряли с ДПС за Закона за вероизповеданията. В ГЕРБ също има десетки хиляди мюсюлмани. Няма да правим компромис с темата за етническата толерантност. Аз съм участник във Възродителния процес като 27-годишен командир на батальон. Такава мъка, такъв ужас повече никога няма да допусна, докато от мен зависи нещо. Най-добре държавата да плаща на вероизповеданията, за да няма намеса отвън. В понеделник съм поканил на среща патриарх Неофит и главния мюфтия Мустафа Хаджи\" това каза премиерът Бойко Борисов пред Осмата академия на Жени ГЕРБ, която се провежда във Велико Търново.\"1 кв. м им даваха да си сложат покъщнината. Моята майка като ме изпращаше с автомата, военната униформа и кубинките, видя с очите си българи с различна религия да се гледат и да искат да се убиват. И понеже тогава бяхме във Варшавския договор, а Турция в НАТО, щеше да стане тук началото на голямата война\", разказа Борисов.\"Ако помолим БНТ да извади архивни кадри, да видите каква трагедия беше. Хиляди, стотици хиляди кервани от български граждани, само че с друга религия. Нямаше кой да им гледа животните. Командироваха учители от страната. Ужасно чудовищно време, сътворено от БКП/БСП. Още не може да се забрави това\", спомни си отминалите времена премиерът.\"Цял живот съм бил биткаджия. Искам да се спася от това. И да дърпаш бабички по границата, не е голямо геройство. Има и здрави мюсюлмани. Иди дърпай тях. На жълтите павета е много лесно\", отсече Борисов.\"Ние казваме - опрощават се дълговете. Когато Дянков искаше за Българската православна църква да направим същото, му казах: \"Има началник, който да решава тази работа. Ти не се бъркай\", поясни премиерът. И уточни, че правителството дава милиони за манастири и черкви.Борисов развесели жените от ГЕРБ, като им разказа, че Ердоган го попитал по телефона защо правим ограда. Нашият премиер му казал, че за охладняване на отношенията между България и Турция може да кажат само метеоролозите.\"В това отношение игра не бива. Толкова е гадно, че ще ни върнат векове назад. И когато парите идват от съседни държави и то не само за мюсюлмани. Ние можем да се прегръщаме и целуваме, но разузнаванията още работят. Искаме да тръгнем на чисто и вече всеки да си оправя финансите\", обясни Борисов. Той уточни, че на тази тема няма да си замълчи, защото се приказвали неверни неща.\"За вас, жените сме направили много. Отвърнете ни с добро. И ние сме нежни души. Аз имам началник - Цвета Караянчева. И президентът има началник. За Цветанов да не говорим\", пошегува се Борисов и уточни, че темата е много сериозна.\"БСП много пъти е била в коалиция с ДПС. Ние никога не сме били и няма и да бъдем. Но когато някой ни помогне, възпитанието изисква на благодарим. Това е отговорно поведение. БСП не са в парламента, а ни обвиняват нас, че сме в коалиция с ДПС. Да излязат БСП и да обявят като нас, че няма да правят коалиция с тях. И тогава да видите какво гърчене ще стане. Ще има ама дайте да минат изборите, да видим как ще ни подредят\", каза Борисов.Той се опитвал да атакува БСП с някои направени от тях неща, ама нямало такива. \"Трябва да се върнем на НДК\", уточни премиерът.\"Нашето европейско председателство остана като пример и още се дава за пример. В цяла Европа се говори какво правихме. И за моя радост колегите от Западните Балкани го оцениха\", подчерта премиерът.\"Изключително важна е жп-линия София - Скопие -Тирана. Румънската страна уж е съгласна за мост на Свищов, защото мостовете на Русе и Видин са малко\", поясни премиерът.\"Някой ще каже - какво ни интересуват комшиите. Как, като те са до нас и много силно ни засягат. С нашите съседи е важно да има свързаност\", уточни той.Борисов говори и за сигурността в Черно море.\"Балансираните ни отношения с Русия са много важни. По енергийните проекти пак се изказват. Аз не знам като се пенсионирам, БСП какво ще говорят\", каза Борисов.За АЕЦ \"Белене\" той подчерта, че не става дума вече за руска централа, а за чисто българска.\"В момента България има два собствени реактора и си търси желаещи да участват чрез конкурс\", каза Борисов.\"Със САЩ работим изключително добре. Огромните финанси и огромната армия на НАТО е на САЩ. Правим всичко възможно като добри партньори да имаме такова отношение, което да е съвместимо с нашите партньори. С една дума, в отношенията си със САЩ, с Русия, НАТО, ЕС подхождаме веднъж партньорски, веднъж по интерес като българи\", обобщи Бойко Борисов.", "date": "2019.03.09", "title": "Борисов: ГЕРБ няма да прави компромис с етническата толерантност"}
{"url": "http://www.cross.bg/nominatzii-stanishev-sergeii-1598611.html", "text": "/КРОСС/ Депутатите на БСП в Европейския парламент Сергей Станишев, Георги Пирински, Момчил Неков и Петър Курумбашев ще направят отчет за мандата си пред актива на левицата в Пловдив. До 16 март в областта се провеждат общинските конференици за номинации на евродепутати. И четиримата са получили подкрепа за следващ мандат, като с най-много номинации е председателят на ПЕС Сергей Станишев.", "date": "2019.03.09", "title": "Евродепутатите от БСП се отчитат в Пловдив, очакват номинации"}
{"url": "http://www.cross.bg/pensii-iskali-dokymenti-1598610.html", "text": "/КРОСС/ Шестима души са привлечени към наказателна отговорност по случая с \"фалшивите пенсии\" в НОИ-Силистра. Това съобщи на брифинг наблюдаващият прокурор Николай Димитров.До момента са установени 20 души, на които са отпуснати по този начин пенсии. Предстои да се анализира документация и да се уточнят подробности.Обикновено се е установявал стаж като миньори, тоест става дума за пенсии от 600 лева нагоре,обясни Димитров. Става дума за хора, които към момента не са имали право на пенсия или са искали да се пенсионират по-рано. Услугата се заплащала от самата стойност на отпуснатите пенсии. Членовете на групата разполагали с дебитните карти на лицата и с пълномощни. Те са посещавали пощенските клонове, от които са теглили пенсиите. Хората, които са се възползвали от тези пенсии, са били от различни прослойки, включително бивши кметове, заместник-кметове и общински съветници.Говорителят на Специализираната прокуратура Сийка Милева обясни, че в хода на досъдебното производство е установена ролята на директора на НОИ-Силистра. Той по телефона е диктувал на началника на отдел \"Отпускане на пенсии\" лични данни на лица, които са искали да получават пенсии. Началникът на отдела записвала абревиатурата \"СМЧ-Пенчев\", тоест \"Силно мой човек - Пенчев\", като с тези отбелязвания служителите знаели, че това са близки до директора хора, каза Милева. По този начин пенсионните досиета се извършвали по-бързо и без нужните проверки.В престъпната група са и семейство - майка, баща и син, които изготвяли голяма част от неистинските удостоверителни документи и ги съхранявали в дома си. Синът е извършвал и адресни регистрации на лица, които искали да такива пенсии.При проведената на 8 март при специализирана полицейска операция под надзора на Специализираната прокуратура са направени претърсвания и изземвания от 14 адреса, от леки автомобили и са направени и обиски на лица. Иззети са документи, сред които ТЕЛК-ови решения, банкови карти и извлечения от банкови документи.", "date": "2019.03.09", "title": "Има задържани по случая с \"фалшивите пенсии\""}
{"url": "http://www.cross.bg/kitaii-filharmoniya-maestro-1598607.html", "text": "/КРОСС/ С бурни аплаузи и скандирания, продължили повече от 10 минути, приключи първия концерт на Софийската филхармония в най-престижната класическа концертна зала в Китай - Shanghai Oriental Art Center. Открита през 2004 г. залата е впечатляваща с вида си. Тя разполага с 5 сцени и погледната от въздуха, има форма на пеперуда. Приемала е почти всички големи световни оркестри, като първи са били музикантите на Берлинската филхармония. Състав на Националния ни оркестър  представи премиерно за Китай музиката от Star Wars A New Hope In Concert по покана на компанията „Дисни“. Диригент на първия концерт беше японецът Кейтаро Харада. Сред публиката бяха и представители на „Дисни“, както и официални гости от Китай. След концерта те поздравиха оркестъра и изразиха своя възторг от професионализма на българските музиканти. В неделя към оркестъра се присъединява и маестро Найден Тодоров, който междувременно има два концерта в Германия с носителката на Грами виолончелистката Камил Томас.Осем са концертите, на които Софийската филхармония ще представи музиката на Джон Уилямс за може би най-популярната филмова поредица. Освен в Шанхай, оркестърът ще свири и в градовете Ханджу, Вухан, Нанджинг, Чанша, Шенжен и Гуанджоу. Интересът към концертите е огромен и билетите за тях вече са разпродадени напълно, което според домакините е прецедент в страната. Музикантите ще се завърнат на 20 март.Междувременно колегите им в София ще представят концерти с маестро Емил Табаков и Евгени Божанов на 14 март и, Марио Хосен и маестро Георги Димитров на 21 март.", "date": "2019.03.09", "title": "Софийската филхармония представя Star Wars A New Hope In Concert в Китай"}
{"url": "http://www.cross.bg/nyama-pargov-kaloyan-1598608.html", "text": "/КРОСС/ БСП няма как да подкрепя лошите практики на управляващата в момента коалиция. Това заяви председателят на БСП – София Калоян Паргов при участието си в сутрешния блок на телевизия \"Европа \". Той визира приетото от парламента в петък решение да бъдат опростени дълговете на вероизповеданията и в частност на Главното мюфтийство в България.\"Законът за вероизповеданията и Преходните и заключителните разпоредби трябва да бъдат разглеждани поотделно, обясни Калоян Паргов. – Законът касае националната сигурност. Не може да допуснем вероизповеданията да подлежат на чуждо финансиране, това е факт. Защото понякога това финансиране е с неясен произход, с неясни или пък със съвсем точни и ясни цели, които застрашават националната сигурност. В подкрепа на това твърдение само ще припомня думите на говорителя на Главното мюфтийство, който завчера спомена, че въпреки закона, ще продължат да получават такова финансиране. Затова, когато става дума за Закона за вероизповеданията, ние, от БСП, смятаме, че той е правилен и го подкрепяме. Когато обаче говорим за Преходните и заключителни разпоредби, ситуацията е различна. Чрез тези разпоредби управляващите от ГЕРБ прокарват политики и установяват лоши практики, с които ние не сме съгласни. Това е безпринципен модел на управление, срещу който БСП се бори. Нашите опоненти от ГЕРБ боравят спекулативно с консенсуса по този въпрос, за да прикрият, да заметат следите си при някои решения в Преходните и заключителните разпоредби на Закона за вероизповеданията. Ако се налага да бъде направено нещо по въпроса, то задължително трябва да се случи в отделен Закон, който да бъде ясно и конкретно обоснован \".Според Калоян Паргов опрощаването на дълговете на Главното мюфтийство е много лоша практика, тъй като няма никаква гаранция, че след година то няма да натрупа нови задължения, ако продължава да работи по същия начин, както досега. \"Тук въпросът е принципен. Изобщо не става дума дали обектът е Главното мюфтийство, Православната църква или някоя институция, обясни той. – Ако не можеш да планираш дейността и финансите си и постоянно допускаш да задлъжняваш, как ще гарантираш, че след година няма да си в същото положение, ако ти бъдат погасени дълговете?! Когато планираш да опрощаваш дългове с пари на данъкоплатците и то на една определена религиозна общност, неизбежно възникват въпроси. Защо тези милиони да не ги дадат на Столичния градски транспорт за увеличаване на заплатите на шофьорите, които протестират?! Тези работници носят отговорност за нашата сигурност и заслужават трудът им да бъде възнаграден подобаващо. Защо тези милиони да не ги дадат на Софийския университет, който има дългове към Столична община за такса смет?! Софийският университет е люлката на образованието и науката в България. Защо да не ги дадат на болниците, на БДЖ… Ако народните представители от групата на БСП бяха в парламента, категорично щяха да гласуват против опрощаването на дълговете на Главното мюфтийство \".Според председателя на БСП – София министърът на финансите Владислав Горанов е счетоводителят на правителството и борави със счетоводните термини в зависимост от това как му е угодно. \"Той представя фактите така, че те да са в услуга на правителството, затова не си струва да го коментирам, каза Калоян Паргов. – Стилът на работа на ГЕРБ с преходните остатъци в бюджета или така наречените \"излишъци \" и на тяхното разпределение вече е напълно ясен на всички. А БСП има съвсем категорична позиция по тази тема и постоянно я изразяваме \".Калоян Паргов е категоричен, че БСП няма да се върне в Народното събрание, за да легитимира подобно управление. \"Когато опозицията е извън Парламента, когато не участва в парламентарния дебат, това говори много зле за демократичния процес в страната, коментира той. – Означава, че управляващите са преминали определена граница. Това притеснява много самите управляващи, които имат доста големи трудности с осигуряването на кворума. От ДПС заявяват също, че са опозиция. След като БСП не присъства в Парламента, ДПС би трябвало да защити с аргументи, че е опозиция \".Според председателя на БСП – София нестандартният ход, който БСП предприе с излизането си от Народното събрание, тревожи много хора. \"Политолози, социолози и всякакви гадатели вещаят какво ли не, коментира той. – Но ние знаем мнението на хората, с които се срещаме лично. Защото от момента, в който депутатите на БСП напуснаха Парламента, те имат достатъчно време, за да разговарят с гражданите на терен. И те подкрепят нашето решение\".", "date": "2019.03.09", "title": "Калоян Паргов: БСП няма как да подкрепя лошите практики на това управление"}
{"url": "http://www.cross.bg/vidin-daskalov-teatur-1598609.html", "text": "/КРОСС/ Националният музикален театър посвещава пролетния си концерт „Любовни мечти“ тази вечер от 19 часа на Видин Даскалов. ", "date": "2019.03.09", "title": "Концертът на Музикалния театър тази вечер е в памет на Видин Даскалов"}
{"url": "http://www.cross.bg/barnie-brekzit-london-1598593.html", "text": "/КРОСС/ Главният преговарящ за Брекзит на Европейския съюз Мишел Барние каза, че Брюксел е готов да предложи на Великобритания право на едностранно напускане на митническия съюз на ЕС при запазване на другите елементи на предпазния механизъм за ирландската граница, предвиден с цел да се избегне твърда граница между двете части на ирландския остров, съобщи \"Ройтерс\".Барние обаче подчерта, че Лондон все пак ще трябва да спазва ангажимента си да не въвежда контрол по границата между Ирландия, която е член на ЕС, и британската провинция Северна Ирландия - изискване, което в предишните преговори доведе до предложения да се постави митническа граница \"в Ирландско море\", между големия Британски остров и неговата провинция (на Ирландския остров).Целта на новото предложение на ЕС е да се направи споразумението за Брекзит приемливо за британския парламент, който вече веднъж го отхвърли.Барние съобщи за новото предложение в Туитър след среща с посланиците на 27-те страни членки на Евросъюза.  \"Обединеното кралство няма да бъде държано насила в митническия съюз против волята си\", добави той. Барние отбеляза също, че съществуващото споразумение за Брекзит вече дава на Великобритания \"правото на пропорционално замразяване\" на нейните задължения по предпазния механизъм, в случай че ЕС наруши своите задължения да преговаря за алтернативни решения.Той предложи също така да бъде повишена юридическата тежест на съществуващите ангажименти на ЕС да прави всичко възможно, за да се избегне или да се минимизира прилагането на предпазния механизъм.Според Ройтерс най-новото предложение на Барние прави юридически обвързващи уверенията, които ЕС даде на Лондон през януари, но въпреки това е малко вероятно то да се стори достатъчно като отстъпка на заклетите евроскептици в Консервативната партия на премиерката Тереза Мей, която няма мнозинство в парламента.", "date": "2019.03.09", "title": " Брюксел отстъпи пред Лондон за Брекзит"}
{"url": "http://www.cross.bg/opera-zagora-stara-1598596.html", "text": "/КРОСС/ Тази вечер на сцената на Държавна опера - Стара Загора, ще бъде премиерата на „Италианката в Алжир“ от Джоакино Росини. За първи път в почти 100-годишнината си история старозагорският оперен театър поставя това заглавие на италианския композитор. Спектакълът е за вечните теми за любовта и оспорваната свобода на жената и нейното право на избор, пресъздадени по забавен и оригинален начин от режисьорката Урсула Хорнер. Тя е пренесла действието от 18-и в първите десетилетия на 20-и век, когато технологичните и модни открития превземат и Ориента. Хорнер е позната на българската публика със спектакъла си на операта „Хофманови разкази“ от Жак Офенбах в Русе и Пловдив и със „Севилският бръснар“ от Росини на Македонската опера и балет, която гостува на последното издание на Фестивала на оперното и балетното изкуство в Стара Загора. Декорите и костюмите за премиерата на „Италианката в Алжир“ са на Македонската опера и балет. Това е и първият съвместен проект на двата оперни театъра, които през декември миналата година подписаха меморандум за сътрудничество и обмен. Сценографията е на Мартина Сеня, а костюмите на Мария Пупучевска. В постановката на класическата опера-буфа на Росини публиката ще се наслади на изпълненията на Петя Петрова, Родриго Тросино (Италия), Валери Турманов, Ивайло Джуров, Деси Стефанова, Емилия Джурова, Едуин Кей и др., както и на хора и оркестъра на Старозагорската опера под диригентството на Ивайло Кринчев. Началото тази вечер е от 19 часа. На 22 март постановката ще гостува в Пловдив, а следващият спектакъл в Стара Загора е на 27 март. ", "date": "2019.03.09", "title": "\"Италианката в Алжир\" поставя за първи път почти вековната опера на Стара Загора  "}
{"url": "http://www.cross.bg/zhyrnalistite-zaradi-zhyrnalisti-1598602.html", "text": "/КРОСС/ В Хърватия журналисти продължават да обръщат внимание на съществуващия според тях проблем със свободата на словото в страната. Миналата седмица хиляди излязоха на демонстрация в центъра на Загреб, а недоволни представители на медиите заплашват да сезират европейски и международни институции, ако властта не вземе мерки. Проблемът се дължи основно на дела, с които политици, съдии и други публични личности се опитват да притискат журналистите, каза пред БНР кореспондентът на \"Болкан Инсайт\" в Загреб Аня Владисавлевич.„Основната причина за протеста миналата седмица е фактът, че журналистите не могат да работят свободно заради многото съдебни дела срещу тях. Важен аспект е наказателно преследване заради уронване на престиж, което беше въведено през 2013 г. и с което широко се злоупотребява. Публични личности постоянно съдят журналисти заради причинени им душевни терзания“, коментира тя в интервю за предаването \"Събота 150\".Аня Владисавлевич разказа още, че множество дела парадоксално са заведени от националните радио и телевизия срещу собствените им журналисти.„Хърватското радио и телевизия широко се възприема не като обществена, а като държавна медия. Международни доклади сочат, че правителството се меси в работата на обществения оператор и това ограничава медийната независимост в страната. \"Репортери без граници\" написаха, че върху обществената медия очевидно се оказва политически натиск“.", "date": "2019.03.09", "title": " Политици и съдии притискат журналистите в Хърватия"}
{"url": "http://www.cross.bg/ninova-korneliya-letishte-1598606.html", "text": "/КРОСС/ \"Управляващите раздават националното богатство като за последно. За пореден път управляващите промениха закона, за да облекчат даването на Летище \"София\" на концесия. Това е раздаване на националното богатство като за последно\" това каза председателят на НС на БСП Корнелия Нинова пред БСТВ.Тя коментира, че има стратегически обекти от националната сигурност, които трябва да останат държавна собственост, а Летище \"София\" е такъв обект.\"Внесохме закон, с който да бъде забранено концесионирането на летища, плажове, важна инфраструктура. Беше отхвърлен от управляващото мнозинство. Не само това, но сега променят закона, за да дадат по-лесно летището\", категорична бе Нинова.Лидерът на социалистите каза още, че има три въпроса към новата тройна коалиция ГЕРБ, ДПС, ОП.\"Към ДПС - ако опрощаване задълженията на мюфтийството е въпрос на национална сигурност, най-голямото летище на България не е ли въпрос на национална сигурност? Към ГЕРБ - вярна ли е информацията, че зад един от концесионерите стои турска фирма? И това ли е част от сделка? Към ОП - къде сте? Защо мълчите? Властта ли ви е по-сладка или националният интерес? Преди време заявих: ако народът ни даде доверие да управляваме, ще отменим концесията. Потвърждавам го отново\", каза още Корнелия Нинова.", "date": "2019.03.09", "title": "Корнелия Нинова: И концесията на Летище \"София\" ли е задкулисна сделка? "}
{"url": "http://www.cross.bg/nalyagane-kruvnoto-kruvno-1598598.html", "text": "/КРОСС/ Милиони хора, които страдат от високо кръвно налягане, са поучавани, че трябва да подобрят начина си на хранене и да намалят консумацията на алкохол. Сега, обаче, гръцките лекари дават много по-приятен съвет: спете следобед.Редовният следобеден сън понижава кръвното налягане с почти толкова, колкото някои лекарства, е показвало проучването, за което съобщава британският ежедневник „Таймс“.Тези, които имат навика да презареждат батериите си през деня имат по-ниско кръвно налягане, което е от полза за сърцето, открили изследователите.Учените изказват интригуващото предположение, че така хвалената средиземноморска диета може да дължи добре известните за здравето ползи не само на зехтина, който се използва в тези страни с храната на обяд, но и на сиестата след хранене.На хората, които имат високо кръвно налягане, над 140 на 80, обикновено се предписват лекарства, заедно с препоръки за начина на живот, като упражнения и здравословно хранене.Отдавна е известно, че кръвното налягане се понижава през нощта, когато хората спят и гръцките учени се запитали дали краткият следобеден сън може да допълни и подобри този ефект.Те са провели проучването сред 212 души на средна възраст 62 години, които са били успешно лекувани за високо кръвно налягане. Проучването е изисквало доста усилия, тъй като принуждаването на хората да спят през деня е било трудно - малко повече от половината пациенти вече са имали изграден навик да спят следобед.Изследваните пациенти са били сходни по отношение на рисковете за кръвното налягане и лекарствата, които са приемали, но 24-часовото наблюдение показва, че налягането на тези, които спят през деня, е средно с 3-5 mmHg по-ниско от това на тези, които не спят. Анализът показва, чекръвното налягане ще падне с 3 mmHg за всеки час сън, според резултатите, които ще бъдат представени следващата седмица на годишната научна сесия на Американския колеж по кардиология в Ню Орлиънс.Манолис Калистратос, кардиологът от Общата болница „Асклепийон“ във Вула, Гърция, който е провел проучването, казва: „Следобедният сън изглежда понижава нивото на кръвното налягане, по същия начин както другите промени в начина на живот. Например, намаляването на солта и алкохола може да доведе до понижаване на нивото на кръвното налягане с 3 до 5 mmHg. Тези открития са важни, тъй като понижаването на кръвното налягане дори с 2 mmHg може да намали риска с до 10 процента от сърдечносъдови инциденти като сърдечен инфаркт“.„Ниските дози медикаменти понижават кръвното налягане с около 5-7 mmHg“, добавя той.Д-р Калистратос казва, че следобедната дрямка няма да замени другите съвети, дадени от лекарите, но е по-малко вероятно те да бъдат пренебрегнати от пациентите им. „Ние знаем, че един от проблемите, които имаме с промените в начина на живот, е привикването. Може би следобедният сън ще бъде по-лесната промяна в начина на живот“, добавя той.Бъдещите проучвания на средиземноморската диета трябва да разгледат навиците за следобеден сън, за да се види до колко по-големи ползи би довел този навик. „Това е само едно проучване и разбира се, че трябва да потвърдим резултатите. Но няма странични ефекти.\"Д-р Калистратос казва, че хората „не би трябвало да се чувстват виновни, ако могат да си позволят кратка дрямка, предвид потенциалните ползи за здравето“. Въпреки това, той добавя малко строго: „Ние не искаме да насърчаваме хората да бъдат мързеливи. Може от 45 до 60 минути сън да бъде достатъчен.\"Соня Бабу-Нараян, асоцииран медицински директор на Британската кардиологична фондация, казва: „Достатъчният сън е важен както за общото ни благополучие, така и за здравето на сърцето и кръвообращението. Но има добри доказателства, които показват, че здравословният начин на живот, като намаляване на приема на сол и алкохол, поддържането на здравословно тегло и редовните упражнения, са най-добрите начини за поддържане на оптимално кръвно налягане.\"Колкото и съблазнително да звучи, да се разменят всички тези мерки за ежедневна сиеста, изборът на здравословен начин на живот и приемането на лекарства, когато са предписани, остават ключът към предотвратяване на инфаркти и инсулти.\"", "date": "2019.03.09", "title": "Откриха нов лек срещу високото кръвно - сиестата"}
{"url": "http://www.cross.bg/pravila-osigyritelen-sotzialnata-1598603.html", "text": "/КРОСС/ \"Време е в България с каквито правила започва осигурителния ти път, с такива да се пенсионираш\" това заяви в интервю за Дарик председателят на социалната комисия в парламента Хасан Адемов. Според него едва в края на тази година ще стане ясно ще има ли и колко ще бъдат ощетените нови пенсионери след промените в пенсионната формула от началото на 2019 г.Според симулационен модел на НОИ, предоставен по искане на вестник „Сега“, 37 на сто от българите, които ще се пенсионират тази година ще бъдат с по-ниски пенсии в сравнение с пенсиите им, изчислени по старите правила. В новата формула вече влиза само осигурителният доход след 1 януари 2000-та година.\"Много е пресилено да говорим, че за 2019г. 37% от бъдещите пенсионери ще бъдат с намален размер на пенсиите. Никой сега не може да каже какъв е техният осигурителен доход, върху какъв и колко годишен осигурителен стаж ще се пенсионират. Не 10 хиляди, не 37 хиляди или там колкото и да са. Един човек да е ощетен, това представлява проблем. В хода на дискусията, експертите от НОИ и от Министерството на труда и социалната политика ни увериха, че ще има единични случаи, в които ще има намаляване на размера на пенсията по новия начин на изчисляване\", обясни Хасан Адемов пред Дарик.\"Не са това единствените проблеми. Беше решено да се отложи отпадането на тавана на пенсиите. Второ - тежестта на година осигурителен стаж да трябваше да расте до 1,5. Сега това е заковано на 1,2 на база на обществен договор между законодателя, правителството и осигурените лица. Да има яснота - с каквито правила започват осигурителния си път, с такива правила, същите, да завърши твоя осигурителен принос към системата и евентуалното пенсиониране. Защото в противен случай, изчезва един много важен елемент от пенсионната система, а именно доверието. Ясно е, че не може да има пълна справедливост. По-големият въпрос е да има по-малко несправедливост и, ако има ощетени, те да бъдат единици, а не проценти, за които говорим с момента\", каза още председателят на социалната комисия в парламента.", "date": "2019.03.09", "title": "Хасан Адемов: По каквито правила се осигуряваш по тях да се пенсионираш"}
{"url": "http://www.cross.bg/ivan-geshev-nesushtestvyvasht-1598599.html", "text": "/КРОСС/ „Механизмът на измамите е създаване на фалшиви документи за несъществуващ трудов стаж, за да се получи максимална пенсия” това каза в интервю за предаването „Денят започва с Георги Любенов” по БНТ зам.-главният прокурор Иван Гешев, по въпроса с източването на пенсионните фондове в НОИ-Силистра. По думите му, за разкритата схема в НОИ-Силистра ще бъдат привлечени шест лица. Ще им бъдат предявени обвинения за участие в организирана престъпна група, като се очаква да бъдат събрани достатъчно доказателства и за длъжностно престъпление. Гешев посочи, че засега не може да се каже, какви са щетите, нанесени на държавата от престъпната група, но предположи, че ще са значителни, тъй като тя е действала от дълго време. По случая с издирваните бизнесмени Ветко и Маринела Арабаджиеви, зам.-главният прокурор обяви, че те са задържани, след като е било оказано съдействие от испанските власти. „Разчита се на конкретни данни, а не на медийни публикации”, изтъкна Иван Гешев.ы”Основната причина да бъдат задържани е българската полиция и българската правоохранителна система”, каза още Иван Гешев.", "date": "2019.03.09", "title": "Иван Гешев: Механизмът на измамите е създаване на фалшиви документи за несъществуващ трудов стаж"}
{"url": "http://www.cross.bg/bademi-riska-bogati-1598594.html", "text": "/КРОСС/ Известно е, че бадемите са едни от най-хранителните ядки - в 100 грама бадеми има 579 калории. Освен, че засищат, бадемите имат много други (направо вълшебни!) функции, които са изключително благодатни за организма ни. Ето защо трябва да похапваме бадеми по-често:", "date": "2019.03.09", "title": "Ето защо трябва да похапваме бадеми по-често!"}
{"url": "http://www.cross.bg/makaroni-erme-pier-1598587.html", "text": "/КРОСС/ Не че са розови на цвят, а имат розова вкус. Или по-точно вече нямат само такъв вкус, защото французите не искат да ядат нещо, което им е непознато. Не че не им харесва, изобщо не се стига до там да го опитат.Това не е някое неуспешно българско начинание, целящо да продаде на французите прословутата българска роза през \"най-френския\" сладкиш. Идеята да използва розата в кухнята си е на световноизвестния днес сладкар и стандарт за качество, когато се говори за макарони, Пиер Ерме.Французинът, който е четвърто поколение пекар, е наричан през годините \"кралят на макароните\", \"Пикасо на сладкарството\", \"авангардист и магьосник\"...Причината за това е, че създава собствен стил и нов подход при традиционните техники, и най-вече при правенето на макарони. Не спира да търси нови вкусове и смята, че най-добрият макарон е този, който му предстои да направи.От вчера той е в България като снощи във Френския културен институт говори заедно с прочутия лингвист Бернар Серкилини за влиянието на сладкарството във френския език.Роден в семейство от Елзас с четири поколения пекари и сладкари, Пиер Ерме започва кариерата си на 14 години при легендата-сладкар Гастон Льонотр. Обявен е през 2016 г. за най-добрия майстор сладкар в класацията на World's 50 Best Restaurants. През 1998 г. основава своя бизнес в партньорство с Шарл Знати и компанията Maison Pierre Hermé Paris. Присъства в множество страни, издава кулинарни книги като една от тях - Ispahan, бе представена снощи пред българската аудитория.Ерме кръщава книгата си на иранския град и вид роза Исфахан, но всъщност увлечението му по розовия вкус и аромат в сладкарството води към България. През 1985 г. присъства на традиционна българска вечеря в Люксембург, която го провокира да помисли за това как да вложи розата в сладкишите си. Две години по-късно прави макарони с роза, но французите не искат да опитват нещо непознато и не се продават. Той 10 г. упорства и ги произвежда, пък и се намират чужденци, които да ги купуват. По-късно намира харесван баланс между роза(заради сладостта, която дава), малината (заради \"бруталния\" й вкус) и личито (което наподобява вкуса на розата). Тези макарони вече имат успех. На основата на това трио са разработени вече 60 рецепти и тъкмо то е емблемата на компанията днес, която произвежда не само макарони.", "date": "2019.03.09", "title": "Как българска роза бе замесена в успеха на \"краля на макароните\"?"}
{"url": "http://www.cross.bg/krug-serina-tretiya-1598590.html", "text": "/КРОСС/ Американката Серина Уилямс се класира за третия кръг на силния турнир в Индиан Уелс, след като победи Виктория Азаренка със 7:5, 6:3 в откриващия си мач от надпреварата.Носителката на 23 титли от Големия шлем е 10-та поставена в схемата и почива в първия кръг, но още в първия си мач имаше сериозно препятствие – двукратната победителка от Аустрелиън Оупън Виктория Азаренка. В оспорваната първа част двете тенисистки си размениха по три пробива, преди Серина да нанесе решителния удар в заключителните моменти на сета и да го затвори със 7:5. Във втория сет американката проби два пъти и в крайна сметка затвори мача след два часа и 7 минути игра.По този начин Уилямс се класира за третия кръг на надпреварата, където ще срещне 20-та поставена в схемата Гарбине Мугуруса, която разби участващата с уайлд кард американка Лорън Дейвис с 6:1, 6:3. За третия кръг се класираха още Джоана Конта, Кики Бертенс, Симона Халеп, Ашли Барти и Елена Остапенко.", "date": "2019.03.09", "title": "Серина Уилямс започна с победа в Индиан Уелс"}
{"url": "http://www.cross.bg/real-neiimar-miliona-1598605.html", "text": "/КРОСС/ Реал Мадрид подготвя невероятната оферта от 300 милиона паунда (347 милиона евро) за атакуващия футболист на Пари Сен Жермен Неймар. Лично босът на мадридчани Флорентино Перес е говорил с Неймар, заявявайки му, че иска бразилецът да заиграе в неговия клуб. Покрай грандиозната оферта се очаква Ней да получава по 45 милиона евро на сезон.Перес е избрал именно Неймар да извади Реал от депресията и спортния хаос, който цари в „кралския клуб”. В рамките на седем дена сезонът за „белия балет” рухна, след като отпадна за Купата на Краля след загуба от Барселона. От големия враг дойде второто поражение през седмицата, този път за Ла Лига, което на практика Реал извади тима от битката за титлата, а няколко дни по-късно Аякс зашлеви „кралете” и ги изхвърли от Шампионска лига.Испанският вестник Sport потвърждава, че Реал подготвя грандиозна оферта от 350 милиона евро за бразилеца. Той има още три години по своя договор с ПСЖ. Флорентино Перес е решил да върне стария облик на Реал, като преустанови налагането на млади надежди на „Сантиаго Бернабеу”.Предложението на Реал към Неймар ще е за пет години, като само от заплати в Мадрид той ще получи 225 милона евро. Заплатата ще е най-голямата за всички времена, като Ней Джуниър ще изпревари и Лионел Меси.Съветът към Перес е дошъл лично от генералния мениджър на клуба Хосе Ангел Санчес. Той е споделил на боса, че офертата няма как да бъде отказана от парижани, които са под мониторинг от УЕФА заради нарушаване на финансовия феърплей. Първоначално желанието на Реал е било да привлече Килиан Мбапе, но младият нападател няма да донесе нужната публичност, както ще стори  Неймар.", "date": "2019.03.09", "title": "Реал Мадрид подготвя невероятната оферта от 300 милиона паунда за Неймар"}
{"url": "http://www.cross.bg/chast-natzionalnata-stranata-1598592.html", "text": "/КРОСС/ Венецуелското правителство ще привлече армията за гарантиране на системите за електроснабдяване в страната, заяви министърът на отбраната Владимир Падрино Лопес, цитиран от ТАСС. Каракас и голяма част от щатите в страната останаха без ток при най-голямото прекъсване, което продължи над 24 часа. Електроснабдяването в част от столицата  беше възстановено. Започнаха да работят някои светофари, светлините в  градски тунели или магазини. В града все още има сериозни проблеми с мобилните връзки и интернета.   Националната електрическа компания определи като причина саботаж срещу най-голямата венецуелска електроцентрала.Президентът Николас Мадуро обвини за станалото „американския империализъм“, но от Държавния департамент във Вашингтон отрекоха да имат нещо общо.В същото време представители на Националната федерация на служителите в електроснабдяването посочват, че проблемите в сектора са причинени от липсата на ресурси за поддръжка на съоръженията. ", "date": "2019.03.09", "title": "Правителството в Каракас ще привлече армията за гарантиране на електроснабдяването"}
{"url": "http://www.cross.bg/dimitur-predstavi-film-1598583.html", "text": "/КРОСС/ Димитър Маринов пристигна у нас. Актьорът ще представи наградения с \"Оскар\" за най-добър филм \"Зелената книга\" пред българската публика на „София филм фест“.„Той е първият българин, който успя в едната си ръка да държи българското знаме, а в другата \"Оскар!\", казва Стефан Китанов, директор на „София Филм Фест”.Димитър Маринов ще представи и лентата на режисьора Лъчезар Аврамов \"Снимка с Юки\", в която играе една от централните роли. ", "date": "2019.03.09", "title": "Димитър Маринов пристигна в България"}
{"url": "http://www.cross.bg/holmes-sherlock-richi-1598577.html", "text": "/КРОСС/ Феновете ще трябва да изчакат още малко за „Sherlock Holmes 3″ след като проектът беше отложен за декември 2021 година. Робърт Дауни-Младши и Джъд Лоу отново ще са в главните роли на частния детектив Шерлок Хоумс и доктор Джон Уотсън, които досега разследваха различни криминални случаи в последното десетилетие на 19 век.„Sherlock Holmes 3″ идва след „Sherlock Holmes: A Game of Shadows“ от 2011 година, а първият, „Sherlock Holmes“, излезе през 2009.И двата филма са режисирани от Гай Ричи като при инвестиция от $215 милиона, те изкарват около $1 милиард в боксофиса.Първоначално „Holmes 3″ трябваше да излезе през декември догодина.Няма официална причина за забавянето на филма. Знаем само, че той все още няма  режисьор, но сценарист е Крис Бранкато, а действието се развива 10 години след „A Game of Shadows“.", "date": "2019.03.09", "title": "Феновете ще трябва да изчакат още малко за „Sherlock Holmes 3″"}
{"url": "http://www.cross.bg/germaniya-zhenite-zheni-1598584.html", "text": "/КРОСС/ Въвеждането на квоти за жени в избирателните листи дава гаранции за присъствието на повече жени в политиката. Това каза в специално интервю за „Хоризонт“ съпругата на германския президент Франк-Валтер Щайнмайер Елке Бюденбендер, която отправи специално послание и до българските дами.Специалният пратеник на „Хоризонт“ в Германия Валерия Николова се срещна първата дама на Федералната република.Евроизборите през май отправят предизвикателство към жените – да бъдат равнопоставени спрямо мъжете в кандидат-листите за евродепутати. Въпреки че опитът на Германия показва, че въвеждането на квоти от някои партии дава резултат, съпругата на германския президент Елке Бюденбендер изрази надежда един ден това да не бъде въпрос на регулация, а на отвоювани принципи.„В Германия някои партии въведоха за изборите квоти за жени в листите си и това допринесе за влизането на повече дами в парламент и въпреки тези стъпки те са едва 30 процента от депутатите. Но все пак това имаше ефект. Имаме квоти за ръководни места в икономиката, което също изигра важна роля. Процесът е необратим. Трябва да стигнем до момента , в който полът няма да има значение. Но докато това не стане, жените трябва да бъдат подкрепяни“, каза Елке Бюденбендер.„Европа е толкова добре, колкото са страните-членки. Жените в Европарламента са тези, които градят мостове – не само надпартийни, но и наднационални. За Европа ще бъде крачка напред, ако на политическата сцена се изявяват повече жени от България, например“, добави съпругата на германския президент.Според първата дама на Федералната република жените не трябва да бъдат изправени пред дилемата „или семейство, или кариера“.„Гласът на жените трябва да има тежестта, която ще им позволи да разкрият напълно потенциала и опита си – жени, които работят, правят кариера и искат да се грижат за семейството си. Но това е тема, която засяга и мъжете. Въпросът за  равнопоставеността в политиката поставя от една страна проблема за реализацията на жената в личен и в професионален план, и от друга страна – за жената и на политическата сцена. Трябва повече да се говори за това с примери. Тази тема трябва да бъде в дневния ред“.Елке Бюденбендер, която е неотлъчно до съпруга си Франк-Валтер Щайнмайер, който от 3 години е държавен глава, а преди това външен министър на Германия, приема с усмивка твърдението, че зад всеки успял мъж стои силна жена.„Според мен най-доброто в една връзка е двама души да имат възможност да правят това, което ще им носи удовлетворение – независимо дали в семеен или в професионален план, и да се подкрепят един друг“.Елке Бюденбендер, която участва в дискусия за жените в политиката в рамките на евроконференция в Лайпциг, отправи и своето послание до българските дами.„Посланието ми ще бъде същото, каквото бих отправила и до жените в Германия. Бъдете уверени, можете да постигнете всичко, стига да искате. Бъдете отворени за подкрепа и действайте!“", "date": "2019.03.09", "title": "Първата дама на Германия към българските жени: Бъдете отворени за подкрепа и действайте!"}
{"url": "http://www.cross.bg/onecoin-ryzha-ignatova-1598585.html", "text": "/КРОСС/ Прокуратурата в Съединените американски щати издирва Ружа Игнатова по обвинение за откраднати \"милиарди долари\" чрез фалшивата ĸриптовалута OneCoin, съобщи money.bg.Според официална информация на американското правосъдно министерство, държавното обвинение е задържало брата на издирваната българка - Константин Игнатов.Срещу 38-годишната Ружа Игнатова са повдигнати четири обвинения. Ако бъде призната за виновна по тях, може да получи присъда до 65 години затвор. Обвиненията включват измама, пране на пари и други. Срещу Игнатов е повдигнато едно обвинение, по което може да бъде осъден до 20 години. По същия казус е обвинен и 50-годишен американски гражданин.Към момента на залавянето му Игнатов е управлявал OneCoin Ltd, която според обвинението представлява \"пирамида\". Компанията, както е известно, е основана през 2014 г. в София. Ружа Игнатова е ръководела структурата до октомври 2017 г., когато е изчезнала.Междувременно наш читател сигнализира, че Ружа Игнатова е в Созопол и живее на яхтата си. По думите му това не е тайна, но гражданите се страхуват да подадат сигнал. Засега не разполагаме с потвърждение на информацията от друг източник.OneCoin Ltd. работи ĸато мулти-левъл маркетинг мрежа, в която участниците получават комисионна при привличането на нови членове, които купуват т. нар. ĸриптопаĸети, казват от прокуратурата. Сайръс Ванс Джуниър, също прокурор, посочва, че компанията е \"старомодна пирамида на модерна платформа\".Според описанието на сайта на OneCoin, основният бизнес е продажбата на обучителни материали. Членовете могат да купуват \"обучителни пакети\" на стойност между 100 и 118 000 евро. Всеки пакет включва \"жетони\", с които се получава правото да се копае OneCoin. За разлика от останалите ĸриптовалути обаче, тази не е децентрализирана, а цялата информация е на сървърите на компанията. В момента няма никакъв начин виртуалната валута да бъде обменена.OneCoin Ltd. твърди, че едноименната \"ĸриптовалута\" се \"копае\" чрез сървъри, управлявани от компанията, както и че стойността на тоĸените се определя от търсенето и предлагането. Управата на пирамидата претендира, че стойността на един OneCoin е нараснала от €0,50 до почти €29,95 към януари тази година. Обвинението посочва, че тези твърдения са неверни.В крайна сметка компанията е имала над 3 милиона членове по света и продължава да работи. според обвинението, между четвъртото тримесечие на 2014 г. и третото на 2016 г. OneCoin Ltd. е генерирала $3,353 милиарда приходи и \"печалба\" от $2,232 милиарда.\"Ако си тук, за да получиш парите си, напусни тази стая веднага\"\"Обвинените са създали мултимилиардна \"ĸриптовалутна\" компания, изградена изцяло на лъжа и измама. Те са обещавали огромна възвращаемост и минимален риск, но този бизнес е бил пирамида, основана на пушек и огледала\", казва прокурор Джофри Бърман.Игнатов е заловен на летището в Лос Анджелис. Той е бил в Лас Вегас от 27 февруари, където е провел срещи, свързани с дейността на компанията. По време на една от тях, един от първите въпроси, зададени към него, е кога членовете на OneCoin ще могат да върнат парите си. Отговорът е бил: \"Ако си тук, за да получиш парите си, напусни тази стая веднага, защото не разбираш за какво става въпрос в този проект\".Белгия, Великобритания, Уганда, Италия, Нигерия, Германия, Индия, Унгария, България, Виетнам, Австрия, Финландия, Люксембург, Китай и Самоа са сред държавите, които са отправяли предупреждения или са предприемали мерки срещу OneCoin от 2016 година насам.На 19 януари 2018 година български прокурори, заедно с техни европейски колеги, претърсиха офисите на компанията в София.", "date": "2019.03.09", "title": "Американските власти издирват Ружа Игнатова заради пирамидата OneCoin"}
{"url": "http://www.cross.bg/gradysa-promenliva-predimno-1598588.html", "text": "/КРОСС/ Днес облачността ще е променлива и след обяд на отделни места, главно в северозападната половина на страната ще превали краткотраен дъжд. Максималните температури ще са между 18 и 23 градуса, в София - около 19 градуса, съобщиха от Националния институт по метеорология и хидрология към Българската академия на науките.Вятърът в Северна България ще се ориентира от северозапад и ще е до умерен, в останалите райони - слаб, предимно от югозапад. Атмосферното налягане ще остане без съществена промяна - по-високо от средното за месеца, предаде БТА.Над Черноморието ще има променлива облачност, често намаляваща до слънчево. Максималните температури ще са 19-21 градуса. Температурата на морската вода е 7-8 градуса. Вълнението на морето ще бъде 1-2 бала.Над планините облачността ще е променлива. Главно след обяд, на отделни места, краткотрайно ще превали. Ще духа умерен до силен, предимно западен вятър. Максималната температура на 1200 метра ще бъде около 12 градуса, на 2000 метра - около 6 градуса.", "date": "2019.03.09", "title": "Топло и слънчево: Температурите до 23 градуса "}
{"url": "http://www.cross.bg/germaniya-bulgariya-dortmynd-1598595.html", "text": "/КРОСС/ Организирано преселение на българи в Германия. Над 81 000 български деца получават помощи от германската държава, информира Нова телевизия. Според информацията, цели ромски квартали организирано се местят от България в гетата на Дуисбург и Дортмунд.  От приемането на България в Европейския съюз в Дуисбург са се заселили над 11 000 българи. Тук са се пренесли цели махали от Североизточна България. Това, което ги привлича, е германската социална система. По същия начин изглежда и Дортмунд – мечтата на жителите на пловдивския квартал „Столипиново”.Детските надбавки са основната цел на хората, които тръгват от „Столипиново”. Размерът им в Германия е по близо 200 евро на дете. Условието е поне един от родителите да работи на трудов договор за 450 евро на месец или адресна регистрация. Никой в Германия не може да каже дали зад броя на децата, регистрирани да получават надбавки, стоят реални хора. Обещанията за лесен достъп до помощи и трудов договор обаче често се оказват лъжа. Оставени без нищо в Германия българите стават жертва на трудова експлоатация.", "date": "2019.03.09", "title": "Цели ромски махали от България се изнесли в Германия "}
{"url": "http://www.cross.bg/suyuznitzite-trump-iska-1598589.html", "text": "/КРОСС/ Президентът на САЩ Доналд Тръмп иска съюзниците да плащат повече за американските военни бази на тяхна територия, предаде Франс прес, като се позова на двама представители на Пентагона, пожелали да запазят анонимност.Единият от тях каза, че Белият дом е натоварил министерството на отбраната със задачата да изчисли сумата, която може да бъде получена от съюзниците, потвърждавайки информация на агенция Блумбърг.Според Блумбърг Тръмп иска Германия, Япония и други страни, където САЩ имат военни бази, да платят по-голям дял от разходите, някъде около 50 процента, \"за привилегията да ги приютяват\". Това означава, че цената за някои държави ще се увеличи пет или дори шест пъти, предаде БТА.Попитан за коментар по темата, Гарет Маркис, говорител на Съвета за национална сигурност към Белия дом, припомни, че американският президент \"призова съюзниците от НАТО да изпълнят целта от 2 процента от БВП за своя бюджет за отбрана, което позволи 100 милиарда долара нови разходи\" в тази област.През януари Тръмп каза, че някои от съюзниците са \"толкова богати че лесно биха могли да плащат цената за своята защита\".", "date": "2019.03.09", "title": "Тръмп иска съюзниците да плащат повече за американските военни бази на тяхна територия"}
{"url": "http://www.cross.bg/metra-skok-oslo-1598591.html", "text": "/КРОСС/ Владимир Зографски си осигури участие в неделния официален старт от световната купа по ски-скокове в Осло, Норвегия. Българинът преодоля квалификацията с 26-и резултат, след като записа скок на 124 метра за 112.5 токи. Петъчната квалификация беше спечелена от норвежеца Роберт Йохансон със скок на 132 метра за 140.6 точки.", "date": "2019.03.09", "title": "Владимир Зографски преодоля квалификацията в Осло"}
{"url": "http://www.cross.bg/pensii-sistemata-stazh-1598597.html", "text": "/КРОСС/ \"Акциите като тази с НОИ в Систристра ще продължават във всички сектори. Ще има нови осветлени от \"прожекторите\" на компетентните органи. Това, което се случи в дунавския град, е много нагло, тъй като подобни схеми лесно се хващат. Не може толкова много максимални пенсии в един малък град да не е направило впечатление на централата на НОИ\".Това зави пред Нова ТВ Петър Ганев от \"Института за пазарна икономика\".Той коментира ареста на служителите на НОИ и началника на института в Силистра за фалшифициране на трудов стаж и получаване на максимални пенсии срещу 10 000 лв. подкуп.\"В пенсионната система е ясно, че има проблеми, особено с инвалидните пенсии. Прокуратурата хваща нарушения, но не може да промени законите. Много трудно ще бъде на обвинението да докаже как е действала групата от Силистра, защото не става дума само за един човек. Добрата новина е, че контролът се затяга, а прокуратурата се активизира.Дефицитът в пенсионната система идва от икономиката и демографията. Влизането на обвинените в затвора не е важно, а това, че се прекъсват престъпни схеми. Хубаво е всички да имат едно наум, преди да бъркат в кацата\", каза още Ганев.„Да не влизаме в този мит, че проблемът на пенсионното дело е краденето и фалшивите инвалидни пенсии. Те могат да допринесат до 10-15% от финансовата тежест, не че  е малко, но голямата тежест е демографията, самата система, това, че ние работейки плащаме за пенсиите на хората, които в момента са в пенсионна възраст. Всички, които плащат пък не искат да плащат или да плащат в обща сметка и този конфликт е вечен и води до дотиране на системата\", уточни той.Според него, ако при измамата в силистренския НОИ е за стаж и за вноски след 2000 г., това ще бъде огромен проблем, защото означава, че системата може да се манипулира.„Преди 2000 г. нещата са били на хартия. Наистина тогава е било по-неясно кой колко стаж има и какво е внасял. Възможно е там да има измама със стажа\", добави той.„От една страна е хубаво, че прокуратурата се активизира, но тя не може да реформира системата. Това трябва да го направят работещите в парламента. Невъзможно е всичко да бъде проверено отначало\", обясни икономистът.  ", "date": "2019.03.09", "title": "Петър Ганев за акцията с НОИ: Ще има нови осветлени от \"прожекторите\" на компетентните органи"}
{"url": "http://www.cross.bg/tayani-nyakolko-dymite-1598586.html", "text": "/КРОСС/ Брекзит може да бъде отложен за срок не по-дълъг от няколко седмици,заяви председателят на Европейския парламент Антонио Таяни пред германската медийна група Funke.По думите му, евентуалният краен срок би бил началото на юли.Същевременно британските власти трябва да посочат причината за отлагането.Председателят на Европарламента е категоричен, че трябва да се избегне \"най-голямата грешка\" - хаотичният Брекзит без споразумение. По думите му, подобна ситуация би били неблагоприятна за ЕС и би се превърнала в \"катастрофа за британската икономика\".Той отново изключи възможността за преразглеждане на споразумението между Лондон и Брюксел.", "date": "2019.03.09", "title": "Таяни: Брекзит може да бъде отложен с няколко седмици"}
{"url": "http://www.cross.bg/pysheneto-samotata-hora-1598576.html", "text": "/КРОСС/ Очевидно пушенето е един от най-смъртоносните навици. Съществуват обаче и други рискови фактори, които се разпространяват с почти същата скорост и които основно произтичат от уседналия начин на живот на хората. : Нарастването на ролята на социалните медии и намаляването на личния контакт лице в лице с други хора превръща самотата в разпространена епидемия, която засяга целия свят. И тя може да бъде смъртоносна. Самотата намалява продължителността на живота с еквивалента на пушенето на 15 цигари на ден.. Седенето по цял ден увеличава риска от развиването на различни ракови заболявания.: Безсънието увеличава риска от инсулт и инфаркт по сходен начин с тютюнопушенето, убеден е проф. Валери Гафаров от Световната здравна организация.. Изкуственият тен може да изглежда като полезна слънчева баня, но съвсем не е такъв. Той е потенциално по-опасен от пушенето, тъй като е свързан с причиняването на редица кожни ракови заболявания.През 2014 г. изследване, публикувано в JAMA, открива, че солариумите водят по-често до рак на кожата, отколкото пушенето - до рак на белия дроб.Множество изследвания доказват, че захарните и обработени храни, богати на наситени мазнини, ни излагат на доста потенциално фатални заболявания - почти толкова (ако не и повече), колкото и пушенето.През 2016 г. учени, проучващи рискът от смърт при хора, които се хранят нездравословно, заключват, че той е много по-висок от пиенето на алкохол, приемането на наркотици, правенето на незащитен секс и пушенето, взети заедно!", "date": "2019.03.09", "title": "5 неща, които са толкова смъртоносни, колкото и пушенето"}
{"url": "http://www.cross.bg/chasa-provede-zala-1598574.html", "text": "/КРОСС/ От 14.30 часа в Централния военен клуб ще се проведе конференция, организирана от Алианса наконсерваторите и реформистите в Европа на тема: „Бъдещето на Европа: Традиционализъм, християнски ценности, патриотизъм.\" Домакин на събитието е евродепутатът и заместник-председател на ВМРО Ангел Джамбазки. В събитието ще участват Красимир Каракачанов - заместник министър-председател по обществения ред и сигурността и министър на отбраната, и Нено Димов - министър на околната среда и водите.От 11.00 часа в голямата зала на Софийската опера и балет ще се проведе първата среща на Вагнеровотообщество в България за 2019 година.От 10.30 часа на жп гара Буново НФСБ ще почете паметта на невинните жертви при терористичния акт на жп гара Буново. На поклонението ще присъстват председателят на партията Валери Симеонов и депутати от НФСБ.От 13.00 часа на улица „Врабча\" 23 ръководството на ПП АБВ ще даде пресконференция.От 13.00 часа пред резиденция \"Лозенец\" (ул. \"Милин Камък\" 70) млади социалисти от София ще се съберат, за да поискат паркът на резиденцията да стане достъпен за всички столичани.От 13.30 часа в Телерик Академия ще се проведе DigiGirlz - единствената по рода си тех работилница за момичета, на възраст 7-13 години.От 19.00 часа бул. „Витоша\" 32 Памбос Агапиу организира Латино стрийт карнавал и безплатни уроци.От 19.30 Международната програма на ДНК-пространство за съвременен танц и пърформанс - „Мигриращо тяло\" започва 2019 година часа с два спектакъла - Jumpcore и Noish.От 20.30 часа в Театър Азарян, сцена Backstage, ще бъде представен спектакълът „Животът е сън\".В зала „Скаптопара\" ще се проведе Втори международен турнир „Golden Pirin Cup\".От 11.30 часа в Етнографския музей на ул. „Славянска\" 69 ще се проведе музейна лекция на тема „Освобождението на България и Източния въпрос (1876 - 1878 г.)\".От 12.00 часа пред паметника на благодарността до сградата на Община Бургас по повод 10 март - Национален ден за честване спасяването на българските евреи от Холокоста, Център за еврейско-българско сътрудничество АЛЕФ ще отдаде почит на смелите и достойни представители на бургаската общественост, които преди 76 години са поели риска да защитят и спасят своите съграждани евреи от ешелоните на смъртта.От 19.00 часа в Държавната опера Тони Димитрова ще изнесе концерт по проекта „Моите неизпратени писма\".В село Приселци ще се проведе традиционният празник „Пали кош\".От 09.00 часа в „Гранд хотел Янтра\" Жени ГЕРБ ще проведат осмата си политическа академия „България с хоризонт Европа 2023\". Встъпителни думи ще кажат председателят на ПГ на ГЕРБ и зам.-председател на партията Цветан Цветанов, председателят на Жени ГЕРБ Ирена Соколова и кметът на Велико Търново Даниел Панов. Гост-лектори ще бъдат министърът на културата Боил Банов, министърът на здравеопазването Кирил Ананиев, земеделският министър Румен Порожанов, евродепутатите от ГЕРБ/ЕНП Андрей Новаков, Ева Майдел, Андрей Ковачев, Владимир Уручев и Емил Радев, ръководителят на Бюрото на Фондация „Конрад Аденауер\" в София Торстен Гайслер, политологът Антон Тодоров, социалният антрополог Харалан Александров, доц. Велина Тодорова от Комитета на ООН по правата на детето и председателят на УС на Съвет на жените в бизнеса в България Боряна Манолова и еврокомисарят Мария Габриел.От 10.00 часа в парк ''Дружба'' ще се проведе масова тренировка на открито.От 11.00 часа в читалище „Искра\" във Велико Търново, ще гостува спектакълът на ДКТ „Иван Радоев\" - Плевен „Грозното патенце\".От 14.00 часа в клуб 7 ще се проведе среща с футболния анализатор Матей Христов.В 08.45 часа в Пункт за базиране Варна ще се проведе ритуал за посрещане на минен ловец „Цибър\" от състава на флотилия бойни и спомагателни кораби.От 10.30 часа в Куклена зала на ДКТ ще бъде представена постановката „Дядо вади ряпа\" от Мариета Ангелова.От 11.00 часа в „Хижата\" ще се проведе Празник „Масленица\", организиран от Клуб на съотечествениците „Вестител\".От 10.00 часа в офиса на ПП ГЕРБ в Добрич на бул. „25 септември\" №3 Жени ГЕРБ-Добрич организират Осмомартенски табла турнир.В Младежки център, зала 6 ще се проведе с младежи от град Добрич и заседание на УС на Националния младежки форум.От 13.00 часа на пл. „20-ти юли\" ще се проведе Детско карнавално шествие. Преди шествието, от 11.30 часа, присъстващите на площада деца ще станат част от забавен детски кът „В приказния свят на чудесата\".От 11.00 часа пред паметника на Димитър Пешев Община Кюстендил организира отбелязване на 76 години от спасяването на българските евреи.От 19.00 часа в Драматичен театър Ловеч ще се проведе Премиерният спектакъл „Комиците - бягство от телевизора\".От 10.00 часа в конферентната зала на хотел „Премиер\" Медицински университет - Плевен (МУ-Плевен) ще проведе изнесени кандидатстудентски изпити за бакалавърските специалности.От 11.00 часа в зала ,,Гена Димитрова\" ще се състои среща с евродепутата Светослав Малинов.От 14.00 часа в 7 палата на „Международен панаир\" Пловдив, в рамките на традиционното областно съвещание представителите на БСП в Европейския парламент Сергей Станишев, Георги Пирински, Момчил Неков и Петър Курумбашев ще направят своя отчет за мандат 2014-2019 година пред актива на левицата в областта. В 13.30 часа, в кафенето на 7 Палата в Международен панаир е предвиден брифинг.От 18.00 часа в залата на Театър „А`парт\" художничката Мая Мечева ще представи платна в експозицията „Жената Х 3 (Театрално проявени)\".От 10.00 часа село Камен ще бъде домакин на „Маскарадни игри\".От 09.00 часа в МБАЛ „Д-р Братан Шукеров\" водещи специалисти от УМБАЛСМ „Н. И. Пирогов\" ще преглеждат деца.От 10.00 часа пред Съдебната палата над 800 участници ще се съберат за Маскардните игри в града.От 16.00 часа в кв. „Железник\" ще се проведе „Да прогоним заедно злото\" - традиционен фолклорен празник на НЧ „Железник 1988\".От 19.00 часа в Оперен театър ще бъде представена „Италианката в Алжир\" - опера от Джоакино Росини.От 10.00 часа от последната спирка на автобус №102 ще се проведе поход по повод 789 години от бляскавата победа на Цар Иван Асен II при Клокотница.От 11.00 часа в концертната зала на Общински Младежки дом ще се състои официалното откриване на 14-тия Национален танцов фестивал „Магията на танца\", Шумен 2019. Събитието продължава и на 10 март.  ", "date": "2019.03.09", "title": "Предстоящи събития в страната за 9 март"}
{"url": "http://www.cross.bg/zdraveto-e-naii-golemiyat-dar-1598572.html", "text": "/КРОСС/ \"Здравето е най-големият дар, добротата е най-голямото богатство, честността е най-добрият приятел\".Буда", "date": "2019.03.09", "title": "Здравето е най-големият дар"}
{"url": "http://www.cross.bg/muchenitzi-ivan-asen-1598573.html", "text": "/КРОСС/ Светата православна църква особено почита паметта на светите 40 севастийски мъченици.Българският цар Иван Асен ІІ построил в столицата си Търново храм в тяхна чест по случай победата над епирския деспот Теодор Комнин при с. Клокотница. Битката станала в деня на св. 40 мъченици – 9 март 1230 година.Победителят цар Иван Асен ІІ бил тържествено посрещнат от търновските граждани в с. Мерданя. В чест на тая среща край селото е бил построен манастир \"Свети четиридесет мъченици\", който и сега съществува.", "date": "2019.03.09", "title": "Св. четиридесет мъченици Севастийски"}
{"url": "http://www.cross.bg/dyshi-stalin-izvurshva-1598575.html", "text": "/КРОСС/  - Папа Григорий VII отлъчва от църквата всички женени свещеници, с което окончателно утвърждава целибата в католическата църква. - В Битката при Клокотница българският цар Иван Асен II разбива войските на епирския деспот Теодор Комнин. - Николай Коперник извършва и описва първите си астрономически наблюдения. - От Португалия за Америка потегля експедицията на Бартоломео Диаш и Педро Кабрала, която открива Бразилия. - В Алжир е създаден Френският Чуждестранен легион. - В театъра Ла Скала в Милано се представя за първи път операта Набуко на италианския композитор Джузепе Верди. - В Букурещ е създадено Средоточно попечителство - бъдещата Добродетелна дружина. - Мексиканският бунтовник Панчо Виля напада щата Ню Мексико. - Владимир Ленин получава инсулт за трети път, остава прикован на легло и е неспособен да говори, поради което окончателно напуска всички официални постове, които заема. - Българските комунисти Георги Димитров, Благой Попов и Васил Танев са арестувани и обвинени за подпалването на Райхстага. - Втората световна война: По границите на България с Югославия и Гърция е настанена 680 хил. германска армия. - Втората световна война: Американската авиация извършва мащабни Бомбардировки на Токио, при която е разрушена голяма част от сградите в града и загиват над 80 хил. души. - Инцидент и паника стават причина за загиването на стотици хора по време на церемонията по погребението на Йосиф Сталин.- Куклата Барби е показана за първи път на панаир за играчки в САЩ. - Дъщерята на Сталин Светлана Алилуева, иска политическо убежище и емигрира в САЩ. - В САЩ и Канада е забранено използването на захарин в хранителните продукти и лекарствата. - В Народна република България е извършен атентат на гара Буново, при който загиват 7 души. - В Белград се провеждат мащабни демонстрации против Слободан Милошевич. Двама души са убити, а на улицата са изкарани танкове. - Открита е течна вода на луната Енцелад, спътник на Сатурн. - Осъществен е първият полет на АТК. ", "date": "2019.03.09", "title": "9 март в историята"}
{"url": "http://www.cross.bg/temi-i-gosti-v-sytreshnite-blokove-na-televiziite-na-mart-1598579.html", "text": "/КРОСС/Тема: Акции на прокуратурата - говори зам.-главният прокурор Иван Гешев;Тема: Консерваторите - новите спасители на Европа: разговор с Ангел Джамбазки;Тема: Енергични хора: Красимир Ранков, Стела Ганчева и Петко Венелинов;Тема: \"За слава съм родена\": Гери-Никол пред камерата на БНТ;Тема: Ексклузивно: говори изпълнителният директор на Левски Павел Колев;Тема: Нина Димитрова - страст на сцената;Тема: Модните съвети на София Борисова;Тема: За фамилиите под прицел и задържането на семейство Арабаджиеви говори журналистът Слави Ангелов;Тема: От Дания до село Вишовград. Как Миро остави икономиката, за да стане майстор на кларинети? Разказва Галя Щърбева;Тема: Деси Бакърджиева - актрисата, която иска да подари живот. ", "date": "2019.03.09", "title": "Теми и гости в сутрешните блокове на телевизиите на 9 март "}
{"url": "http://www.cross.bg/rodeni-na-mart-1598580.html", "text": "/КРОСС/ , старши треньор на националния отбор по класическа борба;, директор на издателство „Просвета\";, композитор, преподавател по компютърна и електронна музика;, ръководител „Информационни и комуникационни технологии\" в УМБАЛ „Софиямед\";, завеждащ отделението по инвазивна кардиология в УМБАЛСМ \"Н. И. Пирогов\";, депутат от ДПС в 44-ото НС;, журналистка;, зам.-министър на културата;, пиар експерт;, сценограф;, бивш футболист; ", "date": "2019.03.09", "title": "Родени на 9 март "}
{"url": "http://www.cross.bg/shose-samokovsko-onkologiya-1598578.html", "text": "/КРОСС/ От 11.00 до 24.00 часа на 10.03.2019 г. се променят маршрутите на автобусни линии № 69 и № 70 в посока НСБАЛ по онкология: от Царева махала и с. Плана по маршрута до кръстовище ул.“Самоковско шосе” – ул. “Витоша”, наляво по ул. “Самоковско шосе” и от кръстовището с ул. “Искърска” по маршрута до НСБАЛ по онкология. Удължава се маршрутът на автобусна линия № 98до Царева махала: от Зоопарка по маршрута до кръстовище ул. “Самоковско шосе” – ул. “Искърска” и направо по ул. “Самоковско шосе” до Царева махала (крайна станция на автобусна линия № 69), двупосочно.За автобусни линии №№ 69, 70 и 98 се разкриват временни спирки на ул. “Самоковско шосе” в посока НСБАЛ по онкология: с код 1956 “Ул. Люляк” на 30 метра след ул. “Люляк” при № 53А и с код 1531 “с. Железница” на 20.00 метра преди ул. “Искърска”.", "date": "2019.03.09", "title": "Организация на движението за честване на празника „Сирни заговезни“ в центъра на с. Железница"}
{"url": "http://www.cross.bg/sveti-gyshteri-obrushta-1598582.html", "text": "/КРОСС/ На 9 март се отбелязва деня на Свети четиридесет мъченици. Църквата определя този ден и като празник на четиридесетте войници от арменския полк в римския гарнизон в град Севастия, които след жестоки мъчения умират за своята вяра по време на преследванията на християните от император Ликиний през пети век.Денят на Свети четиридесет мъченици в нашия календар е свързан с победата на Иван Асен II над византиеца Теодор Комнин, станала на 9 март 1230 година.По този случай българският владетел построил в столицата Търново прочутия храм \"Свети Четиридесет мъченици\".Християнските светци са влезли и в народния ни празничен календар, като са дали името на един хубав пролетен празник - \"Свети Четирсе\", наричан още Младенци. Той се чества за здраве на децата, най-вече на момчетата, но е и подготовка за настъпването на пролетното равноденствие.С този ден е свързано народното вярване, че слънцето се обръща към лято и времето се затопля. Тогава излизат всички буболечки, змии, гущери от дупките си. Особено място сред обичаите на празника заема обредното гонене на змии и гущери. Предпазващо значение имат всички действия в този обред: стопаните палят огън, прескачат го, удрят по железни предмети и наричат: “Бягайте, зъми и гущери, на 40 разкрача”.В някои краища на България е разпространен обичаят оратници (огруглици) - това са факли от слама, които всеки стопанин завърта около главата си и по този начин пропъжда болести и несполуки. Много популярен е и обичаят хвърляне на стрели. Всеки ерген изстрелва с простичък, направен от самия него, лък запалена стрела в двора на момата, която си е харесал.На този ден се месят младенци - обредни хлебчета във формата на кукли, намазани с мед. Те са 40 на брой. Толкова са и пълнените чушки с боб на трапезата, и постните сарми. С 40 залъка и с 40 глътки се приветства небесното светило, което от този ден \"се обръща към лятото\" и стремително започва да се издига към точката на пролетното слънцестоене.", "date": "2019.03.09", "title": "Слънцето се обръща към лятото"}
{"url": "http://www.cross.bg/otsustviya-parlamenta-telegraf-1598581.html", "text": "/КРОСС/  Само 253 хиляди лева са удържани от депутатите за неоправдани отсъствия от началото на мандата на 44-ото Народно събрание. Това са съобщили за вестник \"Труд\" от администрацията на парламента. Данните за февруари все още се обработват. Изданието припомня, че БСП обяви бойкот на парламента на 17 февруари, а от управляващото мнозинство поставиха въпроса да се удържа цялото възнаграждение при неоправдани отсъствия, вместо само две трети. Глобите за липса от заседания са малко, защото почти всички отсъствия се извиняват от председателя на Народното събрание, пояснява вестникът.Столичните издания съобщават и за акцията на прокуратурата и МВР в Силистра, при която бяха арестувани над 10 души заподозрени за измами при отпускане на пенсии. Сред тях е и ръководителят на териториалното подразделение на Осигурителния институт в Силистра Милен Пенчев. Пенсионните фондове са били източвани чрез фалшиви документи за трудов стаж от първа категория, пояснява \"Труд\". Милен Пенчев имал в дома си паралелна на НОИ структура, където пазел  досиетата на пенсионерите, за да може да ги контролира. Български пчелари се опитват да получават евросубсидии с празни кошери, информира вестник \"Монитор\", като се позовава на земеделския министър Румен Порожанов. В следващия програмен период европейските субсидии за пчеларите ще нараснат с 60 на сто. В сумата ще бъдат включени пари за модернизация, за да се даде възможност и на дребните производители да имат достъп до цифровизацията в пчеларството, съобщава още изданието. Отпадане на ДДС за билетите за кино при прожекции на български и европейски фирми. Това предвижда Стратегия за развитие на културата за периода 2019-2029 г., съобщава \"Телеграф\". В документа е заложено и изискването половината от програмното време на българските телевизии да е заето от европейски филми и телевизионни предавания. Предвидено е и въвеждане на обучение по кино в средните училища, допълва вестникът.", "date": "2019.03.09", "title": "Преглед на печата за 9 март"}
{"url": "http://www.cross.bg/dogovori-raiikov-srok-1598600.html", "text": "/КРОСС/ \"Фирма за дограми е сключвала договори с потребители, като предварително е знаела, че няма да е в състояние да изпълни изцяло и в срок поетите от нея ангажименти. Търговецът системно нарушавал задълженията си и не възстановявал на клиентите заплатените от тях суми по сключените и неизпълнени договори\" това съобщи Константин Райков, член на Комисията за защита на потребителите (КЗП), в Новините на TV+ в края на зимния сезон и в навечерието на кампанията за ранни записвания за извършване на такъв тип услуги с отстъпки.Потребителите са били мотивирани от цените на предлаганата от фирмата дограма и сроковете за изпълнение на поръчките, сключвали са договори, а след това икономическите им интереси са съществено увредени, тъй като са заплатили определена сума, а договорът не е изпълнен в уговорения срок.„Конкретният търговец рекламираше и предлагаше услуга по изработка и монтаж на нова дограма. Беше събрал авансово суми от клиенти, като някои от тях се оплакаха и при нас. Причината е, че повече от месец след изтичането на определения в договора срок търговецът не е предприел абсолютно нищо по изпълнението на задълженията си, въпреки предплатените суми”, обясни Райков.В хода на проверките по постъпилите жалби от граждани фирмата е дала пред контролния орган различни обяснения. Например, че някои потребители не са осигурили достъп до обекта в работното време, че на други клиенти дограмата вече е монтирана и те са компенсирани, на трети пък е дадено обещание, че ще им бъдат възстановени заплатените суми. Но документи, удостоверяващи извършени действия във връзка с което и да е от тези твърдения, не са били представени.„След като Комисията недвусмислено доказа, че търговецът е действал по този начин, обяви практиката за нелоялна”, посочи Райков. За подобни нарушения законът предвижда санкция до 30 000 лв.Засегнатите от прилаганата нелоялна практика потребители, могат да се възползват от влязлата в сила Заповед № 920/19.11.2018 г. на КЗП и да поискат разваляне на договора с търговеца. Те имат право и да претендират за обезщетение по общия ред. Правото да се иска обезщетение се погасява в срок 5 години от влизането в сила на заповедта.„Предупреждаваме отново потребителите да внимават, когато сключват договори за различни услуги, включително и за изработка на дограми”, обърна внимание Райков.", "date": "2019.03.09", "title": "КЗП: Забранихме и санкционирахме нелоялна практика на фирма за дограми"}
{"url": "http://www.cross.bg/orban-daniel-partiya-1598601.html", "text": "/КРОСС/ Европейската народна партия е изправена пред трудния избор дали да изключи управляващата в Унгария партия „Фидес” на премиера Виктор Орбан. Поводът за това искане на част от ЕНП е очернящата кампания срещу председателя на ЕК Жан-Клод Юнкер. За „Събота 150” унгарският журналист Даниел Майер коментира тактиката на унгарския министър-председател:„По всичко личи, че Орбан и неговите съветници преследват конкретен план, който предвижда излизането на партия „Фидес“ от ЕНП. Но целта на Виктор Орбан е по-скоро да бъде изхвърлен от дясноцентристкото семейство, за да може след това да каже на привържениците си: „Вижте каква несправедливост сполетя „Фидес“! А ние просто защитаваме християнските ценности“, изказа мнение Даниел Майер в интервю за предаването „Събота 150“.Според него „Фидес” ще спечели предстоящия вот за ЕП, но подчерта, че местните избори през есента може да доведат до промяна. ", "date": "2019.03.09", "title": "Даниел Майер: Орбан преследва план, целящ излизането на \"Фидес\" от ЕНП"}
{"url": "http://www.cross.bg/igra-ploshtadkite-kontrol-1598604.html", "text": "/КРОСС/ Стопаните на площадки за игра ще изготвят и актуализират списък с поддържаните и контролираните от тях площадки, съобщиха от Министерството на регионалното развитие и благоустройство (МРРБ). В плановете си за контрол и поддържане на площадките за игра те ще определят мерките, средствата, сроковете и отговорниците за поддържането на площадките съобразно нормативните изисквания.Това предвиждат промени в Наредба 1 от 2009 г. за условията и реда за устройството и безопасността на площадките за игра, които МРРБ предлага. Целта е да се повиши контролът на тези съоръжения. Промените са публикувани за обществено обсъждане на Портала за обществени консултации и в сайта на Министерството на регионалното развитие и благоустройството. Площадките за игра, които не са приведени в съответствие с изискванията на наредбата до края на миналата година, ще трябва да бъдат включени от стопаните в плановете за контрол и поддържане с необходимите за това мерки, финансови средства и срокове за изпълнение. Новост в проекта е контролът върху съставените от стопаните планове за поддръжка и тяхното изпълнение. Общинските съвети ще са отговорни за спазването им по отношение на площадките, чиито стопани са местните власти. За обществено достъпни площадки за игра, стопанисвани от физически или юридически лица, контролът ще се упражнява от Комисията за защита на потребителите по реда на Закона за защита на потребителите. Стопаните за своя сметка ще трябва да премахнат площадките, които не са в списъка и в плана за контрол и поддържане, и ще бъдат отговорни за обезопасяването им и недопускането на лица до тях.От 1 до 5 месеца се удължава времето за извършване на периодичния контрол на състоянието на площадката от стопанина в зависимост от интензивността на посещението й. Определени са по-сериозни контролни дейности с проверки на функционирането и стабилността на съоръженията за игра, състоянието на настилките и оценка на безопасността на площадката. Промените предвиждат органът за контрол да уведоми производителя или доставчика, например на съоръжение за игра, ако при годишния контрол установи несъответствие с изискванията в техническата документация. При изграждането и въвеждането в експлоатация на площадките за игра ще се изисква проверка за съответствие на съоръженията, настилките и елементите на обзавеждането с техническата документация на производителите им. В констативния акт за изпълнена площадка за игра ще бъдат включвани специфични данни като описание на монтираните съоръжения, параметри на настилките и съответствието им с инвестиционния проект и предоставените за тях сертификати или документи. Измененията в нормативния документ целят подобряване безопасността на площадките за игра.", "date": "2019.03.09", "title": "Затяга се контролът на детските площадки"}
