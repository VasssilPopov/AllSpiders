{"url": "http://www.cross.bg/lynata-baza-kosmos-1618793.html", "text": "/КРОСС/ Роскосмос започна активна работа по разработването на проекта за руската лунна база. Космическото ведомство вече е решило къде ще се появи базата и какво оборудване включва тя. Това заяви пред ТАСС изпълнителният директор на Роскосмос, Александър Блошенко.\"\", отбеляза мениджърът.Енергията ще се осигурява от ядрени модули, които Росатом ще разработи като част от космическата енергийна програма. Самото подготвяне на площадката за изграждането на базата ще се осъществява от роботи.\"\", разкрива изпълнителният директор.Руската база на Луната обаче няма да се появи в близко бъдеще. Първите пари по финансирането на необходимите за създаването ѝ технологии ще се инвестират след 2025 г. Очаква се най-рано руската лунна база да стане факт към средата на този век.", "date": "2019.11.25", "title": " Русия избра местоположението на своята база на Луната"}
{"url": "http://www.cross.bg/podaruk-konzola-lesno-1618794.html", "text": "/КРОСС/ Празниците наближават, а с тях идва и предизвикателството да изберем подходящ подарък за нашите близки и приятели. Когато става въпрос за  , изборът става още по-труден, тъй като разнообразието при тях е огромно и човек трябва добре да проучи спецификите им преди да направи покупка. За да ви спестим затрудненията, сме подбрали пет идеи, с които можете да изненадате приятно семейството и познатите си за Коледа.Дронът може да бъде подходящ подарък, както за дете, така и за възрастни хора. Разнообразието от модели на пазара е голямо и в зависимост от бюджета, с който разполагате, можете да изберете достъпен вариант за забавление на цена, започваща от двайсетина лева, както и по-комплексни дронове, които могат да струват няколко хиляди лева и които вероятно скоро ще подлежат на регулация.В по-напредналите модели има вградени GPS и компас, които им осигуряват по-добро управление, както и система, гарантираща голям обхват и височина на полета. А за притежателите им остава да се насладят на света от високо и да правят впечатляващи снимки и видеоклипове.Независимо какъв модел сте избрали и дали е квадрокоптер или хексакоптер, важно е също човекът, който ще го получи, да може да го управлява. На теория управлението на подобни летателни апарати се усвоява лесно и всеки, който поне веднъж в живота си е ползвал контролер, може да свикне доста бързо. На практика обаче е малко по-сложно.Напоследък това е един от най-желаните подаръци, които запалените геймъри биха искали да открият под елхата си, особено след излизането на множество ексклузивни игри за най-популярните приставки.Освен, че са достъпни, с тези устройства се работи лесно и интуитивно. Ако изберете PlayStation 4 няма да сбъркате, тъй като това е най-популярната конзола у нас и като такава осигурява множество партньори при мултиплейър игрите и освен това онлайн покупките се осъществяват през български PlayStation Store, където може да се пазарува с левове. А и за нея има най-много ексклузиви.Другата японска платформа Nintendo със своя продукт Switch заличава разделението между преносима конзола и \"домашна\" такава като дава възможност да се играе навсякъде и по всяко време. Xbox One X пък е най-мощната игрална конзола, създавана някога и като такава е подходящ подарък за всеки технологичен ентусиаст. Независимо от това на коя конзола ще се спрете, с този подарък ще осигурите на получателя му часове гейминг забавление и приятен начин за отпускане след натоварения ден.Друго добро предложение е нов смартфон. И тук, както при дроновете и гейм конзолите, изборът е доста разнообразен - има много възможности и човек лесно може да се подведе.Съветваме ви обаче, да помислите за какво предимно ще използва новото си устройство бъдещият му притежател, каква процесорна мощ, камера и дисплей му трябват и така изборът ви значително ще се улесни. Ако решите да подарите смартфон за игри, то тогава за предпочитане е да изберете такъв с мощен хардуер. Ако смартфонът ще се използва предимно за чат и социални мрежи, тогава значително по-достъпен модел може да свърши добра работа.Ако търсите подарък за фенове на книгите - без значение мъже или жени - вероятно бихте ги зарадвали с нов електронен четец.Освен, че е елегантен и практичен, този подарък е изключително полезен. Едно от най-големите му предимства е, че не уморява очите, тъй като дисплеят му не използва излъчена, а отразена светлина.Освен това батерията на тези устройства обикновено издържа близо месец с едно зареждане. Това дава огромна независимост и собственикът му може лесно да носи със себе си десетки или стотици книги, без те да му заемат място.", "date": "2019.11.25", "title": " Четири идеи за технологични подаръци за Коледа"}
{"url": "http://www.cross.bg/vienna-orchestra-mozart-1618797.html", "text": "/КРОСС/ Classic FM радио ще отпразнува 25-тия си рожден ден с тържествен концерт на Vienna Mozart Orchestra.Един от най-известните класически оркестри в света ще зарадва българската публика на 22 декември в зала 1 на НДК, по повод годишнината на единственото радио за класическа музика в страната и на Балканите.Както подсказва името на оркестъра Vienna Mozart Orchestra, музикантите в състава му се посвещават изцяло на произведенията на най-уважавания представител на този период – Волфганг Амадеус Моцарт.Репертоарът на оркестъра варира от всички негови симфонии, през голямо разнообразие от инструментални концерти (за цигулка, пиано и духови), до арии и дуети от най-известните му опери. Специално за рождения ден радиото, на сцената ще се качат 17 от най-изявените класически музиканти.Вече четвърт век Classic FM радио се стреми да съхранява и популяризира класическа музика сред различни по вид и възраст аудитории, като неотлъчно е медиен партньор и ко-организатор на най-значимите концерти, фестивали и събития в този стил музика.Тази година радиото ще празнува с грандиозен концерт на основания от едни от най-добрите музиканти в света – Vienna Mozart Orchestra.Oще от създаването си през 1986 г. оркестърът радва публиката по цял свят, като концертите им се отличават не само с високото ниво на професионализъм и музикалното майсторство на сцена.Благодарение на тях, но и на автентичните исторически костюми и перуки, богатата програмата, както и ентусиазма на всички тези млади музиканти, концертите на Vienna Mozart Orchestra се превръщат в едно незабравимо преживяване.Макар да е роден в Залцбург, Моцарт намира своя дом във Виена, където живее и твори едни от ключовите си произведения и ненадминати в световен мащаб шедьоври. Всички оркестранти се стремят да запазят музикалната традиция и културното наследство на Виена, като се посветят на популяризирането на симфоничната камерна музика от Виенския класически период.Те с лекота ще пренесат публиката в онова време, което оформя Виена, столицата и резиденцията на Хабсбургската империя, както никой друг културен период не е правил преди: Барокът!", "date": "2019.11.25", "title": "Юбилеен концерт Vienna Mozart Orchestra"}
{"url": "http://www.cross.bg/pike-septemvri-godina-1618802.html", "text": "/КРОСС/ Футболната звезда Жерар Пике, който е част от инвеститорите, променили формата на тенис турнира Купа \"Дейвис\", се надява и вярва, че то може да се превърне в супер събитие през септември. Но за да се случи това, той трябва да получи подкрепата от АТР.", "date": "2019.11.25", "title": "Пике иска да премести Купа \"Дейвис\" през септември"}
{"url": "http://www.cross.bg/dyado-krug-koleda-1618798.html", "text": "/КРОСС/ Добре дошли в Рованиеми - входната врата към Лапландия и финландския Арктически кръг. Домът на Дядо Коледа. Едно място, където можете да си направите снимка с по един крак от двете страни на Арктическия кръг.Селото на Дядо Коледа е такова, каквото всяко дете винаги си е представяло, че е – снежна зимна страна на чудесата с един добродушен старец, който всеки ден се грижи за тях. Неговата работилница и помагачи показват как се справя той, докато пощенската станция е изложила част от 600 000-те писма, получавани всяка година от цял свят, от които около една трета получават отговор.Един неустоим магазин, пълен с джуджурии, осигурява десетки хиляди коледни подаръци, които могат да бъдат изпратени вкъщи с пощенското клеймо на селото на Дядо Коледа (или срещу символично заплащане имате възможност да добавите името на вашето дете в списъка на получателите на пощенска картичка от Дядо Коледа).Макар да има 6500 саами, живеещи в Северна Финландия днес, и номадският им живот с отглеждане на северни елени да отива към своя край, тяхната културна идентичност и обичаи се пазят живи с гордост във впечатляващия носител на награда научен център „Арктикум“, показващ живота над Арктическия кръг.Прелестният ресторант „Опипойка“ набляга на лапландската кухня: стандартната сьомга и прясна риба винаги присъстват, но опитайте необичайния пикантен стек от северен елен и лосово варено, с десерт, приготвен от местни диви къпини.Кой да знае, че може да се похапне толкова добре в Арктическия кръг?", "date": "2019.11.25", "title": "На гости в селото на Дядо Коледа - страната на чудесата"}
{"url": "http://www.cross.bg/dolapa-ompanii-miliona-1618805.html", "text": "/КРОСС/ B ĸoи ceĸтopи нa pycĸaтa иĸoнoмиĸa тoп мeниджъpитe мoгaт дa пpeтeндиpaт зa нaй-виcoĸo възнaгpaждeниe? Πpeз 2019 г. пoвeчe oт вcяĸъдe дpyгaдe плaщaт нa pъĸoвoдитeлитe в нeфтeнo-гaзoвитe ĸoмпaнии, в тeжĸaтa индycтpия и тeлeĸoмyниĸaциитe.Pycĸoтo издaниe нa бизнec cпиcaниeтo Fоrbеѕ aнaлизиpa зaплaтитe нa тoп мeниджъpитe oт 2006 г. нacaм. Bзимaт ce нaй-гoлeмитe ĸoмпaнии oт paзлични ceĸтopи нa иĸoнoмиĸaтa и ce виждa ĸoлĸo пeчeлят cpeднo pъĸoвoдитeлитe в тeзи дpyжecтвa. B peзyлтaт ce пpaви peйтинг oт 12 oтpacли, в ĸoитo шeфoвeтe пeчeлят нaй-мнoгo cпopeд cpeднoтo възнaгpaждeниe нa тoп мeниджъpитe.Peĸopдът зa тoзи peйтинг пpинaдлeжи нa пeтpoлнaтa индycтpия - пpeз 2013 г. cpeднoтo гoдишнo възнaгpaждeниe нa пpeзидeнтитe нa нeфтeнитe и гaзoвитe ĸoмпaнии възлизa нa 3,77 млн. дoлapa. Πpeз 2019 г. шeфoвeтe в пeтpoлния ceĸтop вce oщe ocтaвaт нa пъpвo мяcтo, нo cpeднoтo възнaгpaждeниe нa лидepитe в нeфтeнaтa и гaзoвaтa e \"caмo\" 3,28 милиoнa дoлapa.Caмo вeднъж в цялaтa иcтopия нa ĸлacaциятa нa пeтpoлнитe бocoвe бяxa изпpeвapeни oт инвecтициoннитe бaнĸepи: пpeз 2007 г., блaгoдapeниe нa бyмa нa ІРО и тpaнзaĸции c М&А, инвecтициoннитe бaнĸи зaпoчнaxa дa пeчeлят oгpoмни пapи и дa плaщaт мнoгoмилиoнни бoнycи. Cpeднaтa ĸoмпeнcaция зa лидepитe в oтpacълa пo тoвa вpeмe възлизa нa 3 милиoнa дoлapa, в пeтpoлнaтa пpoмишлeнocт - 2,4 милиoнa дoлapa.Днec pъĸoвoдитeлитe нa инвecтициoнни бaнĸи пeчeлят cpeднo пo 1,2 милиoнa дoлapa гoдишнo - тoвa ги пocтaвя нa чeтвъpтo мяcтo в ĸлacaциятa. Te ca изпpeвapeни oт шeфoвeтe нa ĸoмпaнии oт ceĸтopa нa тeжĸaтa индycтpия (cpeднaтa зaплaтa нa мeниджъpитe e 1,78 милиoнa дoлapa, 2-po мяcтo) и тeлeĸoмyниĸaциитe (1,29 милиoнa дoлapa, 3-тo мяcтo).Зaтвapят пъpвaтa пeтицa pъĸoвoдитeлитe нa тъpгoвcĸитe бaнĸи (1,09 милиoнa дoлapa гoдишнo).Ha шecтo мяcтo ca тъpгoвcĸитe вepиги (970 xил. дoлapa), нa ceдмo - тpaнcпopтнитe ĸoмпaнии (920 xил. дoлapa), нa ocмo - ĸoмпaниитe зa cтpoитeлcтвo и paзвитиe (710 xил. дoлapa).Pъĸoвoдитeлитe нa зacтpaxoвaтeлнитe ĸoмпaнии пpeз 2019 г. пoлyчaвaт cpeднo 670 xиляди дoлapa, тoп мeниджъpитe нa пpoизвoдитeли нa пoтpeбитeлcĸи cтoĸи - 590 xиляди дoлapa, зeмeдeлcĸитe cтoпaнcтвa - 520 xиляди дoлapa. Ha пocлeднo мяcтo ca фapмaцeвтичнитe ĸoмпaнии - 400 xиляди дoлapa гoдишнo.Haй-гoлямoтo yвeличeниe нa cpeднoтo възнaгpaждeниe нa виcшитe мeниджъpи e ĸoнcтaтиpaнo в тpaнcпopтa (49%), нeфт и гaз (45%), cтpoитeлнитe ĸoмпaнии (39%) и тъpгoвcĸитe вepиги (24%). ", "date": "2019.11.25", "title": "Зaплaти нaд $1 милиoн: Kъдe в Pycия плaщaт нaй-дoбpe нa мeниджъpитe?"}
{"url": "http://www.cross.bg/borysiya-pyma-dogovor-1618782.html", "text": "/КРОСС/ \"Борусия\" (Дортмунд) удължи партньорството си с компанията за спортна екипировка \"Пума\" до края на сезон 2027-28, като това ще донесе на клуба 250 милиона евро. Новият договор между двете страни влиза в сила от началото на сезон 2020-21 и е за срок от осем години.", "date": "2019.11.25", "title": "\"Борусия\" (Дортмунд) ще получи 250 млн. евро от новия си договор с \"Пума\""}
{"url": "http://www.cross.bg/avstraliya-kitaiiski-zayavi-1618786.html", "text": "/КРОСС/ Австралийският премиер Скот Морисън коментира, че твърденията за заговор за китайски шпионин в парламента на Канбера са \"дълбоко смущаващи\", съобщава БиБиСи.Обвиненията, първо излъчени от местната мрежа Nine твърдят, че заподозрян китайски шпионски кръг е искал австралиец с китайско потекло, да се кандидатира за депутат. След това, 32-годишният мъж е починал при необясними обстоятелства.Китай отрича обвиненията, а местната шпионска агенция в Австралия потвърждава, че провежда разследване. В рядко публично изявление агенцията заяви, че приема сериозно обвиненията. Морисън заяви, че намира докладите за обезпокояващи, но предупреди да не се \"прибързва със заключенията\".В неделя, Nine съобщи, че заподозрените китайски агенти са се обърнали към търговеца на луксозни автомобили Ник Джао преди общите избори в Австралия, които се проведоха през май. Твърди се, че са му предложени 680 000 долара, за да финансира кандидатурата си за място в Мелбърн като кандидат за управляващата Либерална партия, в която Джао е член.Джао информира Австралийската организация за разузнаване на сигурността миналата година. Той е намерен мъртъв в хотелска стая в Мелбърн през март. Полицията не успя да установи как или защо е починал, а смъртта му предизвика разследване.Nine също така съобщава, че мъж, който твърди, че е китайски шпионин, е кандидатствал за убежище в Австралия, в друг, несвързан с този, случай.Съобщава се, че Уан \"Уилям\" Ликиан е предоставил на властите информация за операции в Хонконг, Тайван и Австралия, казвайки, че е \"лично участвал\" в шпионаж. Уан също коментира пред Nine, че е запознат с няколко китайски шпиони, които оперират в Австралия и се опитват да повлияят на политиката.Китай отхвърла твърденията на Уан и обяснява, че той е безработен беглец, осъден за измама, преди да избяга от родината си с фалшив паспорт. В изявление генералният директор на ясвтралийските служби Майк Бърджис коментира: \"Австралийците могат да бъдат спокойни, че запознати се от по-рано с въпросите, които са съобщени днес, и активно ги разследваме.\"Той допълва, че няма да коментира повече, в съответствие с \"дългогодишната практика\", но добави: \"Враждебната дейност на чуждестранното разузнаване продължава да представлява реална заплаха за нашата нация и нейната сигурност\".Морисън заяви, че правителството му е решено да запази австралийците \"свободни и сигурни\", но призова хората да не правят изводи, докато се провежда разследване. \"Австралия не е наивна спрямо заплахите, пред които е изправена\".Депутатът Андрю Хасти, който ръководи комисията по разузнаване и сигурност на парламента коментира, че е наясно с твърденията и е загрижен от \"много, много месеци. Това е като от шпионски роман, случва се в Мелбърн безнаказано\".Китайски представители отхвърлят обвиненията, заявявайки, че Пекин не се намесва във вътрешната политика на други страни. Говорителят на външното министерство Ген Шуан обвини хората и медиите, че \"са се захванали с въображаеми страхове. Те постоянно измислят случаи за така наречените китайски шпиони, проникващи в Австралия\".Някои политици обвиняват Пекин, че се опитва да проникне в Канбера чрез дарения и други средства. Други обаче смятат, че обвиненията подхранват ксенофобия и излагат на риск просперитета на нацията, защото Китай е най-големият търговски партньор на Австралия.По-рано, бившият премиер Малкълм Търнбул призна за \"смущаващи доклади за китайското влияние\", твърдение, което последователно се отрича от Пекин, който понякога обвинява Австралия в \"манталитет от Студената война\".По-рано тази година новоизбраният китайско-австралийски депутат Гладис Лиу бе изправена пред сериозна проверка, след като австралийски медиии оповестяват миналите й връзки с групи, свързани с Пекин. Тя категорично отрича да има разделени в лоялността си, а премиерът Скот Морисън заяви, че е станала жертва на кампания за \"оклеветяване\".", "date": "2019.11.25", "title": "Австралия разследва китайски заговор за поставяне на шпионин в парламента"}
{"url": "http://www.cross.bg/bulgariya-hristova-konkyrsa-1618785.html", "text": "/КРОСС/ Виктория Георгиевa - VICTORIA ще бъде българският представител на Евровизия през 2020 година. Певицата ще бъде 13-ят български участник в надпреварата, стана ясно днес на пресконференция с участието на БНТ и партньорите им в проекта от Ligna Group.  Генералният директор на БНТ Емил Кошлуков благодари на Геновева Христова, която ще е партньор на телевизията, за да може другата година страната ни да участва в конкурса. „Благодарение на тях ние днес може да финансираме българското участие. Мисля, че това, което прави БНТ в момента, е чудесен пример поради няколко причини\", каза още Емил Кошлуков. „Първата е, че както знаете, по закон ние сме длъжни да отразяваме постиженията на европейската култура, европейските конкурси и България ще се завърне като участник в „Евровизия\" с помощта на Ligna Group. Втората е, че ще насърчим млади творци, което също е част от нашата мисия, ще успеем да развием български таланти и стискаме палци, дано те да постигнат повече успехи отколкото само това участие\", добави още генералният директор на БНТ. „Това е чудесен пример на публично-частно партньорство и смятам, че това е бъдещето. Вярвам, че обществените медии могат да развиват партньорство, за да сведат разходите до минимум и да подкрепят културата. Сумата, която нашите партньори вероятно ще отделят, може да надмине половин милион. Това не е просто едно музикално участие, а е пример за разбиране на обществените задачи\", сподели още Кошлуков.  „Преди всичко искам да благодаря на нашите партньори от БНТ и лично на генералния директор господин Кошлуков за топлите думи, за гласуваното доверие и оказаната чест България да се завърне на международната музикална сцена - там, където мястото й принадлежи, а именно Евровизия, Ротердам, 2020 година.\" Това каза от своя страна Геновева Христова от Ligna Group. „На 23 април, когато създавахме и открихме първия по рода си креативен хъб в София - това е „Мисия 23\", ние тогава казахме, че имаме мисия и се надявам, че хората чули тези наши думи тогава, сега разбират, че ние наистина започваме да изпълняваме намеренията си, допълни тя. „Нашата мисия е много проста, искаме да покажем новото лице на България на международната сцена и на международните пазари.\" Геновева Христова сподели, че Евровизия е първият проект, който осъществяват. „Подаваме ръка и сме отворени за всякакви партньорства, защото само заедно можем да сме успешни\", каза още тя.   Хауърд Мърфи, изпълнителен директор на Остерио сподели следното: „Ние наистина имаме много сериозен успех през годините, подпомагайки изпълнители, в Азия, Съединените щати и на много други места. Имаме в момента повече от половин милиард стриймове на месец\", допълни той.„Аз съм в бранша повече от 40 години работя\", коментира от своя страна Джон Сондерсбон от креативната част на проекта. „Ние сме работили с Пуси Кет Доус, Бритни Спиърс, Роби Уилямс и др. Щастливи сме, че можем да работим по този проект, защото вярвам, че можем да върнем България на световната музикална карта.\"„Много съм щастлива, че точно аз ще представям България на „Евровизия\" през 2020 година. Наистина трябва да покажем на света, че в България има талантливи хора и страната ни просто трябва да излезе в Европа и в цял свят, трябва да ни чуят.\" Това каза от своя страна участничката ни в конкурса Виктория Георгиева. \n\t\t\t\t\t На въпрос от репортер на Агенция „КРОСС\" -  „Какъв би бил по-печелившият вариант - песента за конкурса да бъде на български или на английски език?!\" Геновева Христова отговори, че според нея и целия екип, музиката няма език. „Музиката е универсален език и тя говори всички езици. Разбира се, най-печелившата формула ще излезе в хода на целия процес по написването и избирането на песен\", допълни Христова. Емил Кошлуков пък допълни, че ако песента, която бъде избрана, е на английски, от БНТ ще помогнат за това да има и версия на български език.Геновева Христова допълни, че искат да надградят от предишния опит с участия на изпълнителни в конкурса и затова смятат проектът да не свърши на 16 май с участието на Виктория в конкурса. Веднага след това предстои издаването на първия албум на певицата в края на месец. Той ще включва и песните, сред които е била избрана и тази, която ще ни представя на самата Евровизия. Този албум ще се разпространява в България и по света с помощта на техните партньори от Остерио.„Ако България спечели конкурса, аз ще получа инфаркт, а финансовият министър Владислав Горанов панически пристъп, защото това означава, че България трябва да е домакин - за тези пари изобщо не искам да отварям дума тук\", каза накрая изпълнителният директор на БНТ Емил Кошлуков. ", "date": "2019.11.25", "title": "Представиха българския участник за Евровизия 2020"}
{"url": "http://www.cross.bg/voda-vucha-zaradi-1618788.html", "text": "/КРОСС/ Ще бъде наложена глоба на \"Напоителни системи\", тъй като не са осигурили достатъчно количество вода в река Въча и така са застрашили екологичната обстановка. Това съобщи БНР, позовавайки се на думите на заместник-министъра на околната среда и водите Красимир Живков по време на брифинг в областната управа заради обезводняването на реката.Очаква се днес да приключи проверката на \"Басейнова дирекция\" по случая. По закон минималната санкция е 10 000 лв.Припомняме, миналата седмица риболовците сезираха прокуратурата и МОСВ за голямо количество мъртва риба в коритото на реката и настояха за оставката на ресорния министър Нено Димов.По думи на областния управител Дани Каназирева е установено, че проблемът е вследствие на ремонтни дейности на ВЕЦ \"Въча 1\" - за 6 часа през нощта изпускането на вода е спряно заради планов ремонт, а през останалите 18 часа от денонощието са поддържани 5 кубични метра вода в секунда. Тя увери, че работата вече е възстановена.Каназирева посочи, че ще бъде възложено хидроложко проучване на коритото на реката в град Кричим, за да се реши как да се обезпечат екосистемите в района по време на следващи ремонти. Ще се търси европейско финансиране, като бенефициент ще бъде община Кричим, тъй като ще се работи в урбанизирана територия, обясни още тя.От своя страна зам.-министър Живков добави, че до 31 януари, докато тече размножителният период на рибата, ремонтите ще бъдат преустановени и водата няма да се спира.", "date": "2019.11.25", "title": "Глобяват \"Напоителни системи\" заради пресушаването на река Въча"}
{"url": "http://www.cross.bg/nakazanie-bremenni-godini-1618787.html", "text": "/КРОСС/ ВКС намали присъдата на организаторката на групата, склонявала бременни да продават бебетата си.Върховния касационен съд намали присъдата на организаторката на групировката, склонявала бременни да продават бебетата си.Срещу ръководителката на групата Цветелина Стоянова - управител на \"Маркетлинкс\" ООД - София и маркетингов специалист за сдружение \"Надежда за нас 2008\", бяха повдигнати обвинения за четири престъпления.Като участнички в групата бяха привлечени и Снежина Спасова - адвокат в Софийска адвокатска колегия, и Тотка Георгиева, хигиенист в частна детска градина \"Веселата къща\".Схемата била замислена през септември 2013 г. от Стоянова. Сдружението \"Надежда за нас 2008\" подпомагало младежи от уязвими групи и израснали в домове.Чрез дейността си в сдружението Стоянова намирала бременни жени без брак или такива, които били разделени със съпрузите си, които не желаели да отглеждат децата си. Причините най-вече били липса на финансови възможности.Тричленен състав на Върховния касационен съд измени решението на Апелативния специализиран наказателен съд, като:намалява наложеното на подсъдимата Цветелина Стоянова наказание на 3 г. лишаване от свобода за престъплението с пострадал Христина Д.;намалява наложеното й наказание на 3 г. лишаване от свобода за престъплението с пострадал Светослава Й.;освен това намалява на 3 години затвор определеното общо най-тежко наказание на подсъдимата.Съдът отлага изпълнението му за изпитателен срок от 5 години и оставя в сила решението в останалата му част.Делото е образувано по протест на подсъдимата Цветелина Стоянова срещу решението на АСНС, с което е потвърдена присъдата на Специализирания наказателен съд.С нея Стоянова е призната за виновна в извършването на две престъпления - набиране чрез обещаване на облага на бременни жени с цел продажба на децата, за което са ú наложени наказания \"лишаване от свобода\" в размер на по 3 години и 6 месеца и \"глоба\" в размер на по 25 000 лева.Според върховните съдии необходимото наказателно въздействие може да бъде обезпечено и с отлагане изтърпяването на определеното общо наказание от 3 години затвор за максимално допустимия срок от 5 години. По този начин ще се реализира предупредителният потенциал на условното осъждане, тъй като през целия този период реална е заплахата подсъдимата да изтърпи отложеното наказание, поради което и ще има възможност тя да преосмисли демонстрираното по настоящето дело поведение, посочват от ВКС.", "date": "2019.11.25", "title": "Намалиха присъдата на организаторката на групата, склонявала бременни да продават бебетата си"}
{"url": "http://www.cross.bg/tzatzarov-slavov-doverieto-1618791.html", "text": "/КРОСС/ \"Няма пречка Сотир Цацаров да стане председател на Комисията по противодействие на корупцията и отнемане на незаконно придобито имущество (КПКОНПИ). В конкретния случай виждаме г-н Цацаров като заслужил артист в оперетата „Ти си го избра“ – второ действие. Отново имаме сценарий, при който имаме сговаряне на всички политически сили\", заяви пред БНР доц. Атанас Славов, преподавател по Конституционно право в Софийския университет. „Важното е, когато се кандидатира едно лице за такава висша публична длъжност, да видим какво е свършил, когато е заемал другата конституционна длъжност. Според социологическите проучвания, които съпътстваха целия мандат на г-н Цацаров, общественото доверие към него беше около и под 10%. Това е по-ниско от доверието към съда, от доверието към парламента, от доверието към министър-председателя“.Доц. Атанас Славов посочи като минус факта, че нито едно дело за корупция по високите етажи на властта не е било завършено в рамките на мандата на Сотир Цацаров: „Това е голямата тема за властта и функциите на главния прокурор. Тази свръховластеност прави невъзможно търсенето му на адекватна отговорност“.Това, което притеснява доц. Славов, е тандемът Цацаров – Гешев начело на двата репресивни органа в държавата:„Предвид политическата констелация и предвид публично известния процес по номиниране на двамата. Не се чувствам сигурен в упражняването на правомощията от двата репресивни органа“.Според доц. Славов големият проблем е липсата на стандарт и прозрачност в дейността на прокуратурата и на Антикорупционната комисия.Експертът не очаква да има реално състезание между Сотир Цацаров и другия кандидат за поста в КПКОНПИ Симеон Найденов, депутат от партия „Воля“:„Това е направено формално, за да се легитимира цялата процедура и да не изпаднем в същите обяснения, както при избора на г-н Гешев за главен прокурор“.В заключение доц. Атанас Славов посочи:„Това, че няма искрен дебат в европейските институции за състоянието на демокрацията в България е крайно притеснително. И означава, че българското общество трябва да мобилизира собствените си сили, за да изведе страната на ново ниво на демокрация, на отчетност, на прозрачност“.", "date": "2019.11.25", "title": "Цацаров е като заслужил артист в оперетата „Ти си го избра“ – второ действие"}
{"url": "http://www.cross.bg/prezident-izbor-repybliki-1618789.html", "text": "/КРОСС/ Това пише генерал от резерва Динчо Карамунчев.Подреждането не е случайно. Това е геополитически избор. Полша и Балтийските републики са наистина стратегическите партньори, за десетилетия напред. Да играеш на ръба, между стратегически опоненти е ... опасна игра. Не е за аматьори, смята той.Та дори и състава на делегацията е показателен. Двама вицепремиери, но ресорният външен липсва. Няма го и председателя на комисията по външна политика в НС. И президенството никак го няма. Дали е аматьорство или геополитически избор? При всички положения доминиращото чувство е \"сметка без кръчмар\". Дано да не я плаща населението..., категоричен е генералът.", "date": "2019.11.25", "title": "Експерт: Показателно е, че я няма Екатерина Захариева в делегацията в САЩ"}
{"url": "http://www.cross.bg/zhelyazkov-ypravlenie-internet-1618790.html", "text": "/КРОСС/ Държавите членки на Европейския съюз, включително и България, работят по координиран механизъм за сигурността на 5G мрежите. Това заяви министърът на транспорта, информационните технологии и съобщенията Росен Желязков по време на Срещата на върха по киберсигурност, която се провежда в Берлин. Той добави, че през декември предстои Съветът на Европейския съюз да одобри заключенията за важността на мрежите от пето поколение и аспектите на сигурността.Темите за разгръщане на 5G, гарантирането на киберсигурността на мрежите от 5-то поколение, като и европейските подходи, прилагани за тяхна защита, бяха основни теми на срещата на министър Росен Желязков с федералния министър на икономиката и енергетиката на Германия Питър Алтмайер.Двамата министри обсъдиха предстоящото подписване на заключенията на Съвета на Европейския съюз, с което се утвърждава координираният подход към разгръщане на 5G мрежите и киберсигурността на бъдещите електронни съобщителни мрежи.Пред участниците във Форума по интернет управление, министър Желязков подчерта, че в тази област България е една от първите страни в Европа, които имат законодателство в интерес на потребителите.“Моделът за управление на интернет, който подкрепя прозрачността и свободата, създаде условия за здравословна конкуренция между голям брой предприятия. В резултат на тази политика, нашата държава е достигнала до водещи позиции по отношение на скоростта на интернет и достъпността на цените за използване на услугата. Това е пример за това, как държавната политика за управление на този глобален ресурс е мощен инструмент за постигане на икономически растеж“, каза министърът.В рамките на Форума по управление на Интернет министър Желязков проведе среща с американския учен Винт Сърф, признат за един от „бащите“ на Интернет.Българските предприемачи и институции са много активни по отношение на запазването и регистрирането на имена на интернет домейни, коментира по време на разговора българският министър. Той даде пример, че у нас има около 63700 домейна на латиница, 3535 домейна на кирилица, а 45 процента от адресите “.ею“ са регистрирани в България. „Кирилицата се превръща в един от трите основни езика в интернет“, допълни Росен Желязков.", "date": "2019.11.25", "title": "Министър Росен Желязков участва в Срещата на върха по киберсигурност и Форум по управление на интернет"}
{"url": "http://www.cross.bg/godina-rutzete-obgorilo-1618792.html", "text": "/КРОСС/ Запалило се е вещество, което е обгорило ръцете на двете служителкиЗапалило се е вещество, което е обгорило ръцете на двете служителки.Полиция и линейки са на мястото на инцидента, за да окажат първа помощ на пострадалите.Припомняме, че през март 2018 г. стана ясно, че само за година Главната инспекция по труда е направила стотици проверки в завода при които бяха открити 460 нарушения.В края на същата година започна пълна проверка на завод „Арсенал” след акцията на ГДБОП и Специализираната прокуратура, при която бяха открити рекорден брой незаконни оръжия и боеприпаси.Разследващите трябваше да проверяват как е било възможно картечници, автомати, пистолети и заглушители да бъдат изнасяни оттам, при това в такива мащаби.Информация за  резултатите от проверката не бяха оповестени.", "date": "2019.11.25", "title": "Инцидент във военния завод ”Арсенал”, две жени пострадаха"}
{"url": "http://www.cross.bg/zeleto-zelenchyk-fibri-1618772.html", "text": "/КРОСС/ Легенди се носят за полезните свойства на бялото зеле. Само помислете за теорията, че то насърчава растежа на гърдите. Решихме да открием факти за ползите от този зеленчук, доказани от многобройни изследвания.100 грама от продукта съдържат само 28kcal. Хранителната му стойност изглежда така: протеини - 1,8 g (2,2%); мазнини - 0,2 g (0,31%); въглехидрати - 4.7 g (3.67%); диетични фибри - 2 g (10%); вода - 90,4 g (3,53%). Тоест, зелето се състои главно от вода и фибри, докато енергийната му стойност по време на термична обработка се увеличава почти два пъти. Ето защо, този зеленчук обикновено се консумира в суров вид, въпреки че в готвен вид съдържанието на калории не е толкова голямо. Прясното зеле съдържа редкия витамин U, който има противоязвен ефект. Този микроелемент не се синтезира в организма, но, влизайки в него, той регенерира стомашната лигавица и нормализира микрофлората му. Освен това, като потиска бактериите хеликобактер, зелето предпазва от язви и премахва жлъчните киселини от червата. Изследване на института „Франсис Крик” във Великобритания доказа, че зелето съдържа специални химикали (например индол-3-карбинол, 3,3-дииндолилметан), които блокират раковите клетки, отговорни за развитието на много онкологични заболявания. Сред тях - рак на ректума и дебелото черво, гърдите, белите дробове, пикочния мехур. Зелето има уникален химичен състав. Съдържа ежедневно необходимата доза витамин С, тиамин, рибофливин, фолиева киселина, алфа токоферол, ниацин,  от макроелементите - калий, калций, магнезий, натрий, сяра, фосфор и хлор, а от микроелементите - желязо, манган, цинк, алуминий, бор, мед, никел и флуор. Всички тези вещества имат благоприятен ефект върху цялостното здраве и самочувствие.То извежда течностите от организма. Благодарение на голямото количество калиеви соли в зелето, то е в състояние да премахне излишната течност от тялото. Затова този зеленчук се препоръчва да се яде от хора, които страдат от проблеми с бъбреците и холелитиаза.", "date": "2019.11.25", "title": "5 причини да обичаме зелето още повече"}
{"url": "http://www.cross.bg/prinos-putnata-bezopasnost-1618774.html", "text": "/КРОСС/ Утре заместник-министърът на регионалното развитие и благоустройството Валентин Йовев ще участва в церемония по връчване на годишни награди за принос в пътната безопасност.Събитието се организира от Българска браншова асоциация „Пътна безопасност“ и ще се проведе в хотел „Интерконтинентал“, гр. София.Началният час е 10.30.", "date": "2019.11.25", "title": "Валентин Йовев ще участва в церемония по връчване на годишни награди за принос в пътната безопасност"}
{"url": "http://www.cross.bg/zhelyazkov-suyuz-ministur-1618773.html", "text": "/КРОСС/ Допълнителни радиочестотни ленти за развитие на мобилните мрежи от пето поколение (5G) бяха определени по време на Световната конференция по радиосъобщения.Министърът на транспорта, информационните технолоии и съобщенията Росен Желязков участва във финалните сесии и подписването на заключителните документи от името на България.Форумът е организиран от Международния съюз по далекосъобщения и определя насоките на развитие на радиосъобщенията и управлението на радиоспектъра в световен мащаб. Тази година събитието се проведе в Шарм Ел-Шейх, Египет.В сравнение с предишни заседания, Конференцията определи почти девет пъти повече спектър за 5G.Новите ленти гарантират изграждането на мрежи за по-бърз пренос на огромно количество данни, надеждно свързване на голям брой устройства и обработка на значителни обеми данни с минимално закъснение.Технологията ще поддържа приложения за интелигентни домове и сгради, умни градове, 3D видео, работа в облачни технологии, отдалечени медицински услуги, виртуална реалност и комуникация между машини за автоматизация на индустрията. Международният съюз по далекосъобщения се ангажира стандартите в подкрепа на всички 5G приложения да бъдат въведени през 2020 г.Българската страна участва активно във форума с предложения за подобра хармонизация на националните и световните разпределения на радиочестотния спектър.По време на Радиоконференцията министър Желязков проведе среща с генералния секретар на Международния съюз по далекосъобщения Хоулин Дзяо. По време на разговора бе подчертано активното участие и приноса на страната ни в дейностите на световната организация.Министър Желязков проведе среща и с министъра на съобщенията и информационните технологии на Египет Амр Талаат. Росен Желязков информира египетския си колега за инициативите, свързани с развитието на 5G технологиите.„Един от най-важните аспекти е осигуряване на киберсигурността на 5G мрежите. В това направление се готви пакет от правила за Европейския съюз, които ще определят конкретните дейности на национално ниво“, каза министърът. Той подчерта, че на следващо място е осигуряването на радиочестотен спектър.Министър Желязков допълни, че България е една от 8-те държави в Европа, където ще се разположи суперкомпютър, който ще се изгради по проект на ЕС. С използване на ресурсите му ще се подпомагат бизнеса, научните изследвания и обучението.", "date": "2019.11.25", "title": "Министър Желязков участва във финалните сесии на Световната конференция по радиосъобщения"}
{"url": "http://www.cross.bg/konservatorite-leiiburistite-torite-1618777.html", "text": "/КРОСС/ Във Великобритания две нови проучвания на общественото мнение показват, че консерваторите на Борис Джонсън увеличават преднината си преди извънредните общи избори на 12 декември.Според анкета на \"Ъпиниум\" торите изпреварват лейбъристите. Това несъмнено е добра новина за консерваторите.Засега 47% от анкетираните застават зад торите, 28% зад лейбъристите, 12% подкрепят либералдемократите, а партията \"Брекзит\" е паднала до 3 на сто.Малко по-различна картина рисува анкетата на BMGResearch. В нея 41% подкрепят консерваторите, 28% са за лейбъристите, 18% за либералдемократите, 5% - за зелените и 3% за партията \"Брекзит\".Междувременно британският в. \"Сънди таймс\" съобщи, че числеността на британските сухопътни войски се очаква да бъде значително съкратена, а един от двата най-нови самолетоносача се планира да бъде даден под аренда на съюзници.Това било намерението на военното ръководство на кралството.Според информацията на изданието Лондон ще продължи да отделя за отбраната не по-малко от 2% от БВП, но ще намали армията си до 60-65 хил. души.", "date": "2019.11.25", "title": "Торите увеличават преднината си"}
{"url": "http://www.cross.bg/dimov-literatyren-sred-1618779.html", "text": "/КРОСС/ Българският П.Е.Н.-център и Столична библиотека ще отбележат", "date": "2019.11.25", "title": "110 г. от рождението на Димитър Димов в Библиотеката на София"}
{"url": "http://www.cross.bg/nasilie-detzata-zhenite-1618778.html", "text": "/КРОСС/ Националната мрежа за децата е обединение на граждански организации и съмишленици, работещи с и за деца и семейства в цялата страна. Обединяват ги насърчаването, защитата и спазването на правата на детето. Текстът е от в интернет и е по повод 25 ноември – Международен ден за елиминиране на насилието срещу жените.Датата води началото си от жестокото убийство през 1961 г. на трите сестри Мирабал, политически активистки в Доминиканската република, по заповед на доминиканския диктатор Рафаел Трухильо. В София по този повод се провежда шествие \"Докато има насилие, борбата продължава\".\"И през 2019 г. жени бяха убивани от бивши и настоящи партньори, понякога дори и след потърсена помощ в полицията, от която не следва нищо. Сред убитите имаше и деца. Въпреки това не са открити нови кризисни центрове, в които жертвите на домашно насилие да потърсят убежище – напротив, някои от тях бяха закрити. Не са въведени обучения на полицейски служители за това как да реагират в подобни ситуации. Не са въведени програми за намеса и работа с извършителите на домашно насилие, които да предотвратят бъдеща ескалация. България все още се държи сякаш насилието, основано на пола, домашното насилие и насилието от интимен партньор не са проблеми, изискващи целенасочени действия от институциите. Все още няма мерки за превенция. Все още не се разпознава свръхуязвимата позиция, в която се намират жертвите на тези типове насилие. Докато това е така, борбата не е приключила\", се казва в съобщението за протеста.Насилието над жени расте, сочат данни, обсъдени в Страсбург по повод Международния ден през 2018.Една на всеки три жени в света е претърпяла някаква форма на физическо или сексуално насилие, казва Фериде Акар, председател на Конвенцията на Съвета на Европа за предотвратяване и борба с насилието срещу жени и домашното насилие \"Има много повече информираност относно насилието срещу жените, отколкото преди десет години или само за близките две години. Но имайки предвид бързо настъпващите промени в световен мащаб, сме свидетели на форми на насилие, за които не знаехме, че съществуват в Европа. Трябва да признаем, че нарастващото напрежение и насилие изостри конфликтите и като верига от взаимозависими реакции се увеличи насилието над жените и едновременно с това и това над децата\", казва още Фериде Акар.Сексуалното и домашното насилие все още твърде често се толерират от обществото. Не достигат и средствата за ефективната борба с този вид насилие, заявяват правозащитници и политици. Насилието срещу жените не е частен въпрос и именно това е най-често срещата форма на нарушение на човешките права.Исканията на протеста в София не са насочени само към властимащите, но и към цялото общество на страната, в което женомразството, расизмът, хомофобията и трансфобията са нормализирани вместо осъждани.Общество, в което да биеш децата си е изконна семейна ценност. В което на жени им се казва да се върнат при насилника си, да си мълчат и да търсят вината у себе си. В което всички социални услуги са в разпад, оставящ най-уязвимите – бедните, тези в неравностойно положение, малцинствата – в още по-опасна позиция. В което спадът на раждаемостта се разглежда като следствие на \"недоразумението\" жените да имат телесна автономия вместо като следствие на здравеопазване в криза, стагниращи доходи, увеличаващо се социално неравенство.Насилието срещу жените и момичетата все още твърде често се премълчава, тушира и омаловажава. И това е така в цял свят, дори в развитите страни.Жертвите за домашно насилие трудно споделят за проблема – заради емоционалната си или икономическа зависимост от насилника, заради общата отговорност за децата, заради желанието да съхранят връзката си.Страхуват се, че ако потърсят помощ, това ще бъде нежелан за тях край на брака им; че ще останат неразбрани; че ще бъдат обвинявани, че са предизвикали насилието; че ще останат без средства; че ще бъдат преследвани от насилника; че ще загубят все пак значим човек; че няма къде да отидат, че никой не може де им помогне.Освен върху жените домашното насилие се отразява и върху децата, дори и когато те не са пряко засегнати.Скандалите между родителите, изблиците на агресия и насилие рефлектират върху емоционалното и психическото развитие на децата, оставяйки трайни негативни отпечатъци.Учените са установили, че голям процент от децата, станали жертви или свидетели на домашно насилие, отключват т.нар. разстройство с прояви на агресивно поведение в зряла възраст. Те несъзнателно копират модела на поведение на своите родители и на свой ред стават агресори.Жертвите на домашно насилие могат да търсят защита на правата си по реда на бързото гражданско производство, като подадат молба в районния съд по местоживеене, припомнят от МВР. Производството по издаване на заповедта може да се образува по молба на пострадалото лице или по искане на директора на дирекция \"Социално подпомагане\".В случаите на пряка и непосредствена опасност за живота или здравето молбата (или искането за защита) се подава в съответното РПУ , като в този случай тя може да бъде подадена и от брат, сестра или лице, което е в родствена връзка по права линия с пострадалото лице. При такива случаи жертвите на домашно насилие могат да получат защита от съда до 24 часа.Помощ може да се потърси и на Националната гореща телефонна линия за подкрепа и насочване на хора, пострадали от насилие, която е 24-часова услуга на Фондация \"Асоциация Анимус\" – 0 800 1 86 76 и 02 981 76 86.", "date": "2019.11.25", "title": "Невидимото страдание, на което са жертва и децата"}
{"url": "http://www.cross.bg/bolnichni-bolnichnite-rabotodatelite-1618776.html", "text": "/КРОСС/ Работодателите продължават да твърдят, че поемането на първите дни от болничните от бизнеса е непосилен допълнителен ангажимент за тях. И протестират срещу отказа на управляващите от решението първият ден от болничните да не се изплаща. Заради това те напускат Тристранния съвет. И твърдят, че липсва \"адекватно решение на проблема с фалшивите болнични\". Асоциацията на индустриалния капитал в България обяви официално подкрепата си към работодателите и решението им да излязат от Тристранката.\"АИКБ категорично не приема продължаването на мярката предприятията да заплащат първите три дни болнични. Чрез този вменен допълнителен ангажимент те биват облагани тройно - чрез осигуровките, които внасят, чрез обезщетения за първите три дни от временната нетрудоспособност, които изплащат и чрез изплащането на допълнителни възнаграждения за заместващи работници\", е позицията на бизнеса.Идеята първият ден от болничтите да не се изплаща, бе на работодателите, но бе огласен като решение на управляващата коалиция преди две седмици. Синдикатите и обществото реагираха остро и обявиха, че са готови на протести. Намеси се премиерът Бойко Борисов и обаче мярката да не се въвежда, засега. Покани всички социални партньори на разговори, а от ГЕРБ започнаха да предлагат други варианти срещу проблема с фалшивите болнични. Синдикатите обаче са категорични, че няма да позволят отнемане на права от работниците. Работодателите пък не приемат друг вариант и настояват на своето.От БСП и от ДПС категорично не приеха идеята първият ден от болничните да не се заплаща. Социалистите призоваха хората на протести и обявиха, че ще ги подкрепят.От Българската търговско-промишлена палата пък приветстваха идеята за неплатен първи ден от болничните. Според тях работодателите не трябва те да се натоварват с нито един ден болнични.От КТ \"Подкрепа\" изразиха готовност да напуснат НСТС и да организират масов национален работнически протест. Учителите също заплашиха с национален протест и затваряне на училища, ако дебатът не бъде спрян.", "date": "2019.11.25", "title": "Работодателите напускат Тристранката, отказват да изплащат болнични"}
{"url": "http://www.cross.bg/detza-bili-ychilishte-1618780.html", "text": "/КРОСС/ В района на Нижни Новгород в Русия 43 деца са били отровени с газ в училище, като са били откарани за лечение в болница, съобщават руските медии.Пострадал е и един преподавател.\"43 деца и един възрастен бяха докарани в болницата\", уточниха от лечебното заведение.Състоянието на 10 деца се оценява като умерено тежко, докато останалите са по-леко пострадали.Учебните часове в училището са преустановени.По предварителни данни причината за инцидента е изтичане на газ от близката газоразпределителна станция.", "date": "2019.11.25", "title": "Масово отравяне с газ на деца в училище в Русия"}
{"url": "http://www.cross.bg/kolev-obyvi-magazina-1618783.html", "text": "/КРОСС/ Бългapcĸaтa ĸoмпaния \"Koлeв и Koлeв\" AД, ĸoятo пpoизвeждa дeтcĸитe oбyвĸи c мapĸa KK, ce пoдгoтвя зa излизaнe нa Бългapcĸaтa фoндoвa бopca, cъoбщи пpeд ВlооmbеrgТV Вulgаrіа изпълнитeлният диpeĸтop Ивaн Koлeв. Πpoизвoдитeлят ce e пpицeлил ĸъм cтъпвaнeтo нa няĸoлĸo чyждecтpaнни пaзapи, зa ĸoeтo имa нyждa oт cвeжи cpeдcтвa, пoяcни oщe тoй.\"Hoвитe ни идeи имaт нyждa oт aĸциoнepнo финaнcиpaнe. Цeлтa ни e \"Koлeв и Koлeв\" дa cтaнe пyбличнa ĸoмпaния. Имaмe дългocpoчни цeли и бaнĸoвoтo финaнcиpaнe в мoмeнтa нe e пoдxoдящo зa нac\", ĸaзa Koлeв.Koмпaниятa ce пpицeлвa ĸъм €1 милиoн, ĸoeтo e и мaĸcимaлнaтa cyмa нa нoвия пaзap нa Бългapcĸaтa фoндoвa бopca \"Πaзapът зa pacтeж нa MCΠ\". B paмĸитe мy, ĸoмпaниятa нямa нyждa дa пpeдcтaвя зa oдoбpeниe и пpocпeĸт пpeд Koмиcиятa зa финaнcoв нaдзop. \"Koнтpoлът нe e зaнижeн, нo e oпpocтeн\", yтoчни тoй.\"Koлeв и Koлeв\" пoдгoтвят нaвлизaнe в Pyмъния, Гъpция и Cъpбия c пpoдyĸтa им бyйĸa - oбyвĸи, пpeднaзнaчeни зa пpoxoждaщи дeцa, ĸoйтo, пo дyмитe нa Koлeв, имa гoлям ycпex в Бългapия. \"Bcяĸo втopo бeбe в Бългapия пpoxoждa c бyйĸa\", пocoчи тoй.Πлaнът e paзшиpявaнe и нa пpeдлaгaнeтo нa ocтaнaлитe дeтcĸи oбyвĸи KK в cъceднитe ни пaзapи.Koмпaниятa вeчe e aĸтивнa в Maĸeдoния. B cтoлицaтa Cĸoпиe имa тpи мaгaзинa, a KK дъpжaт oĸoлo пoлoвинaтa пaзap нa cpeдeн и виcoĸ ĸлac дeтcĸи oбyвĸи.\"Koлeв и Koлeв\" cтapтиpa дeйнocт пpeз дaлeчнaтa 1996 г., ĸaтo пъpвoнaчaлнo ce зaнимaвa caмo c пpoдaжбa нa дeтcĸи oбyвĸи, a пpoизвoдcтвoтo зaпoчвa в ĸpaя нa 1998 г.Дpyжecтвoтo paзпoлaгa c двa пpoизвoдcтвeни цexa нa тepитopиятa нa Coфия и Beтpeн c oбщ гoдишeн ĸaпaцитeт зa пpoизвoдcтвo oт 100 xил. чифтa oбyвĸи, 50 xил. чифтa бyйĸи и 2 000 чифтa cнeгoxoдĸи.Kъм ĸpaя нa 2018 г. \"Koлeв и Koлeв\" имaт 10 мaгaзинa в Бългapия - 8 мaгaзинa в Coфия и ро eдин в Πлoвдив и Бypгac.Зa oтчeтнaтa 2018 г. дpyжecтвoтo oтчитa нeтнa пeчaлбa в paзмep нa 142 xил. лeвa и пeчaлбa cлeд дaнъц oт 104 xил. лв.. Oбщитe пpиxoди ca в paзмep нa 5,3 милиoнa лeвa, pъcт oт 3,94 пpoцeнтa cпpямo минaлaтa гoдинa. ", "date": "2019.11.25", "title": "Πpoизвoдитeлят нa oбyвĸи KK paзшиpявa дeйнocт в чyжбинa c €1 милиoн oт БФБ"}
{"url": "http://www.cross.bg/staya-zadurzhan-potroshil-1618781.html", "text": "/КРОСС/ Арестуваха дрогиран, потрошил хотелска стая в Шумен, съобщават от Областната дирекция на МВР.22-годишният мъж от Разград бил задържан след подаден до полицията сигнал около 21.30 часа в събота, 23 ноември.Пристигналите на мястото служители на реда установили, че младежът унищожил телевизор, осветителни тела и картини в наетата от него стая. Той бил задържан, а след претърсване в стаята униформените открили бучка от бяло вещество, суха тревна маса и цигари, които са иззети за анализ.По случая е образувано досъдебно производство.", "date": "2019.11.25", "title": "Арестуваха дрогиран, потрошил хотелска стая в Шумен"}
{"url": "http://www.cross.bg/vinetka-vinetki-sryada-1618761.html", "text": "/КРОСС/ Възможни са временни затруднения при продажбата на електронни винетки в сряда – 27 ноември, съобщиха от пресцентъра на Агенция „Пътна инфраструктура“. От там уточняват, че за този ден в периода от 16. 00 до 19.00 часа са планирани софтуерни актуализации на електронната система за събиране на пътни такси.От АПИ предупреждават, че е възможно да възникнат частични забавяния и прекъсвания, които биха могли да затруднят продажбите на електронни винетки и затова препоръчват на шофьорите внимателно да планират пътуването си по републиканската пътна мрежа и да купят електронната си винетка своевременно.", "date": "2019.11.25", "title": "АПИ предупреждава: в сряда може да не успеете да си купите електронна винетка"}
{"url": "http://www.cross.bg/izpulnitel-naii-dobur-nagradi-1618762.html", "text": "/КРОСС/ Тейлър Суифт спечели общо шест награди на церемонията на Американските музикални награди, състояла вчера вечерта в театър Майкрософт в Лос Анджелис, предадоха световните агенции.\n\t\t\t\t\tПевицата беше обявена за изпълнител на годината, за най-добра поп/рок изпълнителка, за най-добра съвременна изпълнителка, най-добра изпълнителка на десетилетието и грабна още две награди - за най-добър поп/рок албум на годината за \"Lover\" и за най-добро видео - това към парчето \"You need to calm down\".Преди тази церемония Суифт имаше общо 23 Американски музикални награди, печелени в различни години. С новите шест тя подобри рекорда на Майкъл Джексън, който имаше общо 24 награди.Суифт благодари на феновете си, които са я подкрепяли през всичките тези години. Тя произнесе емоционална благодарствена реч пред просълзените си родители.Певицата Били Айлиш грабна две награди - за нов изпълнител на годината и за най-добър изпълнител на алтернативна музика. Звездата Лизо, която неотдавна получи най-много номинации за Грами, си тръгна от церемонията с празни ръце.С три награди бе отличен Калид за любима песен в категорията соул/ар енд би за парчето \"Soul\", за любим албум в същата категория за албума \"Free Spirit\" и за най-добър поп/рок изпълнител.За най-добро поп/рок дуо или група бяха отличени Би Ти Ес, а за най-добра поп/рок песен \"Without me\" на Холзи. Би Ти Ес получиха и наградите за турне на годината и за най-любим изпълнител в социалните мрежи.В категорията за най-добър дует бе избрана песента \"Senorita\" на Шон Мендес и Камила Кабело.Рапърът Пост Малоун, който бе с най-много номинации (общо седем), спечели приза за най-добър рап/хип-хоп албум за \"Hollywood's Bleeding\". Карди Би грабна наградата за любим рап/хип-хоп изпълнител, а за най-добра рап/хип-хоп песен бе отличен дуетът на Лил Нас Екс и Били Рей Сайръс \"Old Town Road\".В категориите за най-добър соул/ар енд би изпълнител и изпълнителка победиха съответно Бруно Марс и Бионсе.В кънтри категориите за най-добра певица наградата грабна Кари Ъндърууд, а за най-добър изпълнител - Кейн Браун. Кари Ъндърууд получи отличието и в категорията за най-добър кънтри албум за \"Cry Pretty\". За най-добър кънтри дует или група бяха отличени Дан енд Шей, които победиха и в категорията за най-добро кънтри парче за \"Speechless\".За най-добър латино изпълнител бе отличен Джей Балвин, а за най-добър електроданс изпълнител - Маршмелоу.Лорън Дейгъл спечели наградата за най-вдъхновяващ съвременен изпълнител, а за музика към филм спечели саундтракът към \"Бохемска рапсодия\".Церемонията се открои със запаметяващите се изпълнения на Грийн Дей, Шаная Туейн и Тони Браксън. ", "date": "2019.11.25", "title": "Тейлър Суифт счупи рекорд на Майкъл Джексън на Американските музикални награди (Видео)"}
{"url": "http://www.cross.bg/kitovite-mantite-akyli-1618763.html", "text": "/КРОСС/ Изследователи от Австралия, САЩ, Индонезия и Нова Зеландия измериха количеството пластмаса, което мантите и китовите акули поглъщат край Индонезия  и установиха, че то варира от 63 до 137 парченца на час.Идея за изследването е дал един от участниците, който плувал край индонезийското крайбрежие и видял колко много са пластмасовите отпадъци във водите. Индонезия е вторият най-голям замърсител на океана в света.Учените са се спрели на мантите и китовите акули, защото те държат устата си постоянно отворена, за да филтрират планктон. Изследователите са хвърляли много фини мрежи и са ги влачили, за да имитират начина, по който се хранят тези морски обитатели.В лаборатория специалистите са отделили пластмасата от планктона, преброили са \"улова\", сравнили са го с обема вода, през който са преминали мрежите и така са изчислили наситеността с пластмаса.  По данните от предишно изследване за това колко вода обработват мантите и китовите акули за период от време, те са определили и колко боклуци попадат в тях.Според изчисленията мантите вероятно поглъщат 63 парчета пластмасови отпадъци в час, а китовите акули - средно по 137.Статия за изследването е публикувана в сп. \"Frontiers in Marine Science\"", "date": "2019.11.25", "title": "Измериха колко пластмаса поглъщат мантите и китовите акули край Индонезия"}
{"url": "http://www.cross.bg/simeonov-valeri-ostavka-1618764.html", "text": "/КРОСС/ ПП МИР подкрепя протеста на майките на деца с увреждания от организацията Системата ни убива и искането им за оставка на Валери Симеонов от поста заместник председател на Народното събрания.В позиция изпратена до медиите от партията заявяват, че изборът на Валери Симеонов е пълна подигравка не само с майките на деца с увреждания, които той обиди и заради което само преди една година, под силен обществен натиск, беше принуден да си подаде оставка като вицепремиер, но и с цели български народ.„ПП МИР категорично застава в подкрепа на исканията за оставка на Валери Симеонов и планираният протест на майките на деца с увреждания, които излизат на автошествие тази вечер в София.„Колко още подигравки и надменност ще понесем от управляващите преди да разберем, че от нас завиди да спрем тази наглост и високомерие?!Призоваваме за незабавното оттегляне на Валери Симеонов от поста зам. председател на Парламента или оставка на правителството и разпускане на Народното събрание!” категорични са от МИР.Автошествието ще премине през „Орлов мост”, а автомобилите ще обикалят и кръговото кръстовище на 4-ти километър. ", "date": "2019.11.25", "title": "И ПП МИР поиска оставката на Валери Симеонов"}
{"url": "http://www.cross.bg/kaufland-voiini-mezhdyzvezdni-1618765.html", "text": "/КРОСС/ Тази година фокус в коледната кампания на Kaufland са „Междузвездни войни“. Дни преди излизането на най-новия, IX и последен епизод на сагата - „Междузвездни войни: Възходът на Скайуокър“, чиято премиера по българските кина е на 20 декември, Kaufland обявява партньорство с Disney и поставя на фокус в коледната си кампания битката между Доброто и Злото.Подобно на вселената на „Междузвездни войни“, в живота винаги съществува вътрешна битка между тъмната и светлата страна и от всеки човек зависи да направи правилния избор. Това е посланието на коледната кампания на Kaufland, която ще премине под мотото „Коледа за чудо и приказ“.В центъра на кампанията е емоционално видео, което разказва за добрата и не чак толкова добрата страна, която всеки човек притежава в себе си. Битката между Доброто и Злото е представена чрез историята на малко момче в навечерието на коледната нощ. За момент момчето показва слабост и се поддава на гнева си, но накрая доброто у него побеждава.Видеото носи посланието, че човек трябва да обръща внимание на тези, които се нуждаят от помощ, че доброто винаги се възнаграждава и че за да вземе човек правилното решение, е достатъчно да слуша единствено сърцето си. Ексклузивното партньорство между Kaufland и Disney започва на 27 ноември с лоялната програма „Междузвездни войни“.Под мотото „Събери ги сега! Целият свят на Междузвездни войни“ клиентите имат възможност да колекционират 48 карти с герои от епизоди на сагата. Картите имат и допълнителна функция за игра. Всички карти могат да бъдат събрани като холограми или да са с добавена реалност.За всеки 25лв. от своята покупка клиентите получават комплект от две карти. Преживяването се допълва и от специален колекционерски албум, който се предлага допълнително в обектите на Kaufland. Той ни запознава с джедайските добродетели, основани на принципа: „Овладей Силата: мисли като джедай. Действай като джедай. Живей като джедай“. Важна част от кампанията е специално разработеното приложение K-Master, което дава възможност на всеки да последва пътя си от млад джедай до майстор джедай. Приложението е тясно свързано с лоялната програма и предлага изключително галактическо преживяване с пъзели, игри и виртуална реалност. Добавената реалност е най-иновативната функция на приложението. Тя позволява да се потопиш във вселената на „Междузвездни войни“ в Kaufland само чрез смартфона си и с VR очила. По време на пазаруване потребителят преминава през предизвикателства, които му позволяват да придобие диплома за „Овладяване на Силата“.В рамките на кампанията в Kaufland ще бъде налична модна линия за жени, мъже и деца, създадена специално за компанията. Колекцията включва още пижами и спално бельо с дизайни на „Междузвездни войни“ и цитати от епизодите на сагата. Всички артикули от колекцията са изработени от органичен памук и ще се предлагат в устойчиви опаковки. Модната линия е налична единствено в обектите на Kaufland.Клипът е създаден под вътрешното ръководство на Kaufland и Холгер Ерлих и е продуциран от BLM с режисьор Алехандро Пачиани. Музиката е дело на Yessian Music. \n\t\t\t\t\t ", "date": "2019.11.25", "title": "Kaufland стартира галактическа коледна кампания с „Междузвездни войни“ (Видео)"}
{"url": "http://www.cross.bg/poleti-aviokompaniya-stachka-1618769.html", "text": "/КРОСС/ В Италия днес има четиричасова стачка на въздушния транспорт от 13 до 17 часа местно време. Авиокомпания “Алиталия” отмени 137 полета.В списъка с отменените полети е и този от летище „Фиумичино” в Рим до София.Компанията е изготвила своевременен план за компенсация на засегнатите пътници. Свои полети в четиричасовия протестен диапазон са отменили или реорганизират и други авиокомпании като Райън еър и др.В стачката участват пилоти, кабинен  и наземен персонал на “Алиталия“, както и диспечерите. Тя трябваше да е 24 – часова, но по нареждане на транспортния министър  Паола Де Микели, бе намалена на 4 часа.На 13-и декември обаче предстои 24 часов протест.Причините изтъкнати от синдикатите са в критичното финансово състояние на авиокомпания „Алиталия”, която заплаща част от персонала си чрез Фонда за извънредна гаранция на Националния институт за социално осигуряване. Правителството търси междувременно изход за решаване положението на най-голямата италианска авиокомпания. ", "date": "2019.11.25", "title": "Отменен полет и за София заради стачка на въздушния транспорт в Италия"}
{"url": "http://www.cross.bg/tazi-detskoto-magazini-1618766.html", "text": "/КРОСС/ Последният петък на ноември традиционно поставя началото на голямото Коледно пазаруване. Милиони потребители по целия свят трескаво следят офертите на големите търговски вериги.Последна тенденция и алтернатива на консуматорския дух на Черен Петък обаче, е световни брандове да застават зад идеята, че Коледа е преди всичко време да даряваме.Тази година магазини dm предлагат на българския потребител Giving Friday - един малко поразличен петък, в който пазаруването ще е с кауза.2% от дневния оборот на 29 ноември от всички dm магазини в страната ще бъдат дарени на Центъра по детска хемодиализа към „Специализирана болница за активно лечение по детски болести - проф. д-р Иван Митев\" – София.Тази кампания е в духа на корпоративната философия на бранда, която води началото си от първооснователя Гьотц Вернер, а именно - човекът да е в центъра.\"Специализирана болница за активно лечение по детски болести - проф. д-р Иван Митев\" ЕАД - София\" е единствената в страната самостоятелна специализирана детска болница - национална институция, осъществяваща комплексна, съвременна диагностична, терапевтична, преподавателска, научно изследователска и организационна дейности по проблемите на детското здравеопазване. Специфичната мисия на болницата е осигуряване на широк спектър достъпна, своевременна, висококвалифицирана медицинска помощ в областта на всички аспекти на детското здраве, с цел подобряване качеството на живот на децата, показателите на детското здравеопазване и намаляване детската смъртност.  ", "date": "2019.11.25", "title": "Тази година магазини dm предлагат на българския потребител Giving Friday - пазаруване с кауза"}
{"url": "http://www.cross.bg/tiffany-dolara-lvmh-1618768.html", "text": "/КРОСС/ Световният гигант за луксозни стоки LVMH (LVMH Moët Hennessy– Louis Vuitton) купува американската бижутерийна компания Tiffany за над 16 млрд. долара, съобщава BBC.Сделката позволява на собственика на LVMH милиардерът Бернар Арно да придобие по-голяма част от един от най-бързо развиващите се луксозни сегменти. Милиардерът съобщи, че Tiffany притежава несравнимо наследство, което пасва на останалите марки, които притежава - Louis Vuitton и Bulgari.Бижутерската компания Tiffany претърпя спад в продажбите, дължащ се на свиване на разходите от страна на туристите, както и на силния американски долар.Главният магазин на Tiffany се намира на Пето Авеню, в близост до Trump Tower. Компанията добива световна слава, след като бе представена във филма от 1961 г. „Закуска в Tiffany”, с участието на актрисата Одри Хепбърн. Открита през 1837 г. Tiffany дава работа на повече от 14 000 души и управлява над 300 магазина.Арно проявяваше интерес към бизнеса с бижута, откакто купува марката Bulgari през 2011 г. за 5,2 милиона долара. Придобиването на Tiffany е най-голямата сделка на LVMH.“Изпитваме огромно уважение и възхищение към Tiffany и възнамеряваме да развием това бижу по същия начин, по който се грижим и за Maisons ”, допълни той.LVMH има 75 бранда, над 156 хил. служители и мрежа от повече от 4590 магазина. Сред другите марки, собственост на компанията, са Kenzo, Tag Heuer, Dom Pérignon, Moet & Chandon и Christian Dior.Бернар Арно споделя, че е горд да гледа как Tiffany ще се нареди редом до другите му известни марки и ще продължи да процъфтява през вековете.Сделката се оценява на 135 долара на акция в брой и е по-висока от първоначалната оферта от 120 долара на акция, което оцени бизнеса на 14,5 млрд. долара.Според консултантската компания Brain & Co бижутерията е била сред един от най-силно представилите се сегменти в луксозната индустрия за 2018 г., като прогнозите са продажбите в глобален мащаб да нараснат с 7% през тази година.Това насърчи фирмите да се разширяват в сектора. Като част от стремежа си за придобиване на по-голям дял от американския пазар LVMH отвори завод в Южен Тексас. Той бе открит на официална церемония миналия месец, на която присъстваха Бернар Арно и американският президент Доналд Тръмп, заедно с дъщеря си Иванка.", "date": "2019.11.25", "title": "Louis Vuitton купува Tiffany за над 16 млрд. долара"}
{"url": "http://www.cross.bg/purvite-svetovnite-yniversitet-1618770.html", "text": "/КРОСС/ През последните 4 години получихме нова институционална акредитация с оценка 9.61. Университетът продължава да бъде на първо място в най-много професионални направления в Националната рейтингова система на висшите училища.Това каза ректорът на Софийския университет \"Св. Климент Охридски\" проф. Анастас Герджиков по повод патронния празник и след като поднесе цветя пред паметника на покровителя.На тържеството по случай празника, ректорът обяви още, че университетът запазва позициите си в световните рейтингови класации на университетите.\"Той е единственият български университет в първите 1000 в световните класации. Това означава, че СУ е в първите 4% на световните университети, а в някои направления в първите 2%\", посочи той.", "date": "2019.11.25", "title": "Проф. Герджиков: СУ е единственият български университет в първите 1000 в света"}
{"url": "http://www.cross.bg/voda-sofiiiska-klientite-1618771.html", "text": "/КРОСС/ На 26 ноември 2019 г. (вторник), във връзка с изпълнение на инвестиционен проект за реконструкция на уличен водопровод на ул. 15-та в село Долни Богров, се налага спиране на водоподаването от 9:00  до 21:00 часа на клиентите на „Софийска вода”.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 15 ъгъла с ул. 16.Възстановяването на водоснабдяването е възможно да доведе до временно повишаване мътността на водата. След реализацията на този инвестиционен проект клиентите на „Софийска вода”, живеещи в района ще почувстват значително подобреното качество на предоставяните услуги.На 26 ноември 2019 г. (вторник), във връзка с реконструкция на уличен водопровод на ул. „Димитър Благоев“ село Кокаляне се налага спиране на водоподаването от 09:00 до 21:00 часа на клиентите на „Софийска вода”, живеещи в района на вилна зона „Кокалянски ханчета“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Берон“ ъгъла с ул. „Ведена“.На 26 ноември 2019 г. (вторник), във връзка с монтаж на спирателен кран на ул. „Бойчо Бойчев“ кв. „Горна баня“ се налага спиране на водоподаването от 09:00 до 15:00 часа на клиентите на „Софийска вода”, живеещи в района на ул. „Бойчо Бойчев“, ул. „Подлозище“, ул. „Торни Смърдан“, ул. „Траян Танев“ №1 ул. „Веселин  Бешевлиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бойчо Бойчев“ ъгъла с ул. „Подлозище“.", "date": "2019.11.25", "title": "Без вода на 26 ноември в Долни Богров, Кокаляне и части на София"}
{"url": "http://www.cross.bg/prevozvachi-avtobysnite-miltenova-1618751.html", "text": "/КРОСС/ Автобусните превозвачи готвят протест заради неизпълнени обещания от държавата и въвеждането на тол таксите, съобщи пред \"Нова телевизия\" Магдалена Милтенова от Конфедерация на автобусните превозвачи. Плановете са на 12 декември да започнат символични протести, а спиране на линии да има на 13 януари.Във връзка с размера на тол таксите Милтенова каза, че това е поредният проблем, който превозвачите ще добавят към към действията си. \"Основният такъв е, че през месец февруари на среща при премиера бяха поети ангажименти за законодателни промени, борба с нелегалния превоз, субсидиите за малките населени места. 10 месеца по-късно нито един от тези проблеми не е решен\", каза тя. Милтенова посочи, че автобусните превозвачи имат и проблем с автогаровото обслужване и предупреди, че ако те не бъдат извадени от тол системата, ще има фалити на автобусни фирми. \"За последните години от 3000 такива, около 1500 са фалирали.\"Протестът е неотложен. Ние така или иначе ще спрем. Дали ще спрем на 13 януари, за да осигурим превоз на гражданите, или няколко месеца след това, защото ще сме фалирали. Резултатът ще е един и същи. Транспорт няма да има\", коментира тя. Според предложените за обществено обсъждане разчети за размера на тол таксите, автобусите над 12 тона ще плащат между 5 и 9 стотинки на километър, а тези, които са под това тегло - между 4 и 8 стотинки в зависимост от екокатегорията.В момента с винетките автобусните превозвачи плащат между 1 и 1,5 стотинки за километър пробег. \"Предлаганото увеличение е в тежест и за бранша, и за потребителите на услугата. Ние няма как да предоговаряме условията по договорите и обществените поръчки, така че при всички случаи автобусите трябва да останат извън тол системата. Това няма да бъде прецедент, това е европейска практика\", коментира Милтенова.Според разчетите на правителството при тези такси услугите на превозвачите ще поскъпнат със 7%. \"Притесненията на автобусните превозвачи са важни за нас. В момента сме в режим на обществени консултации\", обясни проф. Олег Асенов от УС на Агенция \"Пътна инфраструктура\". Той каза, че се надява да се намери решение, приемливо и за двете страни.", "date": "2019.11.25", "title": "Автобусните превозвачи готвят протест"}
{"url": "http://www.cross.bg/godina-te-sezona-1618748.html", "text": "/КРОСС/ След 15 концерта из цялата страна и над 30 хиляди зрители, „Да пеем ЗАЕДНО“ гостува в София. В него на една сцена се събират композиторът Стефан Диомов, „5-те Сезона“, Йордан Марков и Драгомир Драганов.В последните 7 месеца те изправиха на крака любителите на музиката в Плевен, Русе, Силистра, Велико Търново, Пловдив, Варна, Бургас и други. Палитра от вечни български хитове и авторски песни очаква софийската публика на 3-и декември в зала 3 на НДК.Въпреки промените в последната година, формацията на Стефан Диомов „5-те Сезона“ продължава да твори в нов състав.„Промените ни изправиха пред огромната трудност да намерим отговор на въпроса как да продължим напред. Оказа се, че той се крие в публиката и тя ни го даде. Благодарение на нея останахме един отбор и продължаваме да радваме с хубави песни хората. Тяхната любов и тези концерти направиха така, че групата да остане на българската сцена“, каза Мина Пенкова, която е в „5-те Сезона“ от основаването на състава през 2007-а година.\"София няма да е последната спирка на спектакъла „Да пеем Заедно“, увери главният мотор по организацията на концертите Йордан Марков. Изпълнителите вече работят по песните, които ще пеят заедно с публиката и през новата 2020-а година. Обещаха да посетят и други градове.", "date": "2019.11.25", "title": "Стефан Диомов и „Петте сезона“ с концерт в София"}
{"url": "http://www.cross.bg/trimesechie-oborota-deiinosti-1618756.html", "text": "/КРОСС/ Индексите на оборота в услугите обхващат дейностите, включени в .Тримесечни изменения По предварителни данни през третото тримесечие на 2019 г. общият индекс на оборота за “, изчислен от сезонно изгладени данни, намалява с 0.6% спрямо второто тримесечие на 2019 година. Понижение е регистрирано при „Складиране и обработка на товари, спомагателни дейности в транспорта“ (3.4%).Най-значително увеличение се наблюдава при „Въздушен транспорт“ - с 3.1%, и „Воден транспорт“ - с 2.7%.Общият индекс на оборота за  нараства с 3.2% спрямо второто тримесечие на 2019 година.Най-значителен ръст е регистриран при „Производство на филми и телевизионни предавания, звукозаписване и издаване на музика“ (18.1%) и „Издателска дейност“ (9.2%). Намаление е отчетено при „Далекосъобщения“ - с 1.4%. При  най-съществено повишение спрямо предходното тримесечие се наблюдава при „Рекламна дейност и проучване на пазари“ - с 8.4%, и „Административни офис дейности и друго спомагателно обслужване на стопанската дейност“ - с 6.6%. Спад е регистриран при „Други професионални дейности“ - с 11.0%, и „Юридически дейности; Счетоводни и одиторски дейности, данъчни консултации; Консултантски дейности в областта на управлението“ - с 6.4%.През третото тримесечие на 2019 г. общият индекс на календарно изгладените данни на оборота в нараства с 6.0% в сравнение със същото тримесечие на 2018 година. Увеличение е регистрирано при всички дейности, като то е най-голямо при „Воден транспорт“ - с 53.4%.Общият индекс на оборота за , изчислен от календарно изгладени данни, е със 17.2% повисок през третото тримесечие на 2019 г. в сравнение със същото тримесечие на 2018 година. Найсъществен ръст се наблюдава при „Производство на филми и телевизионни предавания, звукозаписване и издаване на музика“ (40.2%) и „Дейности в областта на информационните технологии“ (27.5%). При  индексите на оборота са по-високи в сравнение с третото тримесечие на 2018 г., като най-голям ръст е отчетен при „Административни офис дейности и друго спомагателно обслужване на стопанската дейност“ - с 28.3%, „Други професионални дейности“ - с 19.1%, и „Дейности по почистване“ - със 17.9%. ", "date": "2019.11.25", "title": "Индексите на оборота в услугите през третото тримесечие на 2019 г."}
{"url": "http://www.cross.bg/dolara-beshe-produlzhenie-1618752.html", "text": "/КРОСС/ Филмът „Замръзналото кралство“ 2 беше ясно, че ще доминира боксофиса този уикенд, като единственият въпрос беше колко голям всъщност ще е фурорът.Почитателите на сестрите Анна и Елза от Арендел успяха да донесат приходи от 127 млн. долара през този уикенд само от американските и канадските киносалони, изчисляват от Comscore.Очакванията за филма – продължение на най-успешния анимационен филм на всички времена – бяха високи. От Disney прогнозираха продажбите през уикенда да достигнат около 120 млн. долара от САЩ и Канада. Оценката на Box Office Mojo беше за 120 млн. долара, а на Box Office Pro – за 130 млн. долара.Трудно обаче ще бъде постигнат успеха на първия филм „Замръзналото кралство“, който донесе 1,27 млрд. долара от продажбата на билети в световен мащаб и остана в топ 5 в САЩ в продължение на три месеца. ", "date": "2019.11.25", "title": "Замръзналото кралство 2 донесе 127 млн. долара на Disney при дебюта си"}
{"url": "http://www.cross.bg/blymburg-trump-bloomberg-1618753.html", "text": "/КРОСС/ Бившият кмет на Ню Йорк Майкъл Блумбърг се включва в надпреварата за кандидат-президентската номинация на Демократическата партия на САЩ, съобщава Bloomberg. Той се очаква да предложи умерена политическа позиция на фона на опит в бизнеса и държавното управление, както и ангажираност с множество благотворителни проекти като начин да победи президента Доналд Тръмп.Блумбърг, който е на 77 години, нарече Тръмп „екзистенциална заплаха за нашата страна и нашите ценности“. Закъснялото му влизане в кампанията ще създаде допълнителни трудности за останалите кандидати, тъй като Майкъл Блумбърг ще направи всичко възможно да си осигури подкрепа от ключови щати.„Аз се кандидатирам за президент, за да победя Доналд Тръмп и да възстановя Америка. Не можем да си позволим още четири години безрасъдни и неетични действия на президента Тръмп“, каза Блумбърг в изявление, в което обявява кандидатурата си. Според Блумбърг ако Тръмп спечели друг мандат, страната никога няма да се възстанови от щетите.Майкъл Блумбърг преразгледа по-ранното си решение да не се кандидатира през 2020 г. Той е основател и мажоритарен собственик на Bloomberg LP, компанията майка на Bloomberg News. Той е бил три мандата кмет на Ню Йорк, а в момента се занимава основно с филантропска дейност.В съобщениято за обявяването на кандидатурата си Блумбърг се определя като лидер, който създава работни места, както и като човек, работил за възстановяването на Ню Йорк след атаките от 11 септември. Освен това Блумбърг е ангажиран и с каузи, свързани с изменението на климата и контрола върху оръжията. До момента той е осигурил около 10 млрд. долара за благотворителни каузи, а фондацията му Bloomberg Philanthropies работи в 129 държави.В същото време Блумбърг ще трябва да се справи с редица предизвикателства - като късното му включване в президентската кампания и неизбежните въпроси защо милиардер и бивш републиканец с кариера на Уолстрийт ще успее да привлече избирателите, сред които и много млади хора, скептични към големия бизнес.Блумбърг, освен всичко, не е съгласен и с много от идеите на Демократическата партия, противопоставяйки се например на предложението за данък върху богатството, подкрепено от сенаторите Елизабет Уорън и Бърни Сандърс.Уорън и Сандърс са укрепили позициите си и са с най-висок рейтинг сред кандидатите, но в партията има опасения, че придвижването им твърде вляво ще гарантира преизбирането на Тръмп.Блумбърг изразходва 100 млн.долара, за да подкрепи демократите на междинните избори през 2018 г. Той планира да финансира сам и собствената си кампания.Вече е обявена рекордна покупка на реклами за кампанията на Блумбърг на стойност над 34 млн.долара. В допълнение Блумбърг вече е планирал да похарчи 100 млн. долара за дигитална рекламна кампания срещу Тръмп.", "date": "2019.11.25", "title": "Майкъл Блумбърг: Кандидатирам се, за да победя Тръмп и да спася Америка"}
{"url": "http://www.cross.bg/zala-goranov-akaga-1618755.html", "text": "/КРОСС/ Само шест дни делят феновете на от първото съвместно мащабно шоу „Споделено“!На  очаква същински спектакъл – изобилие от любими на родната сцена музиканти и изпълнители, белязали поколения с таланта си, както и бляскави ефекти, които ще превърнат концерта в едно от най-запомнящите се звездни събития малко преди края на 2019 г.Последните репетиции вече текат в зала 1, а заедно с тях в продажба влизат и последните билети за шоуто. Големият интерес малко преди заключителните дни от подготовката застави организаторите да пуснат в продажба и допълнителни места за феновете на естрадата и любителите евъргрийн парчетата.„Светът е за двама“, „Да започнем отначало“, „Писмо в бутилка“ са само част от вечните хитове, превърнали музиката на Орлин Горанов в златна за последните четири десетилетия. Само на 30 ноември обаче всички ценители ще имат възможността да я чуят не само изпълнена от топлия и омайващ глас на господин Горанов, но в страхотен нов аранжимент на неповторимите АКАГА.Бендът, поставил основата на модерното българско звучене, съчетавайки стилове като поп, джаз, фънк, евъргрийн и класическа музика ще „оцвети“ сцената с присъствието и богатото си творчество.АКАГА ще бъдат в пълен състав - Красимир Куртев (бас, вокал), Иво Казасов (тромпет, вокал), Георги Велев (тромпет, вокал), К. Кирилов-Джоджо (тромбон, вокал), Д. Митев-Дънди (барабани), Петър Главанов (китари), Калин Петров (клавишни). Неотлъчно до легендите ще  бъде и женското присъствие на чаровното Трио Тринити, както и щрайх квартетът Destiny Quartet. Специална изненада е и участието на Цветан Недялков (китара) и Ясен Велчев (клавишни инструменти). Последни билети за концерта на 30 ноември в зала 1 на НДК са на цени от 30 до 95 лв. може да намерите в билетен център НДК, OMV, мрежата на Eventim.bg ", "date": "2019.11.25", "title": "Последни репетиции преди концерта на Орлин Горанов и АКАГА в зала 1 на НДК"}
{"url": "http://www.cross.bg/nasilie-zheni-godina-1618758.html", "text": "/КРОСС/ Всяка четвърта жена в България е подложена на насилие в ежедневието и дома си. През 2018 година над 1500 български жени и деца са били жертви на насилие. С всяка година случаите се увеличава като за сравнение през 2017 година са 1300.За последните четири години близо 100 жени са убити при случаи на домашно насилие.Техният брой може и да е повече, тъй като има и такива, които не са идентифицирани като жертви на домашно насилие, отбелязват в доклад от фондация „Анимус”.Всеки трети човек у нас е ставал свидетел или познава някой, който страда или е бил малтретиран в дома си. Мъже също стават жертва на домашно насилие и тормоз.РЪСТ НА УБИЙСТВАТАПрез последните три години с 50% са се увеличили убийствата на жени, извършени от съпрузи, партньори и близки роднини, сочи доклад на МВР от началото на тази година. През 2016 година те са 22, за 2017 г. – 27, през 2018 г. – 33 жени. От началото на 2019 година живота си изгубиха 7 жени, а други бяха жестоко пребити.Справка от 7 окръжни съдилища показва, че над 90% от случаите убийствата на жени са извършени от мъже, като при две трети от убийствата са извършени в дома на жертвата.Международният ден за елиминиране на насилието срещу жените – 25 ноември е обявен с Резолюция на Общото събрание на ООН на 17 декември 1999 г., но активистки от различни организации го отбелязват още от 1981 г. Тази дата води началото си от жестокото убийство през 1961 г. на трите сестри Мирабал – политически активистки в Доминиканската република, убити по заповед на диктатора Рафаел Трухильо (1930-1961).Също на 25 ноември феминистки организации и колективи организират протест на площад „Независимост“ под надслов „Докато има насилие, борбата продължава“.", "date": "2019.11.25", "title": "Всяка една от четири жени у нас е жертва на домашно насилие"}
{"url": "http://www.cross.bg/nasilieto-premahvane-mogerini-1618757.html", "text": "/КРОСС/ По повод Международния ден за премахване на насилието над жените, Европейската комисия и върховният представител по външната политика и сигурността Федерика Могерини декларираха като своя цел премахване на насилието.\"Европейският съюз ще остане начело на тази международна мобилизация в защита на правата на всяка жена и всяко момиче да живеят свободно и в безопасност“, се казва в специално изявление, разпратено до медиите.В него се подчертава, че мащабът на проблема остава шокиращ - една трета от жените в Европа са били обект на физическо или сексуално насилие. Почти всички жертви на трафик с цел сексуална експлоатация в рамките на Общността са жени и момичета.Федерика Могерини посочва, че задължение на европейската комисия и Европейския съюз е да подкрепят и защитават жертвите, като създадат безопасна среда, в която те да сигнализират за престъпленията, извършени срещу тях.", "date": "2019.11.25", "title": "ЕК и Могерини декларираха като своя цел премахване на насилието над жени"}
{"url": "http://www.cross.bg/metra-hristo-rysiya-1618759.html", "text": "/КРОСС/ Резултатът му от 43.182 сек. е негово лично постижение. 16-годишният столичанин се състезава във възрастта на Junior „B“-men, като се изправи срещу 27 участника от осем държави.На 1000 метра Любо е 5-ти с 1:32,716 мин., а на 1500 метра е 20-ти, но с личен резултат от 2:45,462 мин. Българинът е 4-ти в крайното подреждане с 24 точки, като пред него са двама унгарци и един поляк.След два старта Любо е 4-ти във временното класиране в своята възрастова група и ако продължи да е в ТОП 8 ще се класира за финала в Коломна (Русия) от 20-22.03.2020 г. Следващото състезание за Любомир е I-ви кръг от Държавното първенство на 30.11-01.12.2019 г. в София. В събота 17-годишната състезателка на клуб „Херея“ загуби финала със 7:11 от представителка на Русия, след като преди това на полуфиналите надигра друга представителка на Русия с 15:9.  Състезанието протече по системата „Синклер“, което предупреди и класирането на двамата варненци. Интересно е, че Христо изтласка рекордните за него 221 кг.", "date": "2019.11.25", "title": "Спортните теланти на \"Еврофутбол\" донесоха много сребърни медали от отминали състезания"}
{"url": "http://www.cross.bg/bolnichni-obshto-produlzhitelnost-1618760.html", "text": "/КРОСС/ Сериозно увеличени са разходите за болничните за периода 2011 - 2018 г. Това показва анализ на данните на КНСБ, според който преобладават разходите за болничните с по-голяма продължителност.Според КНСБ кратките болнични до 7 дни, за които се отнасят обвиненията на част от работодателите за злоупотреби, са малко на фона на общия брой болнични листове с плащане, както и за разходите за обезщетения по болест като цяло.Мнението на синдиката е, че повечето болнични, които натоварват работодателите са не кратките, а по-дългите болнични. Те цитират данни на НОИ.Според данните на Националния осигурителен институт (НОИ) има увеличение с почти 7 млн. дни болнични за осем години.Броят на дните във временна неработоспособност поради общо заболяване, които са от 11,9 млн. през 2011 г. нараства до 17,8 млн. дни (или с 49 на сто повече) през 2018 г. Броят на дните, които са изплатени за  се увеличава от 4 млн. (2011 г.) на 5,7 млн. (ръст 42 на сто), плащайки първите три дни на всеки болничен лист, независимо от неговата продължителност, показват данните на НОИ.\"За същия период средната продължителност на един болничен лист, който се изплаща от ДОО, т.е. от четвъртия ден нататък нараства от 8,18 дни (2011 г.) до 8,36 дни (2018 г.), т.е. с 0,18 дни\", показва статистиката.Увеличава се и размерът на среднодневното парично обезщетение за временна неработоспособност поради общо заболяване. От 21,58 лв. през 2011 г. този размер достига до 31,22 лв. през 2018 г. (или с 44,7 на сто за 8 г.).Тенденцията на увеличаване на срока на ползване на болнични поради общо заболяване и изместването им към по-продължителни периоди (между 15-30 дни) увеличава разхода на работник с обезщетение през годината. Стойностите на този показател за 2011 г. са 384,36 лв., докато през 2018 г. те нарастват до 619,19 лв. (ръст с 61 на сто).Тези показатели формират общия годишен разход за парични обезщетения за временна неработоспособност по болесте, който от 256,4 млн. лв. (2011 г.) достига до 556,6 млн. лв. (2018 г.) или увеличението е над 2,1 пъти.По мнението на синдиката е важно да се анализират причините, както и някои детайли, които обясняват несъстоятелността на твърденията на част от работодателските организации, че от 1/3 до 2/3 от болничните листове с продължителност до 7 дни са фалшиви и се ползват за удължаване на почивката преди или след празници, за туризъм.Издадените болнични листове с продължителност от 4 до 7 дни през 2018 г. е 766,9 хил. (37,0 на сто от общия брой) , изплатените дни с продължителност от 4 до 7 дни (от които първите три дни се плащат от работодателя, а от четвъртия ден - от ДОО) са 1 573,1 хил. дни (9,0 на сто от общо изплатените дни поради общо заболяване).Разходите - 53,9 млн. лв. (9,9% от общите разходи за парични обезщетения поради общо заболяване).Най-голямо влияние върху общото нарастване на разходите за болнични оказват все по-големия брой болнични листове с продължителност от 15 до 30 календарни дни (58,5% от общото нарастване на болничните за 2014-2018 г.).След тях са болничните с продължителност между 8 и 14 дни календарни дни (19,7 на сто). Това е основната причина за увеличения брой изплатени дни във временна неработоспособност поради общо заболяване (само през 2018 г. са изплатени 9 763,3 хил. дни за болничните листове с продължителност от 15 до 30 дни, при 8 050,9 хил. дни през 2014 г., както и 3 191,6 хил. дни за болнични листове с продължителност между 8-14 дни (2018 г.) спрямо 2 616,1 хил. дни (2014 г.).Относителният дял на посочените по-горе продължителни болнични листове през 2018 г. са съответно 54,9 и 17,9% от общо изплатените дни за този риск.До 899 000 души са ползвали болнични за общо заболяване от 782,4 хил. през 2014 г. До 2018 г. този брой е станал до 899 хил. души (или с 14,9 %).От тях около 430 хил. са ползвали болничен между 15-30 дни (47,8% от общия брой) и около 275 хил. са ползвали болничен лист между 8 и 14 дни (30,6%). При увеличение на разходите за болнични има и икономическите фактори и политиката по доходите, а именно:-Според КНСБ тези фактори са сред причините за увеличение на среднодневния размер на паричното обезщетение при временна неработоспособност.В последните години е налице и увеличение на дела на получателите именно от най-високодоходните групи.Ако през 2014 г. относителният дял на получателите на обезщетения според размера на осигурителния им доход в групата от 1,5 до двукратния размер на средния осигурителен доход (СОД) е бил 29,5%, то през 2018 г. този дял се е увеличил до 34,2% от общия брой. Осигурените лица, които са получавали парично обезщетение по болест, изчислено на база доход над двукратния размер на СОД от 25,2% през 2014 г. са се увеличили до 27,0% през 2018 г, обобщават от КНСБ. ", "date": "2019.11.25", "title": "КНСБ: Дългите болнични увеличават разходите на работодателите"}
{"url": "http://www.cross.bg/borisov-amerikanskiya-bulgarskiya-1618803.html", "text": "/КРОСС/ Премиерът Бойко Борисов участва в церемония по поднасяне на венец на Мемориала на незнайния воин в Националния гробищен парк „Арлингтън“. Това е и първата проява на министър-председателя по време на еднодневното му посещение в САЩ, предаде Flashnews.Церемонията започна с българския химн, а след това – и с американския.„Арлингтън“ е военно гробище в щата Вирджиния. Намира се близо до Пентагона, на южния бряг на река Потомак.След това българския премиер разгледа и музея към военното гробище.Мемориалният парк „Арлингтън“ се простира на площ от над 1.5 км2 и в него са погребани над 300 000 души, като сред тях има и цивилни – жертви от Гражданската война, част от жертвите от полет 77, врязал се в Пентагона на 11 септември 2001 г. и др.В Арлингтън са погребани и двама емблематични американски президенти – Уилям Тафт и Джон Кенеди.По-късно днес Борисов ще се Доналд Тръмп.", "date": "2019.11.25", "title": "Борисов се поклони пред американските герои на гробището „Арлингтън“, където е погребан Кенеди"}
{"url": "http://www.cross.bg/hero-mystafa-poslanik-1618741.html", "text": "/КРОСС/ България може да развие пълният си потенциал само с независими медии и върховенство на закона, каза пред Би Ти Ви новият американския посланик в София Херо Мустафа. Тя допълва, че България е млада демокрация и има много работа, за да постигне върховенството на закона.\"Не трябва да отклоняваме вниманието от него, оптимист съм за бъдещото\", каза още американският посланик. Като акцент в своята работа, Херо Мустафа посочи трите \"С-та\" - сътрудничество, свързаност и справяне с корупцията.Коментирайки темите на разговорите на предстоящата утре среща между българския премиер Бойко Борисов и американския президент Доналд Тръмп, тя посочи, че във фокуса, ще е военното сътрудничество, и диверсифицирането на енергийните източници.Херо Мустафа посочи, че САЩ ще изпратят експертен екип, който да провери безопасността на българската ядрена енергетика. По време на разговора между Борисов и Тръмп ще се обсъди и възможността за отмяна на визите за българи за САЩ.\"Сега е точният момент да засилим двустранните отношения. Да погледнем къде сме и къде можем да направим повече\", поясни американският посланик.Херо Мустафа призова фокусът да е върху двустранната среща, а не върху политическата среда в двете страни.Вчера бившият посланик на САЩ в София Джеймс Пардю отбелязва в свой коментар за вестник The Hill, че свободата на медиите едва ли ще е във фокуса на разговорите между Борисов и Тръмп, тъй като и двамата имат склонност да задушават истината.В началото на разговора, започнат на български, Херо Мустафа обясни, че за нея е важно да научи езика, за да покаже уважение към една велика нация.", "date": "2019.11.25", "title": "Херо Мустафа: България може да развие потенциала си с независими медии и върховенство на закона"}
{"url": "http://www.cross.bg/stipendii-glava-initziativata-1618801.html", "text": "/КРОСС/ Знанието и образованието са сила, която в ръцете на млади хора води до един по-добър свят. Бъдете настойчиви, упорити и последователни, защото от вас ще се изискват много усилия. Не се отказвайте от препятствията по пътя, а ги използвайте за трамплин към следващи успехи. Това заяви президентът Румен Радев в Гербовата зала на „Дондуков“ 2, където се срещна със студентите и учениците, които получиха еднократна стипендия от инициативата на държавния глава „Подкрепи една мечта“ за 2019 г.Еднократна стипендия получиха 22 студенти и 8 ученици в 12 клас, които са завършили миналата учебна година с отличен успех. Сумата от 51 636.29 лева, набрани чрез дарения по време на благотворителната кампания, беше разпределена сред студентите и отличните ученици, които подписаха днес договорите си за стипендии в президентската институция. Студентите първи курс получиха стипендии в размер на 1892, 55 лева, а отличниците – стипендии от 1250 лева.В приветствието си пред младежите държавният глава припомни, че на абитуриентския бал т.г. е пожелал да има поне дузина студенти, приети през 2019 година. „Благодаря ви, че надхвърлихте значително тази бройка – 22-ма сте. Поздравявам ви за вашата смелост и амбиции да продължите вашето образование във висше училище“, каза президентът.„Не забравяйте хората, които ви помагат да се развивате и да намирате своята перспектива в живота“, призова още Румен Радев и благодари на щедрите дарители, които са повярвали в младите хора и са им дали шанс и нови възможности в живота.Администрацията на Президента предоставя еднократна финансова помощ на младежите в неравностойно положение от инициативата „Подкрепи една мечта“, които през академичната 2019/2020 г. са приети за студенти в първи курс. Финансова подкрепа получават и учениците от 12 клас, които са настанени в социални услуги, и които са завършили с отличен успех учебната 2018/2019 г. Румен Радев припомни, че през 2018 г. за първи път по инициативата бяха въведени стипендии за ученици с отличен успех, което се е превърнало в сериозен стимул.На церемонията присъстваха съпругата на държавния глава Десислава Радева, преподаватели и възпитатели на младежите в неравностойно положение и представители на партньорски институции по инициативата.", "date": "2019.11.25", "title": " \"Подкрепи една мечта\": 30 ученици и студенти в неравностойно положение получиха стипендии"}
{"url": "http://www.cross.bg/prodykti-vreme-posti-1618796.html", "text": "/КРОСС/ , които продължават до 24 декември,  Как да ускорим очистващите процеси, обновяването на клетките, да засилим имунитета, да се почистваме по-жизнени и млади, дава препоръки лечителят Иван Гарабитов. Със своята методика той е помогнал за здравословно отслабване и бързо възстановяване на организма от травми и възпаления на хиляди българи и чужденци. През останалото време е разрешено вино, риба и морски продукти с изключение на сряда и петък, когато пак се спазва строг пост. Млечните продукти не са разрешени, а рибата и морските продукти се консумират в някои от дните.За да си набави организмът белтъчини, се препоръчва , соеви продукти, царевица, растителен кашкавал и сирене, сушени плодове и пълнозърнести продукти.Орехи, бадеми, фъстъци, лешници, сусам, тиквено и слънчогледово семе е добре да се добавят към храненията. , морковите, спанака, праза, тиквата. Ябълките и цитрусовите плодове също присъстват на трапезата, както и пчелните продукти..  Дишането трябва да е дълбоко, бавно и ритмично през носа, да се използват максимално дробовете. Това подобрява жизнеността и прочиства ума, казва заслужилият треньор по борба, който от над 55 години практикува йога и използва елементи от асаните за своята система от оригинални физически и дихателни упражнения., убеден е Иван Гарабитов.", "date": "2019.11.25", "title": "Как да засилим имунитета си по време на Коледните пости?"}
{"url": "http://www.cross.bg/blagoevgrad-vuzdyh-otpadutzi-1618743.html", "text": "/КРОСС/ Нови мерки срещу мръсния въздух предприемат в Благоевград. От общината ще глобяват с до 4 000 лева всеки, който умишлено си позволява да изгаря опасни отпадъци. Това е първата заповед, която издаде новият кмет на Благоевград Румен Томов.Благоевград има сериозни проблеми със замърсяването на въздуха през последните години и няколко зими поред попада в топ 5 на градовете с най-мръсен въздух у нас. През изминалата седмица стойностите на фините прахови частици във вторник и сряда са били превишени.\"Община Благоевград ще контролира нерагламентираното изгаряне на всякакви видове отпадъци. Контролът се осъществява чрез звената в общинска администрация, отговорни за извършването на проверки. Община Благоевград е наясно, че ще срещне трудности, тъй като тогава, когато става въпрос за битово изгаряне на такива отпадъци, трябва на всички да е ясно, че ние не можем да влизаме в къщите на хората. Поради тази причина призовавам гражданите, тогава когато имат информация за подобно нещо, да подават сигнали\", каза пред БНТ Диана Стефанова, главен еколог на община Благоевград.Мръсният въздух и подобряване качеството му, е сред основните приоритети и на Столичния общински съвет. Проблемът с качеството на въздуха в София е на дневен през през последните години, тъй като особено през зимния сезон нивата на фините прахови частици често пъти са над нормата.Със застудяването на времето много хора, които през лятото са използвали градския транспорт или пък са се придвижвали пеша, вече са се качили на колите си. Това поставя отново темата за мръсния въздух. 18 грама на микрометър за фините праховичи частици във въздуха тази сутрин при максимално допустими 50 микрограма.\"И през този мандат кметът Фандъкова представи своята програма и основен приоритет е чиста и зелена София, включително по-качествен въздух. Работим по поредни програми за качеството на въздуха. Наблягаме на чистотата на София\", каза Ана Стойкова, общински съветник от ГЕРБ.\"Факт е, че трафикът е интензивен дори в началото на деня. Според мен качеството на градския транспорт далеч не отговаря на очакванията на жителите на Столична община. Необходимо е Столична община да положи много по-сериозни усилия да направи градския транспорт наистина ефективен\", коментира общинският съветник от БСП  Альоша Даков.", "date": "2019.11.25", "title": "Въведоха 4000 лева глоба за умишлено горене на отпадъци в Благоевград"}
{"url": "http://www.cross.bg/srytvaneto-vchera-suobshti-1618744.html", "text": "/КРОСС/ Няма данни за жертви при срутването вчера на 20-метров участък от виадукт на магистрала в северозападния италиански регион Лигурия заради проливни дъждове.За това съобщи с настъпването на нощта компанията оператор на магистралата - СИАС, цитирана от Ройтерс.Инцидентът стана близо до крайбрежния град Савона - след свличане на земна маса, от което е била нарушена целостта на една на колоните на виадукта.По-рано вчера управителят на Лигурия Джовани Тоти съобщи, че има съмнения, че един автомобил е паднал при срутването на виадукта.Лошото време в Италия и Франция този уикенд е взело най-малко 3 жертви, отбеляза Франс прес.", "date": "2019.11.25", "title": "Проливните дъждове в Италия активираха свлачище, рухна част от магистрала"}
{"url": "http://www.cross.bg/nasilieto-aktivistki-dekemvri-1618742.html", "text": "/КРОСС/ На 25 ноември е Международен ден на ООН за борба с насилието над жени и момичета.Международният ден за елиминиране на насилието срещу жените – 25 декември, е обявен с Резолюция на Общото събрание на ООН на 17 декември 1999 г., но активистки от различни организации го отбелязват още от 1981 г.Тази дата води началото си от жестокото убийство през 1961 г. на трите сестри Мирабал - политически активистки в Доминиканската република, убити по заповед на диктатора Рафаел Трухильо (1930-1961).", "date": "2019.11.25", "title": "Отбелязваме Международния ден за борба с насилието над жени и момичета"}
{"url": "http://www.cross.bg/radinela-korektzii-bulgariya-1618749.html", "text": "/КРОСС/ 23-годишната софиянка Радинела Чушева е ''Мис България'' за 2019 година. След избора ѝ обаче се надигна вълна от негативни коментари, най-вече заради пластичните корекции, които тя има по лицето и тялото.\"Емоциите тепърва започват. Очакват ни много позитивни и негативни емоции. Старая се да не чета, журито е критерият, по който трябва да се водя. Хората не знаят колко много критерии има, за да станеш \"Мис България\" - репетиции, дисциплина, походка, как се изразяваш... Хората не знаят, че имаше тур с въпроси\", сподели Радинела Чушева пред Bulgaria ON AIR.Новата ''Мис България'' подчерта, че в регламента на този конкурс не е забранено да имаш корекции, татуировки, белези... И призна, че ако е имало подобни забрани в конкурса, нямаше да се включи в кастинга. \"Младите постоянно гледаме от тези социални мрежи нови тенденции. Не знам дали е трябвало да го правя, може би съм сбъркала\", призна тя, запитана за корекциите за разкрасяване по себе си. Но отбеляза, че всеки трябва да реши как се чувства добре в собствената си кожа. Според Радинела Чушева критиките към нея може да накарат младите момичета да не прибягват към пластичните корекции.\"Конкурсът имаше една кауза, която е свързана с екология. Ще се насочим към това. Стъпка по стъпка, ако всеки човек направи по нещо мъничко, всичко ще бъде по-различно. Трябва да се направят много пречиствателни станции\", каза още красавицата в студиото на \"България сутрин\".Радинела е бакалавър по журналистика, в момента учи магистратура и не крие голямото си желание да се занимава с именно с медии.\"Бих искала да бъда успял журналист, да създам прекрасно семейство. Обичам кариерата, но искам да имам време за близките - баланс в живота\", сподели тя. \"Авантюрист съм, много обичам да пътувам. Обожавам да откривам нови места. Много харесвам екзотиката и топлите места. Обичам с приятели или с майка ми да пътуваме - някъде по бански, с мокра коса, без дрехи, без грим...\", откровена е Радинела", "date": "2019.11.25", "title": "''Мис България'' 2019: Може би съм сбъркала с корекциите"}
{"url": "http://www.cross.bg/zhivota-opasnost-varna-1618754.html", "text": "/КРОСС/ Млад мъж е с опасност за живота след пътен инцидент във Варна. Това съобщиха от пресцентъра на ОДМВР -Варна. Инцидентът е станал тази сутрин около 4.50 часа, на бул. „Осми Приморски полк“. 22-годишният водач на лек автомобил от Русе загубил контрол над автомобила си се блъснал в елкетрически стълб. Мъжът е получил контузни наранявания и е настанен в болница.Той е с фрактури на череп и шиен прешлен, контузия на бял дроб, и е настанен за лечение в болнично заведение, с опасност за живота.Изясняват се причините и обстоятелствата около възникването на инцидента. По случая има образувано досъдебно производство.", "date": "2019.11.25", "title": "22-годишен катастрофира в стълб, има опасност за живота на спътника му"}
{"url": "http://www.cross.bg/dretzyn-surbiya-mrezha-1618750.html", "text": "/КРОСС/ Председателят на парламентарната комисия за Косово в Скупщината Милован Дрецун отправи ново скандално обвинение срещу България. След като бе заявил, че в Сърбия действа голяма мрежа от български разузнавачи, Дрецун добави, че българското военно аташе се занимава с неразрешени действия. Депутатът посочи, че действията на аташето са били свързани с разрешаването на политическия въпрос в южната част на страната, което било недопустимо. Дрецун добави още, че в \"близките дни ще имаме допълнителни данни за действията на разузнавателните служби от някои съседни държави на наша територия. Някои от съседните държави ще реагират много агресивно и нервно\". Преди него отношение към скандала взе и военният министър Александър Вулин. Той заяви, че приятелите или неприятелите на България са избирани от други, вместо от българите, за разлика от Сърбия, която била независима държава.Външният ни министър Екатерина Захариева категорично осъди твърденията на Дрецун, че в Сърбия действа мрежа от български разузнавачи.Според нея такива твърдения \"по никакъв начин не отговарят на добрия дух, който съществува в отношенията между двете държави“. Тя се надява, че казаното от Дрецун е лична, а не официална позиция.", "date": "2019.11.25", "title": "Белград: Други избират приятелите на София"}
{"url": "http://www.cross.bg/kyltyrata-plovdiv-stolitzi-1618784.html", "text": "/КРОСС/Топексперти от 10 държави посетиха през уикенда Повдив, за да дискутират важни теми, посветни на Европейските столици на културата, каквато от тази година е и градът под тепетата. Специалистите обсъдиха критериите за успех в международен план и дадоха своите препоръки към домакините.Нийл Питърсън е директор на Inside Trask-организация, която разработва в цяла Европа културни проекти. Той се фокусира в работата си върху разработването на практически проекти, които свързват културни и спортни събития с участието и ангажирането на гражданите. Нийл Питърсън е ръководил международната работа на Ливърпул през 2008 г. Питърсън е и консултант по програмата на \"Пловдив 20-19\". Той говори за реализираните до момента в града под тепетата проекти за Пловдив-Европейска столица на културата и ефекта върху града и публиката.\"Прекрасно е да си тук, бях тук за откриването и се забавлявах. Целият екип мина през годината много успешно. Разговарях с хора, които дойдоха тук през летните ви събития. Те казаха, че градът е наистина пълен с живот. Те бяха щастливи, защото както и в Ливърпул, хората знаеха, че това е центърът на културата. Имах възможност преди дни да разговарям за общностните дейности, които се извършват не само в центъра на града, но и наоколо. Разбрах за чудесната работа на екипа. Видях чудесни изложби в Тютюневия град, виждам, че Пловдив е пълен с култура.Една от тези изложби беше свързана с британски артист, която работи с общността в Столипиново и е направила чудесни рисунки, базирани на тяхната реална работа. Както казах, бях тук за откриването. Успях да видя, че читалищата също бяха включени в програмата, което е чудесно. Бях изненадан от интересното взаимодействие с Япония и изложбата, посветена на японското ежедневие. На нея обикновени хора стояха на главата си, това е наистина много интересен подход и начин да се представи съвременното изкуство.Сега е много добро време, преди края на годината, екипът взе много добро решение да се покаже направеното и да продължи във времето, да има устойчивост. Едно от нещата, в които аз имах честта лично да участвам, беше разработването на доброволческата програма от Франц Кадири. В Ливърпул тази доброволческа програма продължава и сега, много години, след като Ливърпул беше Европейска столица на културата и се надявам, че и Пловдив ще направи същото, важно е\", смята Питърсън.Той каза, че трябва да има организация, която да продължи това транзитиране на програмата, трябва да има организационно предаване на дейността.\"Няколко са градовете, които съумяха да продължат тази енергия година след година. Може да се подобрят все повече нещата и да продължи едно дългосрочно планиране за бъдещето. Най-важното от всичко е да се учим от експеримента, защото никой не се е родил научен и ние също така учим с развитието на тези Европейски столици на културата и практиката.В Пловдив изглежда, че има добра воля за продължение, това е чудесно нещо, ще е глупаво събитията, макар и не толкова мащабни, да не продължат и да не се използват тези знания. Талантите, които са в тази организация, вероятно някои от тях ще пътуват, ще заминат, но е хубаво да се запазят част от тези таланти в града\", каза още топекспертът.Питърсън беше категоричен, че през 2019 Пловдив се е променил много и то в положителна културна насока.\"Има ново галерийно пространство, прекрасни артисти, направена е чудесна работа в общностите, международният туризъм се е повишил с 40%. Същото се случи и в Ливърпул, в началото хората си мислеха, защо пък да ходя там, а сега намират смисъла в това, че Ливърпул е бил Европейска столица на културата, което се надявам да стане и с Пловдив. В общността на цяла Европа е много важно и мотото, което Пловдив има - Заедно.Много от местата в Европа страдат от липсата на чувство за общност, за принадлежност. Понякога е по-лесно да виждаме инвестицията в културата не като инвестиция, а като разход, но доверието и позитивността, и понякога щастието, което тези дейности могат да донесат, заслужават тази промяна. Не може да бъде убеден всеки скептик в това, което се прави, но по-голямата част от населението вярва и си казва, че има смисъл това да продължи\", завърши оптимистично експертът.Росела Тарантино също говори пред журналисти. Тя е специалист в разработването, прилагането и оценката на обществени политики с акцент върху образование, култура и социални иновации. Тарантино е мениджър Развитие и връзки на фондация Матера-Базиликата 2019.\"Сътрудничеството ни с Пловдив започна през 2015, когато имахме среща с вашите експерти. Тогава търсихме начините за сътрудничество и тогава всъщност обединихме двете имена в името Плотера, което е и мимика в мотото на двете Европейски столици на културата. Имаме добри примери за нашето сътрудничество-като например това в комуникацията. Имаме кампания с автобуси в Рим, която показваше всички съобщения за Пловдив и за Матера като Европейски столици на културата и това стигна до много голяма аудитория.Нашите общи срещи в Брюксел даде добър резултат, до тогава нямаше две Европейски столици на културата, които да организират обща среща и с това впечатлихме Европейската комисия. Тогава решихме, че ще комуникираме като Плутера-обща Европейска столица на културата. Ние открихме нашата Европейска столица на културата с най-чистия глас - с вашата народна певица Валя Балканска. Много сме впечатлени от програмата за обмен на доброволци между двете европейски столици, ние бяхме домакини на много доброволци от Пловдив, които заедно с нашите доброволци от Матера допринесоха заедно за програмата и това беше един невероятен обмен\", коментира добрите практики между двата града Росела Тарантино.", "date": "2019.11.25", "title": "Tопексперти: Пловдив - Европейска столица на културата с ръст от 40% на международния туризъм"}
{"url": "http://www.cross.bg/ato-typizma-bulgapiya-1618804.html", "text": "/КРОСС/ Ha втopo чeтeнe в Зaĸoнa зa дъpжaвния бюджeт дeпyтaтитe Meндa Cтoянoвa (ГEPБ) и Baлepи Cимeoнoв (Oбeдинeни пaтpиoти) ca внecли и пpoмянa в Зaĸoнa зa тypизмa, cпopeд ĸoятo ĸpaтĸocpoчнoтo пpeдлaгaнe нa cтaи пoд нaeм, ĸoитo нe ca cepтифициpaни ĸaтo мecтa зa нacтaнявaнe, щe бъдe зaбpaнeнa. Ha пpaĸтиĸa тoвa oзнaчaвa извaждaнe нa вcичĸи cъвpeмeнни плaтфopми зa нacтaнявaнe ĸaтo АіrВnВ, bооkіng.соm и дpyги извън зaĸoнa.C нeвъopъжeнo oĸo e яcнo, чe мяpĸaтa e peтpoгpaднa и нa пpaĸтиĸa пpoтивopeчaщa cъc cъщнocттa нa Eвpoпeйcĸия cъюз, в ĸoйтo cвoбoднoтo движeниe нa \"xopa, paбoтници, cтoĸи и ĸaпитaл\" би тpябвaлo дa e гapaнтиpaнo.Cъщeвpeмeннo тoвa нe e пъpвият път, в ĸoйтo yпpaвлявaщитe ce гoтвят дa eлиминиpaт дocтъпa дo мecтния пaзap нa cъвpeмeннa тexнoлoгия. Πpeди тpи гoдини cиcтeмaтa зa нaeм нa пътyвaния Ubеr бeшe изтлacĸaнa oт пaзapa чpeз зaĸoнoдaтeлнa peфopмa, ĸoятo изглeждaшe изцялo лoбиcтĸa.Πpeдлoжeниeтo зa зaбpaнaтa нa плaтфopмитe зa ĸpaтĸocpoчнo нacтaнявaнe - мeждy дpyгитe фopми нa тypизъм, ĸoитo щe тpябвa дa ce peгиcтpиpaт ĸaтo xoтeли - щe oĸaжe шиpoĸи нeгaтивни eфeĸти въpxy тypизмa y нac, ocoбeнo в мoмeнт, в ĸoйтo ceĸтopът изпитвa cepиoзни пpoблeми. Kaзaнo нaĸpaтĸo, пopeднaтa дoзa дeмaгoгия oт влacтитe щe ни нaпpaви пo-бeдни.Лятoтo и eceнтa нa 2019 г. нe ce oĸaзвaт пoлoжитeлни зa ceĸтopa нa тypизмa y нac. Meceци нapeд бяxa peгиcтpиpaни cпaдoвe, мoжe би нaй-eмблeмaтичният oт ĸoитo бeшe в paзгapa нa лeтния ceзoн. Πpeз юли пoceщeниятa нa чyждeнци зa пoчивĸa cпaднaxa c 6,2%, a дaннитe нa Haциoнaлния cтaтиcтичecĸи инcтитyт пoĸaзaxa, чe пoвeчe oт чeтвъpт oт вcичĸи чyждecтpaнни пoceтитeли пpocтo пpeминaвaт тpaнзит пpeз Бългapия. Taзи тeндeнция ce зaдъpжa чaĸ дo ceптeмвpи, ĸaтo бpoят нa чyждeнцитe, oтcядaщи тyĸ, e тpaйнo пo-ниcъĸ oт cтoйнocтитe пpeз минaлaтa гoдинa.Cъщeвpeмeннo вcичĸи cъceдни cтpaни oтчитaт peĸopди в тypизмa. Typция (c впeчaтлявaщия бpoй oт 52 млн. пoceтитeли), Гъpция и Бocнa и Xepцeгoвинa oтчeтoxa нaй-дoбpитe cи ceзoни oтĸaĸтo ce cъбиpaт cтaтиcтичecĸи дaнни. Дopи в Maĸeдoния бpoят нa тypиcтитe зa пъpвoтo пoлyгoдиe нapacнa c пoчти 30% cпpямo гoдинa пo-paнo.Toвa гoвopи, чe нa лoĸaлнo paвнищe нямa пpoблeми в oтpacълa - зaтpyднeниятa ca y нac и ca cлeдcтвиe oт cтpyĸтypнитe пpoблeми в ceĸтopa в Бългapия.Hяĸoи oт тяx идвaт oтвън. Cpeд тяx пpeз нacтoящия ceзoн бeшe фaлитът нa Тhоmаѕ Сооk, ĸoйтo пoвлeчe нaй-гoлeмия ни тypoпepaтop \"Acтpaл xoлидeйз\". Koмпaниятa ce пpeвъpнa в пocлeдния пpимep зa знaчим фaлит в тypизмa cлeд няĸoлĸo дpyги гoлeми yчacтници пpeз пocлeднитe няĸoлĸo гoдини, вĸлючитeлнo \"Алма тур\" (2011 г.), \"Он травел\" (2012 г.), \"Валери 90\" (2013 г.) и \"Алфатур\" (2016 г.).Дpyги oт пpoблeмитe ca вътpeшни. Moжe би нaй-знaчимият oт тяx e, чe Бългapия e oтнocитeлнo нeĸoнĸypeнтнa в тoзи ceĸтop в cpaвнeниe c yтвъpдeнитe тypиcтичecĸи дecтинaции. Toвa ce виждa oт Тhе Тrаvеl & Тоurіѕm Соmреtіtіvеnеѕѕ Rероrt 2019, издaвaн oт Cвeтoвния иĸoнoмичecĸи фopyм. Cтpaнaтa ce ĸлacиpa нa 45-a пoзиция (oт 140 дъpжaви) и мaĸap чe изпpeвapвaмe Maĸeдoния, Pyмъния и Cъpбия, вce пaĸ cмe зaд Typция, Гъpция, Xъpвaтия, Cлoвeния, Πoлшa и Kипъp.Eлиминиpaнeтo нa възмoжнocттa зa eвтинo нacтaнявaнe дoпълнитeлнo щe влoши ĸoнюнĸтypaтa в ceĸтopa. Ha пpaĸтиĸa тo щe нaпpaви Бългapия oщe пo-нeдocтъпнa зa чyждecтpaннитe пoceтитeли, пpи тoвa имeннo зa тeзи, ĸoитo тaĸa или инaчe нe нaeмaт xoтeли (мaĸap чe e пo-вepoятнo дa oтceднaт в xocтeли нaпpимep). Иĸoнoмичecĸи лoшa идeя e дa изгpaждaш cтeни, ĸoгaтo тaĸa или инaчe пoтpeбитeлитe пpeдпoчитaт дpyги дecтинaции. Ho c тoвa нeгaтивнитe eфeĸти нe cпиpaт дoтyĸ.Bceĸи бизнec cлeди peгyлaтopнитe пpoмeни в eднa cтpaнa, ĸoгaтo я oцeнявa ĸaтo мяcтo зa инвecтиции. Зa cъжaлeниe мeждy мнoжecтвoтo лeнти, ĸoитo yпpaвлявaщитe дeмoнcтpaтивнo peжaт, нe ce виждaт ycилия зa пoвишaвaнe нa ĸoнĸypeнтocпocoбнocттa нa иĸoнoмиĸaтa. Toчнo oбpaтнoтo, cъдeйĸи пo дeйcтвиятa им, вĸлючитeлнo и oт въпpocнитe измeнeния в Зaĸoнa зa тypизмa.Toвa ce видя и oт иĸoнoмичecĸия шaмap, ĸoйтo Vоlkѕwаgеn зaби нa cтpaнaтa, cлeд ĸaтo (мaĸap и зaceгa нeoфициaлнo) пpeдпoчeтe Typция - ĸoятo ce нaмиpa в cъcтoяниe нa ĸвaзидиĸтaтypa, aĸтивнo вoювa и e извън Eвpoпeйcĸия cъюз. C yвeличaвaнe нa peгyлaциитe мoжeм дa oчaĸвaмe, чe вce пoвeчe инвecтитopи щe зaoбиĸaлят Бългapия. Maĸap дa e тpyднo дa ce oцeнят пpoпycнaтитe пoлзи ĸoличecтвeнo, тe cъщecтвyвaт и ce измepвaт в пo-ниcĸи дoxoди и зaeтocт и зaгyбa нa нoy-xay зa мecтнaтa иĸoнoмиĸa.Изĸлючитeлнo cпopнo e дoĸoлĸo дъpжaвaтa тpябвa дa oпpeдeля ĸaĸвo eдин чoвeĸ мoжe или нe мoжe дa пpaви c жилищeтo cи и ĸaĸ дa гo изпoлзвa.Taзи cитyaция зaпoчвa дa изглeждa ĸaтo гpoтecĸa, ĸaтo ce имa пpeдвид, чe oт вpeмe нa вpeмe ce чyвaт идeи зa yвeличaвaнeтo нa дaнъцитe въpxy втopo жилищe (в ĸypopтитe; пpeдлoжeниeтo бeшe oтмeнeнo oт Koнcтитyциoнния cъд) или въpxy нeизпoлзвaнитe aпapтaмeнти. Toecт влacтитe oт eднa cтpaнa иcĸaт тe дa ce изпoлзвaт, a oт дpyгa - нe.Ocвeн мopaлния acпeĸт, тyĸ имa и иĸoнoмичecĸи. Зaбpaнaтa нa ycлyгитe диpeĸтнo oзнaчaвa oтнeмaнe нa изтoчниĸa нa дoxoди нa xиляди бългapи.Kъм 2017 г. бpoят нa oтдaвaщитe имoтa cи пoд нaeм caмo в АіrВnb e бил 1076 дyши, т.e. мoжe дa ce oчaĸвa, чe днec e oĸoлo двa пъти пo-виcoĸ, cъдeйĸи пo тeмпa нa eĸcпaнзия caмo нa тaзи ycлyгa. B тoзи cмиcъл зaбpaнaтa нa плaтфopмитe зa ĸpaтĸocpoчнo oтдaвaнe пoд нaeм щe имa cъщитe иĸoнoмичecĸи eфeĸти, ĸaĸвитo имa и oĸpyпнявaнeтo нa зeмятa cлeд 9 ceптeмвpи 1945 г.He caмo coбcтвeницитe нa имoти щe изгyбят пoнe чacт oт дoxoдa cи. Mнoгo дpyги oтpacли cъщo щe изгyбят, зaпoчвaйĸи oт aвиoпpeвoзвaчитe, минaвaйĸи пpeз pecтopaнтьopитe и мaгaзинepитe и cтигaйĸи дo тaĸcимeтpoвитe шoфьopи.Oтнoвo, ĸoличecтвeнaтa oцeнĸa нa пpoпycнaтитe пoлзи нe e лecнa, нo иĸoнoмичecĸият въпpoc e: дaли тpябвa и мoжeм дa cи пoзвoлим дa ce oтĸaжeм oт пapични пoтoци, ĸoитo caми идвaт в Бългapия, дoĸaтo coбcтвeницитe им ce зaбaвлявaт и oпoзнaвaт cтpaнaтa ни?Paзбиpa ce, чe oтгoвopът e \"нe\".Πpoмянaтa в Зaĸoнa зa тypизмa e вpeднa - вcъщнocт дopи yнищoжитeлнa зa цял пoдoтpacъл, a eдинcтвeнoтo, ĸoeтo пocтигa, e дa oтблъcĸвa пoceтитeли в и бeз тoвa cлaбия тypиcтичecĸи ceĸтop, дa yнищoжaвa дoxoднocт зa вepoятнo cтoтици xиляди eвpo гoдишнo и дa eлиминиpa изтoчницитe нa пapични пoтoци.Taĸa чe чиcтo иĸoнoмичecĸи пoглeднaтa, \"peфopмaтa\" e дeфинитивнa ĸaтacтpoфa, c ĸoятo yпpaвлявaщитe пpocтpeлвaт мнoгo иĸoнoмичecĸи oтpacли в ĸpaĸa. ", "date": "2019.11.25", "title": "Упpaвлявaщитe тaйнo зaбивaт нoв пиpoн в ĸoвчeгa нa бългapcĸия тypизъм"}
{"url": "http://www.cross.bg/borisov-trump-partnyorstvo-1618732.html", "text": "/КРОСС/ Днес ще се проведе официалната среща на българския премиер Бойко Борисов с американския президент Доналд Тръмп.Двамата ще обсъдят стратегическото партньорство между България и САЩ, отбелязвайки силните и трайни отношения, които съществуват между двете страни.Акцент ще бъде поставен върху начините за засилване на общите за двете държави интереси в областта на сигурността в контекста на северноатлантическото партньорство и върху енергийната диверсификация.Срещата на Тръмп с Борисов в Белия дом ще бъде поредната с лидери от Централна и Източна Европа тази година. Преди това американският президент се срещна с лидерите на Полша, Унгария, Румъния, Словакия, Австрия и Чехия, като акцент бяха проблемите с енергетиката, сигурността и икономическия растеж.Заедно с премиера в българската делегация са вицепремиерите Томислав Дончев и Красимир Каракачанов, който е и министър на отбраната, както и министрите на финансите Владислав Горанов и на икономиката Емил Караниколов.Борисов ще участва в церемония по поднасяне на венец на Мемориала на незнайния воин в Националния гробищен парк “Арлингтън”. Ще се срещне и с президента на Международния републикански институт Даниел Туининг и с вицепрезидента на Националния демократически институт Шари Браян.Премиерът ще разговаря и с представители на американския бизнес в сградата на Американската търговско-промишлена палата.", "date": "2019.11.25", "title": "Борисов се среща с Тръмп"}
{"url": "http://www.cross.bg/simeonov-subranie-valeri-1618733.html", "text": "/КРОСС/ Майки на деца с увреждания ще протестират в късния следобед пред Народното събрание. Те настояват Валери Симеонов да подаде оставка като зам. -председател на парламента.“Ние не искаме само неговата оставка. Искаме оставката на всеки един поименно депутат, който е натиснал бутона “за““, коментира една от майките.Красимир Каракачанов, лидер на коалиционния партньор в парламентарната група \"Обединени патриоти\", както и председателят на Народното събрание Цвета Караянчева застанаха зад избора на Симеонов. Самият той каза:“Това, че някой протестира си е негово право. Но това според мен пак повтарям е намеса в правилата и реда в парламента“.Предвижда се протестиращите да шестват до Орлов мост.", "date": "2019.11.25", "title": "Майките на деца с увреждания на протест срещу избора на Валери Симеонов"}
{"url": "http://www.cross.bg/pchelite-initziativa-zakonodatelni-1618734.html", "text": "/КРОСС/ Днес започва кампанията с подписка за щадящо пчелите селско стопанство и здравословна околна среда.Началото на Европейската гражданска инициатива \"Да спасим пчелите и земеделците“ е и начало на събиране на подписи от всички заинтересовани. Партньор на инициативата за България е Фондацията за околна среда и земеделие.Отравянето на пчелите през последните години се превърна в ключова тема и за цяла Европа, и за българските пчелари.Гражданската инициатива за спасяването на пчелите настоява ЕК да предложи законодателни промени, с които да се премахне използването на синтетични пестициди.Това трябва да стане поетапно до 2030 г. да се ограничи ползването на най-опасните, а до 2035 г. да се стигне до пълна забрана.Организаторите на гражданската инициатива трябва да съберат минимум 1 000 000 подписа за една година от поне 7 държави-членки.Ако успеят, ЕК ще бъде длъжна да разгледа шансовете за законодателни промени, да предложи такива или да ги отхвърли мотивирано.", "date": "2019.11.25", "title": "Събират подписи в защита на пчелите"}
{"url": "http://www.cross.bg/turzhestvo-stydenti-akademichno-1618736.html", "text": "/КРОСС/ Българската православна църква почита паметта на българския просветител Свети Климент Охридски.Софийският университет ще отбележи патронния си празник с академично тържество. Ще бъдат връчени награди на учени и студенти и дипломите на нови професори.Празникът ще започне с тържествена литургия, която ще бъде отслужена в параклиса на Богословския факултет от Варненския и Великопреславски митрополит Йоан.След службата литийно шествие ще се отправи към паметника на Св. Кл. Охридски, където в 11 часа ще бъде поднесен венец от академичния съвет на университета начело с ректора проф. Анастас Герджиков.Празникът ще продължи с академично тържество в аулата на висшето училище.На тържествената церемония ще бъдат наградени, отличилите се млади учени и студенти.Ще бъдат връчени годишни стипендии за отличен успех и студентски постижения в областта на радио и телевизионната журналистика.Академичното тържество ще завърши с кратка музикална програма на Университетския хор за старинна музика.", "date": "2019.11.25", "title": "СУ отбелязва патронния си празник"}
{"url": "http://www.cross.bg/gradysa-metra-valezhi-1618735.html", "text": "/КРОСС/ Предупредителен жълт код за валежи от дъжд е обявен за седем области в Южна България, съобщи НИМХ.В Пловдивска, Пазарджишка, Старозагорска, Хасковска, Кърджалийска, Смолянска и Благоевграска област се очакват общо до 35 литра на кв. м. дъжд за цялото денонощие.През нощта срещу вторник валежите ще продължат. Вятърът ще бъде предимно от изток, умерен, в източните райони - временно силен.Максималните температури ще са между 9 и 14 градуса. Температурата на морската вода е 16-17 градуса. Вълнението на морето ще бъде 2-3 бала.Максималната температура на височина 1200 метра ще е около 8 градуса, на 2000 метра - около 2.", "date": "2019.11.25", "title": "Жълт код за валежи в седем области"}
{"url": "http://www.cross.bg/dzheksun-maiikul-king-1618738.html", "text": "/КРОСС/ Продуцентът на филма \"Бохемска рапсодия\" Греъм Кинг работи над нова биографична лента за Майкъл Джексън, съобщи Контактмюзик.Кинг е получил разрешение от наследниците на починалия крал на поп музиката да бъде заснет филм за живота му. За целта продуцентът е получил достъп до музиката на Джако.Джон Лоугън се е заел с написването на сценария за компанията \"Джи Кей филмс\" на Греъм Кинг.Засега обаче нито едно филмово студио не се е ангажирало с проекта.Филмът ще проследи живота на Майкъл Джексън, от периода, предхождащ прославянето му като член на групата \"Джексън файв\", до смъртта му през юни 2009 г. на 50-годишна възраст.Очаква се новият филм да фокусира вниманието и върху отправените срещу Майкъл Джексън обвинения в педофилия, макар че семейството му ги отхвърли.", "date": "2019.11.25", "title": "Подготвя се биографичен филм за Майкъл Джексън"}
{"url": "http://www.cross.bg/podkrepa-knsb-minalata-1618737.html", "text": "/КРОСС/ КНСБ се отказа от общата протестна демонстрация срещу идеята да не се плаща първия ден от болничния. Така на улицата ще излязат само членовете на КТ \"Подкрепа\". От КНСБ уверяват, че остават в протестна готовност и ще преценят какви действия да предприемат според ситуацията. Решението било взето след допитване до синдикалните структури в края на миналата седмица. От \"Подкрепа\" обаче са категорични в решението си и ще изкарат недоволните на 27 ноември. Протестът ще се състои на пл. \"Александър Батенберг\" и ще бъде с наслов \"Болните работници не са престъпници\". След това протестиращите ще се отправят към сградата на Българската търговско-промишлена палата. \"Ние твърдим, че първите 5 дни от болничния трябва да ги плати работодателят, а не НОИ\", заяви лидерът на \"Подкрепа\" Димитър Манолов. От двата синдиката обявиха вчера, че започват работа във връзка с продължаващите спорове за плащането на първите три дни от болничните.Експертите им не са съгласни и с появяващите се нови и все по-обхватни предложения на работодателските организации, в които се засягат правата на работещите.Сформираната обща експертна работна група ще направи собствен анализ на информацията и данните по темата в НОИ, НАП и НЗОК. След това тя ще излезе със свои заключения и препоръки по достъпа до обезщетения, документацията и контрола за установяване истинността на настъпването на риска временна неработоспособност.Засега не е насрочено заседание на тристранката, на което да се обсъждат други идеи за ограничаване на фалшивите болнични. Лидерите на двата синдиката Пламен Димитров и Димитър Манолов нямат покана и от премиера.Агенция \"КРОСС\" припомня, че в края на миналата седмица и работодатели заплашиха да напуснат тристранката. ", "date": "2019.11.25", "title": "КНСБ се отказа от протеста"}
{"url": "http://www.cross.bg/godini-softyerut-buchvarov-1618739.html", "text": "/КРОСС/ Милиарди са загубите за бюджета през последните 10 години от манипулиране на софтуера за управление на продажбите в търговските обекти. Това обяви във Варна говорителят на Националната агенция по приходите Росен Бъчваров, цитиран от БНР. Експерти на НАП са разяснили на производители и ползватели на софтуер привеждането на дейността на търговците в съответствие с новата наредба за касовите апарати.\"Проблемът е, че софтуерът е използван както за улеснение на бизнеса, така и за неплащане на данъци. Това води до средногодишни загуби от порядъка на 300 млн. лв. за година в продължение на 10 години, което в общи линии е една сума от три милиарда за последните 10 години, която всъщност не е била получена от българското общество. Това, което НАП казва, е: време е софтуерът да спре да може да прави подобни манипулации и идеята е с възможно най-малка административна намеса това да се случи\", обясни Росен Бъчваров.", "date": "2019.11.25", "title": "3 млрд. лв. загубила хазната от манипулирани касови апарати"}
{"url": "http://www.cross.bg/trump-borisov-sreshta-1618740.html", "text": "/КРОСС/ Джеймс Пардю е бивш американски дипломат и посланик. Той е сред най-активните участници в преговорите за постигането на мир на Балканите след разпада на Югославия. В периода 2002 - 2005 година Пардю е посланик на САЩ в София.  - Когато се налага, една среща в Белия може да се организира всъщност много бързо. Такива срещи обикновено зависят от политическия календар на участниците. Ако и двамата искат бърза среща, тя може да се осъществи. Персоналът в Белия дом и в министерствата познава темите и бързо може да подготви такава среща, когато е необходимо.- Сигурен съм, че президентът Тръмп се среща с Борисов, за да изкаже благодарност на българското правителство за решението му да закупи от САЩ изтребителите Ф-16. Макар че е член на НАТО още от 2002 година, България твърде бавно привежда военното си оборудване в съзвучие със стандартите на НАТО. И това е най-сериозната стъпка в тази посока досега.Президентът Тръмп иска лично да обере лаврите от продажбата на Ф-16, включително и защото в момента се бори срещу импийчмънта. Сигурен съм, че точно в този момент той иска да покаже, че върши нещо за американската индустрия и за икономиката. Лично аз се надявам, че освен това в разговора си с Борисов американският президент ще повдигне такива въпроси като липсата на медийна свобода и нивото на корупцията в България. Но не ми се вярва, че те ще бъдат от първостепенна важност в разговора. Също така очаквам, че Тръмп ще използва медийните възможности, които дава срещата с Борисов, за да вземе отношение най-вече по американски политически теми - а не по български.- Ангажиментът на САЩ на Балканите естествено отслабна след атаките срещу страната през 2001 година и след края на конфликтите в Босна и в Косово. Независимо от това ангажиментът на Балканите в периода 1995-2008 беше огромен успех за външната политика както на Съединените щати, така и на европейските съюзници. Там ние инвестирахме много, за да дадем на хората в региона шанс да се развиват като успешни демокрации по европейски модел. Но за да се постигнат тези цели, е нужно още внимание.Честно казано, аз смятам, че САЩ, а в някаква степен и европейските страни, си имат вече други грижи и не отделят на Балканите онова внимание, което регионът заслужава. Русия реши, че трябва да има сериозно влияние на Балканите и че в този стратегически регион ще се бори за надмощие със западните демокрации. САЩ, ЕС и НАТО не бива да губят този факт от погледа си, те трябва да дадат адекватен отговор.- Като имаме предвид очевидната слабост на Тръмп към Владимир Путин, демонстрирана на срещата им в Хелзинки и след това, аз не вярвам, че Тръмп изобщо ще натиска България да се дистанцира от Путинова Русия. В България съществува сериозно руско влияние, но Москва много добре умее да не го показва толкова нагледно. Колкото до ЕС, знае се, че Тръмп не му е фен.Той стори доста, за да изпообиди съюзниците и да намали американското влияние в европейските столици. В този смисъл не вярвам, че срещата ще даде някакви положителни импулси на България да заема позитивни позиции в Европа и да се отграничава от крайния национализъм.- Смятам, че това е нормална среща на двустранно равнище между двама правителствени ръководители. И двамата искат признание за сделката с Ф-16, а Борисов иска чрез срещата с президента на САЩ да си поизлъска имиджа пред националистическата публика. Не вярвам, че от тази среща ще излезе нещо повече.- Много добре познавам премиера Борисов и мога да ви кажа, че те двамата с Тръмп много си приличат. И сигурно отлично ще се разберат. И двамата залагат на национализма и на един определен, груб популизъм. И двамата не обичат свободните, независими и настъпателни медии. Според мен Борисов е по-хитър и много по-успешен в своята инстинктивна политика у дома, отколкото Тръмп. Само дето ръководи по-малка държава. * Източник:  ", "date": "2019.11.25", "title": "Джеймс Пардю: Тръмп и Борисов много си приличат"}
{"url": "http://www.cross.bg/rodeni-na-noemvri-1618722.html", "text": "/КРОСС/ , телевизионен водещ;, журналист;, политолог, бивш депутат;, директор на ГД \"Пожарна безопасност и защита на населението\";, езиковед, писател ", "date": "2019.11.25", "title": "Родени на 25 ноември"}
{"url": "http://www.cross.bg/sega-chasa-monitor-1618723.html", "text": "/КРОСС/  - „Волво\" и БМВ изтеглят хиляди коли на дизел - може да пламнат; - От 1 януари - по-евтино онлайн банкиране, но още по-скъпи такси на гише; - Кръчмата двойно по-скъпа от домашната трапеза за Новата година;- 2000 бебета по-малко се раждат всяка година; - Над 70 отсечки убийци дебнат шофьорите; - Чумата свали потреблението на свинското с една трета; - Общини остават без обществен транспорт;- Гражданите вече ще могат да съдят държавата за незаконни наредби; - Гонят рибари от питейните язовири; - Пръснахме 27 млн. лв. на Черния петък; - Законът за движение по пътищата прераства в кодекс; - Все повече българи намират „вратички\" да се лекуват в ЕС; - Луд кла пътничка във влака; - Станчо Станчев, земеделски производител и носител на голямата награда „Агробизнесмен на България 2019\": За да си успешен, търси решение, а не оправдание! Трябва да обявяваш доходите си и винаги да си в крак с новото; - Джон Джусти, главен директор „Регулации\" на Международната асоциация на мобилните оператори (GSMA): България трябва да ускори усилията си за преправяне пътя на инвестициите в 5G мобилните мрежи; - Проф. Анастас Герджиков, ректор на Софийския университет: Трябва да готвим хора, които да сменят професии; - Красимир Ненов, изпълнителен директор: Грижим се да има електроенергия;- Марин Киров, юрист: Протестите срещу Гешев не са граждански, а партийни и организирани; - Никола Гечев, директор „Корпоративни продажби\" във „Виваком\": Умният град ще реши много проблеми на населените места; - Проф. Никола Калоянов, Център за енергийни анализи: Затвор за крадците на парно; - Даниел Панов, кмет на Велико Търново и председател на НСОРБ, пред „Труд\": Стратегиите за развитие девалвираха до планове на килограм; - На среща с Тръмп - малко приказки, много комплименти; - Празничен куверт година храни; - Борисов срещу корупцията - нито игра с метлата, нито забърса с парцала; - ДПС увисна на вратовете на българските сиромаси; - Задължително образование за 4-годишните - да, но как и къде?; - Добрият цар и лошите боляри; ", "date": "2019.11.25", "title": "Преглед на печата за 25 ноември"}
{"url": "http://www.cross.bg/chasa-provede-zala-1618721.html", "text": "/КРОСС/ Министър-председателят Бойко Борисов е на официално посещение в Съединените американски щати, където ще се срещне с президента на САЩ Доналд Тръмп.От 8.50 часа в академичния параклис „Св. Климент Охридски” в Богословския факултет на Софийския университет „Св. Климент Охридски” Варненският и Великопреславски митрополит Йоан ще отслужи света Божествена литургия. С нея ще започне празничната програма за отбелязване на патронния празник на университета. След службата литийно шествие ще се отправи към паметника на свети Климент Охридски. В 11.00 часа Академичният съвет на Софийския университет начело с ректора проф. Анастас Герджиков ще поднесе венец пред паметника на св. Климент Охридски. Академичното тържество по повод празника ще се проведе в Аулата на Софийския университет и ще започне в 11.15 часа.От 9.00 часа в храм „Св. Климент Охридски“ в жк. „Люлин“ Негово преосвещенство Белоградчишкият епископ Поликарп ще отслужи Архиерейска света Литургия.От 10.00 часа в Градина „Св. Климент Охридски“ между Народно събрание и СУ „Св. Климент Охридски“ ще се проведе церемония по засаждането на лале „Сердика“ по повод на 110-ата годишнина от установяването на дипломатически отношения между България и Нидерландия. В събитието ще участват министърът на външните работи Екатерина Захариева, кметът на София Йорданка Фандъкова и посланикът на Нидерландия в България Беа тен Тъшър.От 10.00 часа в институцията на омбудсмана на ул. „Георг Вашингтон“ 22 ще се проведе тематична приемна в институцията за граждани и представители на неправителствени организации по повод Международния ден на ООН за борба с насилието над жени и момичета.От 10.30 часа министърът на здравеопазването Кирил Ананиев ще посети Националния център за обучение и квалификация в системата за спешна медицинска помощ във връзка със стартирането на обученията на персонала от центровете за спешна медицинска помощ и спешните отделения по проект „Подобряване на условията за лечение на спешните състояния“ (ПУЛСС).От 10.30 часа 20-и състав на Софийски градски съд ще гледа делото срещу Йоан Матев за убийството в Борисовата градина.От 10.30 часа на ул. „Мизия“ 23 в жк. „Яворов“ ще се проведе официална пресконференция на Българска национална телевизия, на която ще бъде представен българския проект за Евровизия 2020. По време на събитието за първи път ще се обяви представителят на страната ни в Ротердам през май 2020 година.От 11.00 часа в Клуб \"Журналист\" на Съюза на българските журналисти на ул. „Граф Игнатиев“ 4, етаж 1, ще се проведе среща с посланика на Испания у нас Н. Пр. Алехандро Поланко. Тема на срещата е обстановката в Испания след извънредните избори в страната, състояли се на 10 ноември т. г., както и културната програма на испанското посолство в България.От 11.00 часа в галерия „Сан Стефано“ на ул. „Сан Стефано” 22 ще бъдат открити изложби на Педро Галилея (колекция съвременна испанска графика), Ратеб Шабан (колекция графика от Близкия изток, включваща произведения на проф. Шабан и избрани творби на негови възпитаници), както и самостоятелната изложба на проф. Едвин Драгичевич. Изложбите стартират с лекции и беседи с участието на всеки от гостите. Инициативата е в рамките на Осмото международно триенале на графиката, което събира над 300 участници от 36 страни.От 11.00 часа в Литературен клуб „Перото“ ще се проведе пресконференция, на която ще бъдат представени акцентите от тазгодишното издание на Новогодишен музикален фестивал.От 11.00 часа в сградата на Главна дирекция „Национална полиция“ ще се проведе пресконференция по повод започваща кампания срещу насилието над жени.От 14.00 часа в Гербовата зала на „Дондуков“ 2 държавният глава Румен Радев ще се срещне със студентите и учениците, които ще получат еднократна стипендия от инициативата „Подкрепи една мечта“ за 2019 г.От 14.00 часа в „Кино Култура“ на ул. „Сан Стефанов“ 22 ще се проведе семинар на тема „Какво трябва да знаем за рака на белите дробове?“.От 17.00 часа в Изложбена галерия на СБХ, „Шипка” 6 ще се състои официално откриване на Осмото международно триенале на графиката, което събира над 300 участници от 36 страни.От 18.00 часа в зала 1 на Централния военен клуб ще бъде представена книгата „Посланията на оброчищата“ на Зденка Тодорова по повод 100- годишнината от подписването на злощастният Ньойски договор.От 18.00 часа в галерия „Академия“ на ул. „Шипка“ 1 ще бъде открита изложба на преподаватели и студенти в НХА.От 18.30 часа в Литературен клуб „Перото“ ще бъде представена книга със стихотворения на Иван Радоев.От 18.30 часа в кино „Люмиер Лидл“ ще се състои прожекция на филма „Г-жа Лаури и син“ на режисьора Ейдриън Ноубъл.От 19.00 часа в галерия „КООП“ на бул. „Янко Сакъзов” 17 ще бъде открита самостоятелната изложба на Камен Старчев в рамките на Осмото международно триенале на графиката.От 19.00 часа в театър „Азарян“ ще бъде представен спектакълът „Аз, Сизиф“ под режисурата и драматургията на Веселка Кунчева и сценографията на Мариета Голомехова.От 20.00 часа в зала 1 на НДК ще се състои концерт-спектакълът „Между два свята“. Виртуозите Марио Хосен (цигулка) и Адриан Йотикер (пиано) ще представят творчеството на Николо Паганини и Фредерик Шопен.От 9.30 часа в зала 3 на Районния съд ще се гледа делото срещу мъж, обвинен за подаване на фалшив сигнал за убийство в село Мостово.От 09.00 часа в ОУ „Свети Климент Охридски“ ще започне празнична програма за отбелязване на 135-ата годишнина на учебното заведение.От 13.30 часа в Културен център \"Морско казино\" ще бъдат наградени училищните екипи, участвали в мини училищни здравни проекти. Приветствие, грамоти и подаръци на участниците ще поднесат д-р Лорис Мануелян-Заместник-кмет, г-жа Мая Казанджиева - Директор дирекция \"Социални дейности, здравеопазване и спорт \", Община Бургас и др. гости.От 18.00 часа в Арт галерия „Le Papillon“ на ул. „Драгоман“ 12 ще бъде открита изложбата „SEMPRE ALLEGRO“ с живописни платна на Николай Тихолов.От 19.00 часа в Хотел Голдън Тюлип ще се проведе благотворителен коктейл „Ръцете, които помагат” за набиране на средства във фонд „Подпомагане на жени, жертви на насилие“.От 10.00 часа в зала 302 в Общината ще се проведе пресконференция по повод наградите за заслуги социалната сфера.От 18.00 часа в Концертна зала „Добрич“ ще се състои концертът „Фамилия Охридски - приятели завинаги“ по повод 40 години от създаването на СУ „Св. Климент Охридски“ с участието на учители, родители и възпитаници на училището.От 19.00 часа в Младежки център – Добрич ще бъде представен спектакълът „Кризисен център“ на Драматично-куклен театър „Васил Друмев“ – Шумен.От 10.00 часа в Детско-юношеския отдел на Библиотека „Искра“ ще започне първото от поредицата творческите ателиета „Вълшебна Коледа“, които ще се провеждат в библиотеката всеки ден до 17 декември.От 11.00 часа в клуба на БТА ще бъде представен проект „Развитие на младежките театри срещу омразата”.От 17.30 часа в изложбеното фоайе на Театър Дом-паметник ще се състои официално откриване на изложбата „С пулса на твореца“.В 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Пазарджик и по жалби на двамата подсъдими, които са признати за виновни в опит за  принуда на длъжностни лица от „Напоителни системи“ клон Тополница и опит за подкуп на същите.От 09.15 часа в зала 3 на Районния съд ще се гледа делото срещу мъж, обвинен за нарушаване на обществения ред и заплаха за убийство на полицейски служители.От 09.30 часа в зала 1 на Окръжния съд ще се гледа делото срещу жена, обвинена за укриване на данъци за над 469 000 лв.От 09.45 часа в зала 1 на Апелативния съд ще се проведе заседание по делото, с което разследващ митнически инспектор в Митница „Бургас“ Д. М. обжалва присъдата си от 9 години затвор, както и да плати обезщетение от 464 652 лв. за причинени от престъплението имуществени вреди.От 10.00 часа в Заседателна зала на Областна администрация – Пловдив ще се проведе заседание във връзка с обезводняването на река Въча в участъка след ВЕЦ „Въча I“ и съществуващата опасност от унищожаване на водната екосистема.От 10.00 часа в зала 2 на Районния съд ще се гледа делото срещу мъж, обвинен за предизвикване на катастрофа под въздействие на алкохол, при която е пострадал един човек.От 10.00 часа в Областен информационен център – Пловдив на ул. „Авксентий Велешки“ 20 ще се проведе информационна среща за представяне на процедури „Споделена визия за екологичната мрежа Натура 2000 в България“ и „Изготвяне/актуализиране на планове за действие за видове” по ОПОС по Оперативна програма „Околна среда“.От 13.00 часа в зала 10 на Окръжния съд ще се гледа делото срещу мъж, обвинен за причиняване на смъртта на работник на строителен обект заради немарливо изпълнение на служебните задължения.От 13.30 часа в Районния съд ще се гледа делото срещу двама мъже, обвинени за палеж на лек автомобил.От 11.00 часа в храм „Света Богородица“ ще се състоят водосвет и благодарствен молебен, посветен на свети Климент Охридски. Ще се извърши и освещаване на читалищните награди и благослов за служителите, новите дарители и читалищни деятели по повод 161 години от създаването на Народно читалище „Св. Климент Охридски 1858 г.“.От 13.00 часа в зала 203 на Общината ще се състои пресконференция на председателя на Общинския съвет Мария Динева по повод предстоящата на 28 ноември сесия на Съвета.От 18.30 часа в Народно читалище „Св. Климент Охридски 1858 г.“ председателят на читалището д-р Иван Аяров ще изнесе тържествено слово по повод 161 години от създаването на културната институция. Ще се проведе и награждаване на заслужили читалищни дейци. След това ще започне тържествен концерт на художествени колективи при читалището за наградените, дарителите и гостите.  ", "date": "2019.11.25", "title": "Предстоящи събития в страната на 25 ноември "}
{"url": "http://www.cross.bg/podvodnitza-kokain-ekipazhut-1618725.html", "text": "/КРОСС/ Испанската полиция задържа подводница с 3 тона кокаин, съобщи телевизионният канал La Sexta.20-метровата подводница е била открита на устието на река в Галиция. Двама членове на екипажа са задържани, а трети е успял да избяга и да се укрие. По време на полицейската операция, екипажът е потопил плавателния съд и сега властите се опитват да го извадят на повърхността. Ситуацията се усложнява допълнително от тежки метеорологични условия.Полицията не изключва, че екипажът е успял да се отърве от част от товара и всъщност количеството кокаин на борда да е било далеч по-голямо.Според вестник El Pais, лодката e пристигнала от Колумбия, а задържаните са граждани на Еквадор.Според La Voz de Galicia, лодката е пътувала от Португалия.", "date": "2019.11.25", "title": "Задържаха подводница с 3 тона кокаин в Испания"}
{"url": "http://www.cross.bg/porezni-stara-beshe-1618726.html", "text": "/КРОСС/ „Виктория е стабилна, имаше сериозна психична травма. Тази сутрин беше добре. Пострадалата имаше основно 4 наранявания. Има порезни рани между ребрата, по главата, по дясното бедро и лява длан. Днес момичето ще бъде оперирано допълнително заради прекъснати сухожилия“, заяви пред Нова телевизия доц. Георги Арабаджиев, ръководител на Клиниката по анестезиология и интензивно лечение на УМБАЛ „Стоян Киркович”.\r\n", "date": "2019.11.25", "title": "Стабилно е състоянието на Виктория, която беше намушкана във влак"}
{"url": "http://www.cross.bg/vreme-chasti-grumotevichni-1618728.html", "text": "/КРОСС/ Фронт с много силни дъждове и мощни гръмотевични бури удари бреговете на Западна Гърция през нощта, а днес ще засегне цялата страна, като се движи от запад на изток. Двамата се качили на ветроходна яхта на пристанище. Силният вятър обърнал плавателния съд.Бурята на много места и днес ще бъде придружена от градушки, особено в южните части на страната, според прогнозите на метеорологичната служба на Атинската национална обсерватория. В района на Атика и в столицата Атина дъждът, който започна през нощта, ще се засили, като до сутрешните часове се очакват силни гръмотевични бури със значителни количества валежи.Очаква се лошото време да обхване и крайбрежните и планинските части на префектурите Лариса, Иматия и Пирея. В същото време в Егейско море се очаква много силен вятър.Всички служби са поставени в състояние на повишена готовност. Училищата ще отворят чак в 10 часа сутринта.", "date": "2019.11.25", "title": "Мощни гръмотевични бури в Гърция, има данни за един загинал"}
{"url": "http://www.cross.bg/deiivis-kypa-roberto-1618730.html", "text": "/КРОСС/ Испания спечели Купа Дейвис, след като победи във финала на турнира Канада. Иберийците спечелиха двата мача на сингъл, за да вдигнат трофея. Той е шести за страната в Купа Дейвис, но първи от 2011-а насам. Той е и първи в новия формат на турнира.Първо Роберто Баутиста Агут победи Феликс Ожие-Алиасим с 7-6(3), 6-3. Баутиста Агут се върна да играе само три дни след смъртта на баща си.След това Рафаел Надал се справи с Денис Шаповалов с 6-3, 7-6(7), за да зарадва мнозинството от зрителите в Мадрид. Световният номер едно спечели всичките си осем мача тази седмица.„В този момент е трудно да се опише какво усещаме. Роберто вчера бе на погребение на баща си, а сега беше неустоим. Физически, психически, с огромен дух – даде всичко за отбора. Рафа не е от този свят. Не знам дали е извънземен или не, но е машина. Нямаше ден, в който да си легне преди 3 през нощта“, заяви капитанът на Испания Серхи Бругера.Рафа няма загуба в Купа Дейвис от 2004-а. „Седмицата беше изключителна и не мога да бъда по-щастлив. Незабравим момент в тази изключителна зала. Нашият дух и подкрепата от публиката бяха най-важното“ каза самият Надал.", "date": "2019.11.25", "title": "Испания триумфира с Купа Дейвис (Снимки)"}
{"url": "http://www.cross.bg/plazha-razreshenie-digi-1618731.html", "text": "/КРОСС/ Пясъчни диги, които да предпазват плажовете от разрушаване през зимата, се правят от години. В момента на плажа в Несебър багер натрупва огромни купчини пясък по протежение на плажната ивица. Представителят на концесионера на плажа Атанас Петрушев, който е местен човек от Равда, обясни пред БТВ, че откакто се помни това се прави всяка зима. В противен случай водата щяла отнесе голяма част от плажа обратно в морето.Той обаче не можа да обясни дали не трябва да се иска разрешение от строителния контрол, от Басейнова дирекция или от Министерството на туризма за извършване на тази дейност.В края на миналата седмица министърът на туризма Николина Ангелкова разпореди концесионерът на централния плаж в Созопол да върне обратно пясъка и да разруши изградената дига.Според еколози тези дейности разрушават ембрионални дюни по крайбрежието, освен това представляват строителство по смисъла на ЗУТ и не могат да се правят без разрешение.", "date": "2019.11.25", "title": "Пясъчни диги по плажовете се изграждали от години"}
{"url": "http://www.cross.bg/ledena-skylptyra-intzidentut-1618724.html", "text": "/КРОСС/ Малко дете загина, след като ледена скулптура падна върху него на коледния пазар в Люксембург, съобщи от полицията.„Според първоначални данни, ледена скулптура се е срутила и блок лед за съжаление е ударил малко дете“, съобщиха от полицията. Инцидентът е станал около 20.00 часа местно време в неделя,По информация на очевидци на местопроизшествието бързо е пристигнала линейка. Медиците са опитали да реанимират детето, но то издъхнало в линейката.Инцидентът е станал край ледената пързалка на коледния базар, отворил врати в четвъртък.", "date": "2019.11.25", "title": "Дете загина, ударено от ледена скулптура на коледен пазар"}
{"url": "http://www.cross.bg/matev-ybiiistvoto-iioan-1618727.html", "text": "/КРОСС/ В Градския съд на столицата на 25 ноември продължава процесът срещу Йоан Матев, обвинен за убийството на 16-годишния Георги Игнатов в Борисовата градина през 2015 година.На последното заседание през октомври по делото бяха разпитани петима свидетели, като двама от тях – Ерик Стоянов и Аюджеб Дома, бяха доведени принудително от съдебната охрана.Ключовият свидетел по делото – Марсел, брат на Йоан Матев, който отведе разследващите до ножа, с който е извършено убийството, се отказа да свидетелства още през 2018 година.Процесът срещу Йоан Матев започна по същество през април 2018 г.Ако Йоан Матев бъде признат за виновен, ще получи присъда между 5 и 12 години, тъй като по време на убийството е бил непълнолетен. Освен това ще бъде приспаднат и срокът, в който подсъдимият се намира зад решетките, тоест над две години.", "date": "2019.11.25", "title": "Продължава делото за убийството на Георги в Борисовата градина"}
{"url": "http://www.cross.bg/vlast-prevrat-stava-1618718.html", "text": "/КРОСС/  - Белия кораб потъва близо до Нормандския бряг. - Опустошително земетресение в Кавказ причинява смъртта на 80 000 души.- С помощта на войската Елисавета Петровна - дъщеря на Петър I, сваля от престола на Русия малолетния Иван VI и става императрица. - Джордж Вашингтон превзема Ню Йорк и последните британски войски напускат САЩ. - Последният полски крал Станислав Понятовски абдикира след падането на Полша под руска власт. - Датският принц Карл пристига в Норвегия, за да стане Хаакон VII. - По време на първите и единствени демократични избори в историята на СССР болшевиките печелят 175 места, а есерите - 410 места; парламентът се събира само веднъж - на 5 януари 1918 г., след което е разпуснат. - В Берлин, Нацистка Германия и Япония подписват Антикоминтерновски пакт, с който се договарят да съгласуват действията си, „за да предпазят общите си интереси\" при неочаквано нападение от страна на Съветски съюз срещу някоя от тях.- Уди Кълвача се появява за пръв път във филма „Чук-чук\" (Knock Knock). - Финландия се присъединява към Тристранния пакт. - В Конго е извършен военен преврат и цялата власт е поета от Джоузеф Мобуту. - Джон Ленън връща получения по-рано от него „Орден на Британската империя\" в знак на протест срещу подкрепата на Великобритания за американската намеса във Виетнам. - Група офицери в Гърция извършва преврат, сваляйки от власт диктатора на страната Георгиос Пападопулос. - Суринам получава независимост от Нидерландия. - В Португалия е направен неуспешен опит за комунистически преврат. - Служителят на БГА „Балкан\" в Рим - Сергей Антонов е арестуван от италианските власти по обвинение за участие в подготовката на Атентата срещу Йоан Павел II на 13 май 1981 г. - Тържествено са уволнени последните войници от наборна служба в българската армия, която става на 100 % професионална. ", "date": "2019.11.25", "title": "25 ноември в историята"}
{"url": "http://www.cross.bg/iiohanis-rymuniya-partiya-1618729.html", "text": "/КРОСС/ Клаус Йоханис спечели президентските избори в Румъния.Йоханис получава над 60% от гласовете на втория тур. Това сочат първите данни от екзитпола. Това е втори президентски мандат за Йоханис.Бившият професор по физика, известен като „германецът“ заради своето потекло, е използвал ограничените правомощия на президентството, за да подкрепи антикорупционните протести и да засили връзките със САЩ.Критиците твърдят, че му липсва харизма, но благодарение на дълбокото негодувание на избирателите срещу Социалдемократическата партия, той смаза съперника си, бившия премиер Виорика Данчила.Първите пет години на поста на Йоханис – които той си осигури през 2014 г., когато победи друг кандидат на Социалдемократите, бяха белязани от постоянно несъгласие с лявата партия, която доминира политиката от края на комунистическата ера през 1989 година.60-годишният политик редовно отхвърля инициативите на Социалдемократическата партия, най-вече тези, целящи декриминализиране на няколко корупционни престъпления.Йоханис застана на страната на стотици хиляди протестиращи и Европейският съюз срещу тези реформи.Преди вота в неделя Йоханис обеща да освободи румънските институции от корупция – с помощта на ново правителство, оглавявано от партията, която някога той ръководеше, дясната Националнолиберална партия (ДНП). „Модерна, европейска, нормална Румъния спечели днес“, каза Йоханис пред репортери след победата си.Далеч от вътрешната политика, Йоханис е съюзник на президента на САЩ Доналд Тръмп, два пъти посещава Белия дом и печели похвали като човек, който „може да реши проблема с корупцията в Румъния“.Но дори и поддръжниците на Йоханис понякога се оплакват, че той не е бил достатъчно силен – отбелязвайки по-специално, че той е подложен на натиск и е позволил да бъде уволнен антикорупционен прокурор.Често критикуван за липса на харизма и че е лош публичен оратор, той отказваше да дава задълбочени интервюта през първия си мандат. Бившият дипломат Киприан Михали каза за АФП, че Йоханис е „студен човек, премерен, който измерва всяка своя стъпка“.Йоханис се изправи срещу куп критики в навечерието на изборите в неделя заради отказа си да участва в дебат с опонента си Данчила. „Не мога да приема дебат с човек, който представлява най-лошото в румънската политика от последните 30 години“, каза Йоханис.Йоханис е бил кмет в продължение на 14 години на Сибиу, неговия роден град в централна Румъния, някога дом на голямо немско малцинство.Въпреки това, с падането на комунизма и присъединяването към ЕС през 2007 г., много румънци с немски корени избраха да се преместят в Германия – родителите на Йоханис са също сред тях.", "date": "2019.11.25", "title": "Клаус Йоханис е преизбран за президент на Румъния"}
{"url": "http://www.cross.bg/ydar-zhenskata-sila-1618716.html", "text": "/КРОСС/ \"Женската усмивка има сила на удар, особено ако е придружена от ласкателство…\"Блага Димитрова", "date": "2019.11.25", "title": "Женската усмивка има сила на удар"}
{"url": "http://www.cross.bg/kliment-nachin-herson-1618717.html", "text": "/КРОСС/ Св. Климент бил трети син на Фавет и Матидия, богати и знатни езичници в Рим. След едно страшно корабокрушение майка му и двамата му братя изчезнали безследно. Безследно изчезнал и баща му, който отишъл да търси изгубените. Климент оплаквал родителите и братята си, като ги смятал за умрели. Постоянната мисъл за тяхната смърт го убедила, че всичко земно е краткотрайно. Той се мъчел да намери отговор на въпроса: всичко ли се свършва с тоя живот или има друг живот, задгробен? Потънал винаги в такива мисли, той ходел мрачен и натъжен, и не вземал участие в удоволствията на хората, които го обкръжавали. Случайно се запознал с един християнин, който му разказал за живота на Христа Спасителя и му открил, че Спасителят обещава вечно блаженство на Своите последователи. Сърцето на Климент се разпалило от желание да узнае повече за това утешително учение. За тая цел той решил да посети мястото на земната проповед и страдания на Спасителя, за да може да чуе там светите апостоли.Провидението запазило живи всички членове на нещастното семейство и наредило след дълги години да се срещнат и съберат.В Кесария Климент приел Кръщение от св. ап. Петър и се присъединил към неговите ученици. В числото на последните именно Климент двамата по-големи свои братя, с които се бил разделил още на млади години. А по-късно те тримата, заедно с ап. Петър намерили първо майка си, а после и баща си. Старите родители забравили предишните скърби и мъки, благодарили на Бога и приели Кръщение от светия апостол.Цялото семейство се върнало в Рим и, живеейки в почести и слава, не забравяло Бога. Много помагали на бедни и се стараели да разпространяват словото Божие. Климент бил особено ревностен към това свято дело. Той се намирал неотлъчно при ап. Петър във време на пребиваването му в Рим. Апостолът го ръкоположил за епископ преди своята смърт.В тежкото време на гоненията Климент мъдро управлявал Църквата. Той обърнал мнозина към Христа. Избрал седем писари да записват подвизите на мъчениците и по такъв начин запазил за нас скъпоценни сведения за техните страдания.Във време на едно народно въстание езичниците се оплаквали против отричането от идолите и против успешната проповед на Климент. Вследствие на това император Траян (98-117 г.) го изпратил на заточение в Херсон Таврически (Крим) заедно с много вярващи.На мястото на изгнанието, близо до гр. Херсон или Корсун, Климент намерил много християни, които били осъдени на тежка работа в каменоломните. Пристигането на Климент ги утешило. Светият епископ ги ободрявал и се трудел заедно с тях.Работниците нямали вода, но Господ по чудесен начин посочил на Климент бистър извор, водата на който имала лечебна сила.Слухът за церителната сила на чудесната вода се разпространила по цялата околност. Мнозина дохождали при Климента и той на всички проповядвал словото Божие.По такъв начин множество люде всеки ден се присъединявали към Църквата и приемали Кръщение от него в чудесния извор. Но злобата на гонителите скоро спряла ревността на епископа.Искали да го принудят да принесе жертва на боговете, и когато той отказал това, осъдили го на смърт. Турили го в лодка, привързали котва на шията му и го хвърлили в Черно море.В ІХ век славянските просветители св. св. Кирил и Методий дошли в Херсон, по чудесен начин открили мощите на св. Климент и, като ги извадили от морето огнесли част от тях в Рим. Другата част останала в Херсон и по-късно била пренесена в Киев от св. княз Владимир.Древната църква \"Св. Климент\" в Рим била построена върху основите на дома на свещеномъченика.В нея били поставени мощите на св. Климент. В нея бил погребан и славянският просветител св. Кирил (†869).", "date": "2019.11.25", "title": "Св. свещеномъченик Климент, трети епископ Римски"}
{"url": "http://www.cross.bg/plovdiv-nashite-ranno-1618747.html", "text": "/КРОСС/ На 26 ноември фондация „За Нашите Деца“ организира информационен форум, на който ще представи резултатите от изследване „Поглед към невидимите деца на гр. Пловдив“ проведено съвместно с Институт за излседване на населението и човека към БАН.  услугите за ранно детско развитие в град Пловдив и степента, в която те отговарят на потребностите на децата с проблеми в развитието, очертава проблемите с услугите за ранно детско развитие в гр. Пловдив и дава препоръки за подобряване на политиките и практиките по отношение на ранната детска интервенция и на оптимизирането на системата от секторни, интегрирани и специализирани услуги в подкрепа децата с увреждания и трудности в развитието.В рамките на форумафондация „ За Нашите Деца“ ще представи и три нови интегрирани услуги за деца в риск, които фондациятаоткрива на територията на осем пловдивски общини, включително и в град Пловдив. ", "date": "2019.11.25", "title": "Фондация \"За Нашите Деца\" организира информационен форум в гр. Пловдив"}
{"url": "http://www.cross.bg/pamet-bude-iphone-1618745.html", "text": "/КРОСС/ Дoгoдинa Аpplе щe пуcнe три нoви \"aйфoнa\", кoитo щe имaт увeличeнa дo 6 GB oпeрaтивнa пaмeт и 5G мoдeм. Нaй-впeчaтлявaщaтa функция oбaчe щe бъдe 3D-кaмeрaтa, cъoбщaвa MасRumоrs, предава Факти.бг.Нoвaтa триизмeрнa кaмeрa щe пoзвoлявa рaбoтa c oбoгaтeнa рeaлнocт и cкaнирaнe нa oбeкти. 5G-мoдeмът пък щe пoддържa ниcкoчecтoтния диaпaзoн sub-6 и виcoкoчecтoтния mmWаvе.Вce oщe нe ce знae дaли щe бъдe увeличeнa и вгрaдeнaтa пaмeт. В мoмeнтa бaзoвaтa вeрcия нa \"ябълкoвия\" cмaртфoн имa 64 GB. Тoвa нe ce e прoмeнялo oт 2017 г. нacaм, кoгaтo бяхa прeдcтaвeни iPhоnе X и iPhоnе 8", "date": "2019.11.25", "title": "Новият iPhone ще има 3D камера"}
{"url": "http://www.cross.bg/hristov-borisov-bulgariya-1618746.html", "text": "/КРОСС/ \"Премиерът Борисов мечтаеше за съвсем друга среща с американския президент Доналд Тръмп, а не за това привикване, причината за което е подписът за прокарването на „Турски проток\" през България\", коментира Иво Христов, член на Делегацията на българските социалисти в Европейския парламент, в предаването „Гласове\" по Българска свободна телевизия.По думите му цялото изкуство на Борисов на външнополитическия фронт през последните години е „да лъже руснаците как хубаво лъже американците и да лъже американците как хубаво лъже руснаците“.„В резултат, неговата външнополитическа активност днес процъфтява най-вече в \"Господари на ефира\", където той целува американската посланичка Херо Мустафа сякаш е \"жена ГЕРБ\". В този смисъл, от дълго надувания балон по време на европредседателството - че Борисов е някакъв международен фактор, застъпник на Западните Балкани и прочее, не остана нищо. Лидерите на Западните Балкани дори не го поканиха на своята среща. Преди това имаше подобен форум в Германия, на който той също не бе поканен. Борисов е все по-маргинализиран, независимо от това, че тази среща ще ни бъде представена като голям външнополитически триумф и тя рискува да ускори развоя на политическата ситуация в България\", продължи с коментара си Христов.Причината Борисов да е все още министър-председател, е че е обещал всичко на всички, допълни той.\"Неговата слабост, неговата зависимост е и негова най-голяма сила, тъй като всеки външен фактор предпочита да си има работа със зависим държавник в България. Той е говорителят на турските тези в Брюксел, той обещава интерконектори и води Херо Мустафа на строежа на газовите връзки с Гърция, той обещава \"Турски поток“ през България и реже ленти заедно с руския посланик и т.н. България има интерес от това да е в диалог с всички външнополитически фактори, но не винаги в свой ущърб - това, което винаги се оказва, когато теглим чертата\", сочи анализът на Иво Христов.На въпрос на водещия Явор Дачков дали съжалява, че е напуснал администрацията на президента Румен Радев, Христов отговори, че е щастлив, че е участвал в неговата предизборна кампания, както и че тя ще остане жалонна в новата българска политическа история.По думите му изборът на президента Радев е събудил огромна надежда в българския народ и част от нея се оправда.Иво Христов смята, че българите са загубили вярата, че силата е в тях.\"Изборният процес до такава степен бе опорочен от манипулации и овладян от управляващата партия-държава, че е все по-недостоверен. Към днешна дата трудно можем да говорим за избори - това е някакъв вид бутафория за пред външния свят. При положение, че близо една четвърт от бюлетините са невалидни, сиреч, голяма част от тях - унищожени, трудно можем да се доверим на тези изборни резултати, които продължаваме да коментираме, сякаш са достоверни. Впрочем, така ги легитимираме. Време е българите да осмислят това, че ги варят като жаби и да скочат, преди да бъдат окончателно сварени\", каза още Христов.\"Откъдето сме отскочили, оттам падаме; това е парабула. За съжаление, и нивото на българската демокрация е сравнимо с това от края на 80-те години. В някои отношения дори е по-зле. Късният печат от края на перестройката беше много по-свободен от сегашния, телевизията беше много по-жива, а законите - добри или лоши - регулираха живота в страната, докато сега всичко се случва извън законите и паралелно на законите\", не скри тревогата си Иво Христов.", "date": "2019.11.25", "title": "Иво Христов: „Турски поток“ е причината да привикат Борисов в Белия дом"}
{"url": "http://www.cross.bg/tema-zhivo-bulgariya-1618720.html", "text": "/КРОСС/  Какво ще обсъждат в Белия дом премиерът Бойко Борисов и президентът на САЩ Доналд Тръмп? Коментар на Елена Поптодорова; Международен ден на ООН за борба с насилието над жени. Какви мерки се предприемат в България? Омбудсманът Диана Ковачева; Как ще изглежда пространството около площад \"Св. Неделя\" и колко архитекти участват в проекта по обновяването му?; 12-годишният шампион в световните серии WSK Никола Цолов, специално за БНТ;Тежък инцидент във влака Пловдив - Варна. Кой е нападателят, пробол с нож младо момиче и какво е състоянието на жертвата?; Специален гост: Тодор Батков. За скандалите в БФС и избора на нов президент;Ще падната ли американските визи за българските граждани и какви енергийни проекти ще обсъдят Бойко Борисов и Доналд Тръмп в Белия дом?; „Чети етикета\": Има ли опасни играчки на пазара? Експеримент на живо в лабораторни условия; На живо: Защо българските пчелари искат пълна забрана на пестицидите и какви са загубите им за тази година?; Кои са първите финалисти в шоуто „България търси талант\"?; \"Повече от същото\", или защо ДПС не хареса Бюджет 2020? И още: Ще продължи ли бойкотът срещу Валери Симеонов? Говори Йордан Цонев; Екшън в нощния влак. Защо нападнаха с нож 21-годишна пътничка?; Агресия от контрольори? На живо: Превишават ли правата си служителите на градския транспорт?;10-годишно българче пометено на централен булевард в Кипър. Има ли задържан след трагедията?; Боил Банов, за скандала с ремонта на Ларгото. Чиновническа небрежност или лична вендета?; \"Пълен абсурд\" с Румен Бахов: Покойник изчезна от гроба, заменили го с друг; Има ли тежки метали в река Струма и язовир „Пчелина\"? И защо се разминават пробите на държавните институции и тези на доброволческите организации?;„На твоя страна\": Продавате кола или скъпа техника в интернет? Може да останете и без вещите си, и без парите за тях. Как да не паднем в капана на \"нигерийската схема\"?; И маската на Кукера падна. Ненчо Балабанов след участието си в \"Маскираният певец\"; ", "date": "2019.11.25", "title": "Теми и гости в сутрешните блокове на телевизиите на 25 ноември"}
