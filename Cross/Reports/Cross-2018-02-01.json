{"url": "http://www.cross.bg/sofiya-linii-taka-1566831.html", "text": "/КРОСС/ Столичната община планира през пролетта да бъдат пуснати експериментално няколко нощни линии от градския транспорт без промяна в цената на билета, съобщава БТВ.В същото време от гражданската организация „Спаси София\" внесоха в Столична община над 31 хиляди подписа в подкрепа на решението за денонощен градски транспорт и проект как той да функционира. От „Спаси София\" предлагат пускането на допълнителни 7 нощни автобусни  линии в интервал на движение от 30 минути. Те ще свързват всички големи квартали на София с центъра, гарата и летището, и ще се движат през половин час. Автобусите да тръгват от площад „Света Неделя\" и да обслужват общо 25 софийски квартала.В отговор от общината са решили да въведат експериментално нощни линии през пролетта.„Ще направим съответната координация както със СДВР, така и с общинска полиция, съответно ще разчитаме и на видеонаблюдение, така че услугата да бъде максимално сигурна както за пътниците, така и за водачите\", каза зам.-кметът по транспорта Евгени Крусев. ", "date": "2018.02.01", "title": "Пускат експериментално нощен градски транспорт в София"}
{"url": "http://www.cross.bg/strategiyata-dynavskata-strategiya-1566843.html", "text": "/КРОСС/ Първата експертна среща от календара на Българското председателство на Стратегията на Европейския съюз за Дунавския регион - тази на координаторите на приоритетните области, се проведе в резиденция „Бояна\". Събитието бе председателствано от Деница Николова, заместник-министър на регионалното развитие и благоустройството и Национален координатор за Дунавската стратегия. Участие във форума взеха над 60 експерти от всички 14 държави-членки на Стратегията, представители на Европейската комисия, Транснационална програма „Дунав\" и др. Форумът е част от програмата на Българското председателството на Съвета на ЕС, поради тясната обвързаност между темите на макрорегионално и европейско ниво.„Председателството на Дунавската стратегия е предизвикателство за България и всички държави, попадащи в обхвата на Стратегията, защото в момента страната ни е и  ротационен председател на Съвета на ЕС. Тази централна роля е уникална възможност за изготвянето на силна европейска програма за постигане целите на Дунавската стратегия\", изтъкна в приветственото си слово зам.-министър Николова. Тя отбеляза, че участието на България в Стратегията е един от най-ценните и силни политически ангажименти, поети през последното десетилетие. По думите й, добавената стойност за България от това членство е възможността за изграждане на силни партньорства и подкрепа при осъществяването на съвместни стратегически проекти между страните с потенциал да допринесат за по-видими ефекти за икономическо развитие и териториално сближаване. Според нея, в контекста на формиране на новите европейски програми за периода след 2020 г., настоящата година е от решаващо значение за вземането на решения за ролята и въздействието на Стратегията върху регионалното развитие по поречието на река Дунав. „Днешната среща може да се ползва като ключова платформа за обсъждане на всички предизвикателства, пред които сме изправени и да очертае възможностите, които имаме като основни „двигатели\" за прилагането на Стратегията и по този начин да постигнем по-добри резултати\", каза  Николова. Тя отбеляза и нуждата от конструктивна дискусия относно преразглеждане на Плана за действие на Стратегията и формирането на новата структура, която ще подпомогне управлението и изпълнението на Дунавската стратегия.  Тези теми ще са във фокуса на Българското председателство на Стратегията на Европейския съюз за Дунавския регион.Участниците в експертната среща представиха информация за дейностите на отделните държави по изпълнение на основните приоритети на  Стратегията, коментираха предизвикателствата пред нея, обмениха опит при разработване на проекти и  привличане на финансиране.България официално пое председателството на Дунавската стратегия за срок от една година през октомври 2017 г. Серията от работни формати в него са планирани през първата половина на 2018 г., а водещите събития - Годишният форум и срещата на министрите, отговорни за туризма от региона, ще се проведат на 18 и 19 октомври в София.Дунавската стратегия е приета през 2011 г. Тя обхваща 14 държави, с население от 100 милиона души, което е една пета от населението на ЕС. Стратегията залага на регионалния подход - насърчаване на съвместната работа между широк кръг от заинтересовани страни за справяне с общите предизвикателства, но без да се създават нови институции. Целта на Стратегията е да се развие огромният икономически потенциал на река Дунав, втората по дължина река в Европа (2850 км), която свързва страните от Централна Европа с Черноморския регион, Южен Кавказ и Централна Азия. В глобален план изпълнението на Дунавската стратегия трябва да превърне региона в привлекателно място за живеене, което предлага добри възможности за работа, чиста природа и богат културен живот. Фокусът е в сътрудничеството и оползотворяването на общите възможности, като например доизграждане на транспортни връзки, намаляване на замърсяването и опасността от наводнения, ограничаване на зависимостта от доставчиците на енергия, справяне с демографските промени и др.Дунавската стратегията се основава на четири приоритета, наречени стълбове - свързаност, околна среда, изграждане на просперитет и устойчивост на региона. Те от своя страна съдържат 12 области на сътрудничество: „Мобилност и интермодалност\", „Устойчива енергия\", „Култура и туризъм\" в рамките на първия стълб, „Качество на водите\", „Управление на рискове\", „Биоразнообразие, ландшафти\", „Качество на въздуха и почвите\" във втория стълб, „Общество на знанието\", „Хора и умения\" и „Конкурентоспособност\" в третия и „Институционален капацитет и сътрудничество\" и „Сигурност\" в четвъртия. Всяка от областите има по две държави-координатори. България си партнира в приоритетната област 3 „Култура и туризъм\" с Румъния и по приоритетна област 11 „Сигурност\" с Германия. ", "date": "2018.02.01", "title": "Над 60 експерти от 14 страни в Европа дискутираха в София възможностите на Дунавската стратегия като основа за икономическо развитие"}
{"url": "http://www.cross.bg/sanktzii-rysiya-ryski-1566830.html", "text": "/КРОСС/ Русия е постоянно нащрек заради САЩ. Това призна говорителят на Кремъл Дмитрий Песков, като повтори, че американската страна е непредсказуема и това е причината в Москва да внимават.Изказването му бе по повод готвените нови санкции срещу руски граждани от страна на Вашингтон. Както е известно преди дни американското финансово министерство публикува т.нар. „кремълски доклад\", който включва руски политици и бизнесмени, които според ведомството са забогатели благодарение на връзките си с президента Владимир Путин. От финансовото министерство на САЩ обявиха, че въпросният доклад няма сила на санкции, но пък обещаха, че на базата на него много скоро от президентската администрация ще изготвят такива.„Разбира се, когато си имаме работа с нещо непредсказуемо, трябва да бъдем постоянно нащрек. За съжаление ние си имаме работа с един непредвидим партньор. Още утре или вдругиден САЩ могат да решат да наложат нови санкции, техните решения са непредсказуеми\", обяви Песков, който също е включен във въпросния „кремълски доклад\".Той обяви, че Русия е готова за негативен сценарий и е готова с пакет от ответни санкции срещу САЩ, като тези, които издаде е забрана на американски инвеститори да купуват руски облигации.", "date": "2018.02.01", "title": "Русия е постоянно нащрек заради САЩ"}
{"url": "http://www.cross.bg/kadastur-geodeziya-kartografiya-1566856.html", "text": "/КРОСС/ Повишават ефективността на административното обслужване на гражданите и бизнеса с промени в Устройствения правилник на Агенцията по геодезия, картография и кадастър (АГКК). Министерството на регионалното развитие и благоустройството публикува за обществено обсъждане проекта за неговото изменение, с което се целят реформи във връзка с оптимизиране на структурата и увеличаване на числеността на агенцията. Залага се увеличение с 26 щатни бройки, като 20 от тях са за сметка на намаляване на числеността на Дирекцията за национален и строителен контрол, поради преструктуриране на регионалните ѝ структури. 6 бройки се прехвърлят от Държавната агенция „Електронно управление\".Ресурсното обезпечаване и преструктуриране на дирекциите в Агенцията по геодезия, картография и кадастър е с цел повишаване на ефективността при административното обслужване на физическите и юридически лица, подобряване на управлението и оптимизиране на структурата, изпълняваща кадастралните дейности по Закона за кадастъра и имотния регистър, Закона за устройството на Черноморското крайбрежие и дейностите в областта на геодезията и картографията съгласно Закона за геодезията и картографията.С увеличаване на числеността на служителите ще се извърши кадрово обезпечаване на службите по геодезия, картография и кадастър (СГКК), което ще подобри качеството и бързината на предоставяните административни услуги и ще повиши удовлетвореността на потребителите на тези услуги. В резултат на непрекъснатия процес по създаване на кадастрална карта и кадастрални регистри за неурбанизираната територия, чрез преобразуване на картата на възстановената собственост на земеделски земи и създаването на кадастрална карта и кадастрални регистри за урбанизираната територия, бързо нараства и покритието на страната с кадастрална карта и кадастрални регистри. Вследствие на това се увеличават териториите, за които обслужването с кадастрални данни се извършва от АГКК и СГКК, което води и до съответно нарастване на потребителите на услуги. Наличието на повече служители в СГКК ще създаде възможност увеличения обем от услуги да се изпълнява от служителите, без това да повлияе върху качеството и бързината на административното обслужване на физическите и юридически лица.Проектът на постановление може да бъде намерен в , на  на МРРБ, както и на страницата на Агенцията по геодезия, картография и кадастър.  ", "date": "2018.02.01", "title": "Повишават ефективността на административното обслужване на гражданите и бизнеса в Агенцията по геодезия, картография и кадастър"}
{"url": "http://www.cross.bg/kosovo-ispaniya-madrid-1566833.html", "text": "/КРОСС/ Мадрид не отстъпва от позицията си за блокиране на европейската интеграция на Косово, пише белградският ежедневник „Вечерне новости\", цитиран от „Фокус\".И уточнява: „Испания би се съгласила Косово да влезе в ЕС само като сръбски регион\".Позицията на Мадрид, според белградското издание, е, че Косово може да стане част от Съюза единствено като административна единица в състава на Сърбия. В този смисъл, испанците са изпратили до европейските органи не само едно писмено възражение, както се говореше през последните дни, а няколко протестни ноти. Ежедневникът твърди, че е получил потвърждение на тази информация от Министерството на външните работи на Испания, което също е било категорично, че Мадрид няма да отстъпи от тази си позиция.„Позицията на Испания за непризнаване на едностранно обявената независимост на Косово е основана на защитата на принципите на териториалния интегритет на държавите, съобразяването с международното право и върховенството на закона\", са заявили от отдела за връзки с обществеността на испанското външно ведомство пред белградския ежедневник.„Вечерне новости\" пише, че „ситуацията с Каталуния\" е втвърдила отношението на Испания спрямо Косово. Мадрид не иска да чува за никакви прецеденти, защото това може, заедно с други неща, да бъде използвано от някои от испанските региони. След миналогодишния референдум за независимост на испанската автономна област, Европейската комисия излезе с мнение, че ситуацията не може да бъде сравнявана с тази в Косово, тъй като Испания е член на ЕС, а Сърбия - не. Сръбското правителство тогава подготви протестна нота до Брюксел.Но властите в Белград накрая решиха да не я изпращат, тъй като, както тогава обясни президента Александър Вучич, Белград е получил директна молба от Мадрид да се въздържи от подобни действия, защото може да усложни допълнително ситуацията.Същевременно, Вучич тогава заяви, че Испания винаги се е отнасяла към Сърбия „справедливо\" и че е наясно за „всички тези, които са пресирали премиера Мариано Рахой да се признае Косово\", но, че испанският лидер „не би го направил\".По-рано тази седмица, албаноезична медия в Прищина съобщи, че Испания е изпратила протестна нота до Брюксел с цел да блокира всяко споменаване на Косово като отделна държава в предстоящата стратегия за разширяване на ЕС.Както е известно Испания е една от страните в Европейския съюз, които не са признали Косово за независима държава. ", "date": "2018.02.01", "title": "В Белград: Испания ще пусне Косово в ЕС само като част от Сърбия"}
{"url": "http://www.cross.bg/radev-rymen-posochi-1566854.html", "text": "/КРОСС/ Истанбулската конвенция в настоящия си вид е зле написан документ, който допуска неясноти и най-различно тълкуване. Моето мнение е, че тя не трябва да се ратифицира. Това заяви президентът Румен Радев в отговор на журналистически въпрос при посещението си в Брюксел, съобщават от пресслужбата му.Държавният глава определи отлагането на ратификацията като „победа за българското общество, което е показало обединение и здрав разум\" и отбеляза, че застъпниците ѝ са се „скрили\" зад Конституционния съд, като са поискали тълкувание от него. По думите на президента има няколко причини против приемането на документа в България и първата е, че конвенцията сама по себе си не предотвратява автоматично насилието. Пример за това са държавите, които са я ратифицирали, заяви Румен Радев и риторично попита дали в тези страни е преодоляно насилието над жени и деца.„Можем да предотвратим това насилие само с читави български закони, с адекватни действия на полицията и на съда и най-вече добро възпитание\", допълни държавният глава.Президентът посочи, че не са основателни твърденията за ратификацията на конвенцията с резерви.„Точно тези текстове, които бунят нашата общественост, които са в разрез с нашите ценности, морал, традиции и вяра - за тях в самата конвенция изрично е написано, че не подлежат на никакви резерви и на никакви съпътстващи декларации\", обясни Румен Радев.Той посочи, че ако международният документ бъде приет, това отнема от правомощията на държавата и вменява такива правомощия на неправителствени организации.„Те ще станат основен източник на информация и се превръщат в контролни органи. Това няма да допринесе за намаляване на насилието над жени и деца. По-скоро ще стимулира съдене на държавата\", обясни президентът, като допълни, че винаги е опасно държавата да абдикира от задължения.Като аргумент против ратификацията Румен Радев посочи и възможността конвенцията да легитимира намесата в образователния процес с непредвидими последствия върху съзнанието на децата. Според президента провеждане на референдум по темата ще отнеме време, енергия и средства.Попитан за назначаването на нов началник на Националната служба за охрана, Румен Радев заяви, че ще спази законовия едномесечен срок за издаване на указ. Държавният глава призова да не се правят „произволни и самодейни предложения\" за работата на службата.„Към Националната служба за охрана трябва да има отговорно отношение. Най-малкото, защото там има отговорни и достойни хора и трябва да се отнасяме подобаващо към тях\", посочи Радев и допълни, че фриволното тълкуване на законите не е в интерес на държавността.\"Дълги години Западните Балкани бяха пренебрегвани откъм перспектива за членство\", заяви президентът, помолен да коментира един от важните приоритети на Българското председателство на Съвета на ЕС.По думите на президента всяка държава кандидат за членство в съюза трябва да бъде приета на базата на своите индивидуални заслуги и ако е изпълнила съответните реформи.„Този процес трябва да бъде много внимателно планиран. Не трябва да има празни надежди и празни обещания\", отбеляза Румен Радев. Президентът се съгласи с тезата на министър-председателя, че трябва да се осигури „продължителност\" на приоритета за европейска перспектива на Западните Балкани и след като изтече българското председателство. Във връзка с това държавният глава Румен Радев планира среща с колегите си от Естония, Австрия и Румъния. „Надявам се на тази среща ние да дадем един по-голям времеви период, в който нашите приоритети да могат да се реализират. Те да могат да бъдат поети и от Австрия, а след това и от Румъния. Да дадем шанс за повече време за стабилизация и трайна европейска перспектива на Западните Балкани\", обясни Румен Радев. ", "date": "2018.02.01", "title": "Президентът: България не трябва да ратифицира Истанбулската конвенция, отлагането ѝ е победа за обществото"}
{"url": "http://www.cross.bg/turnovo-istoricheski-sukrovishte-1566834.html", "text": "/КРОСС/ Регионалният исторически музей (РИМ) във Велико Търново ще поднови искането си до Националния исторически музей (НИМ) да бъдат върнати оригиналите от Хотнишкото златно съкровище, което се определя като най-старото злато в света, обработвано от човешка ръка, съобмщава БНР.Музейната реплика беше показана на широката общественост в областната администрация в старата столица по повод 19-ата годишнина от създаването на Великотърновска област като административна единица. Съкровището се състои от 44 халки, гривни и спирали, които са датирани от 4300 години пр. Хр. Оригиналите са в София, посочи музейният директор Иван Църов.\"Ще си искаме тези неща. Освен Хотнишкото съкровище още 24 предмета, най-вече свързани със столичния период на Търново, са там - Калояновият пръстен, някои от болярските пръстени, един капител с монограма на Иван Шишман\", обяви Църов.Последният безуспешен опит за връщане на най-старото злато във Велико Търново е бил преди десетина години. След избора на директор на Националния исторически музей искането отново ще бъде отправено.", "date": "2018.02.01", "title": "Музеят във Велико Търново иска да си върне Хотнишкото златно съкровище"}
{"url": "http://www.cross.bg/subiraneto-semeiistvata-semeiistva-1566847.html", "text": "/КРОСС/ Германските депутати приеха закон, ограничаващ събирането на семействата за бежанците. Това е условие за формирането на коалиционно правителство от консерватори и социалдемократи, предаде Франс прес, цитирана от БТВ.Приет с 376 срещу 298 гласа, текстът продължава до 31 юли мораториум от 2016 г. върху събиранията на семейства на мигранти, получили \"субсидиарна закрила\". Такъв временен статут на убежище имат стотици хиляди хора, които не са официално признати за бежанци, по-специално сирийци, бягащи от войната.От 1 август всеки месец 1000 души ще получават разрешение да имигрират в Германия с цел събиране на семействата. Тази квота няма да включва \"спешните случаи\".Консерваторите на канцлерката Ангела Меркел настояваха първоначално да бъде замразено изцяло събирането на мигрантски семейства, а социалдемократите - за повече благосклонност към тях, напомня АФП.  ", "date": "2018.02.01", "title": "Германия ограничи събирането на семействата на бежанци"}
{"url": "http://www.cross.bg/kostenetz-pelin-elin-1566848.html", "text": "/КРОСС/ Европейската комисия одобри финансирането на проекта за модернизация на жп линията Елин Пелин - Костенец в размер на 451 млн. евро, съобщават от Министерството на транспорта, информационните технологии и съобщенията. С отпуснатите средства ще бъдат модернизирани над 51 км железопътни линии и 5 жп гари, попадащи в обхвата на трасето. Предвижда се още да бъдат премахнати всички пресичания на едно ниво между железопътния транспорт, автомобилното движение и пътниците.Това е най-мащабният железопътен проект в ОП „Транспорт и транспортна инфраструктура\" тъй като трасето преминава през сложен планински терен. За да бъдат постигнати проектните скорости от 160 км/ч  за пътническите влакове и 120 км/ч за товарните ще бъдат изградени над 20 км тунели, най-дългият, от които е 6 км. Предвидено е още строителството на над 23 мостове и виадукти с обща дължина на съоръженията приблизително 3 км.Участъкът е част от железопътния коридор Ориент/Източно-Средиземноморски, който преминава през страната. С реализацията на проекта се осигурява модерен железопътен транспорт и бърза жп връзка за 53 хиляди жители, живеещи между Елин Пелин и Костенец.Изграждането на трасето е разделено на 3 участъка - Елин Пелин - Вакарел, Вакарел - Ихтиман и Ихтиман - Костенец. Крайният срок за приключване на строителните дейности е 2023 г.\n\t\t\t\t\t", "date": "2018.02.01", "title": "Европейската Комисия отпусна 451 млн. евро за модернизацията на жп линията от Елин Пелин до Костенец"}
{"url": "http://www.cross.bg/belgiya-bulgariya-filip-1566850.html", "text": "/КРОСС/ Икономическите  отношения между България и Белгия, както и   предизвикателствата пред Европа бяха сред темите на срещата между президента Румен Радев и Негово Величество краля на белгийците Филип. Държавният глава беше приет на аудиенция в рамките на работното си посещение в Брюксел.„Белгия се нарежда на едно от челните места по инвестиции в България\", отбеляза държавният глава Румен Радев и добави, че с крал Филип са обсъдили възможностите да се увеличи присъствието на белгийския бизнес в България и да се реализират повече съвместни проекти.„Немалко млади българи учат тук, много сънародници живеят и работят в Белгия - те са мост между двете държави\", посочи президентът.Белгийският крал Филип и българският държавен глава са обсъдили възможностите за образование и mрофесионалните перспективи пред младите хора.„Кралство Белгия и Република България са свързани с дълбоки исторически връзки. Конституцията на Третата българска държава и дори мотото на Народното събрание - „Съединението прави силата\" са заимствани от белгийската конституция\", заяви президентът.По думите му фундаментът на българската демокрация почива на белгийски образец.Румен Радев отбеляза, че сред темите на срещата са били също и приоритетите на Българското председателство на Съвета на ЕС. Президентът и белгийският крал са обсъдили и общия интерес към авиацията.", "date": "2018.02.01", "title": "Президентът обсъди двустранните отношения с краля на Белгия"}
{"url": "http://www.cross.bg/turgoviya-bulgariya-tzigari-1566851.html", "text": "/КРОСС/ Стартира информационна кампания срещу незаконната търговия с тютюневи изделия, инициирана от  Българската асоциация на тютюневата индустрия (БАТИ), с участието на Бритиш Американ Табако Трейдинг България, Булгартабак Холдинг, Джапан Табако Интернешънъл България, Импириъл Табако България, Карелия България и Филип Морис България. Кампанията се осъществява в партньорство с Министерство на вътрешните работи, Агенция „Митници\" и „Център за изследване на демокрацията\". За поредна година държавните институции, неправителствения сектор и тютюневата индустрия обединяват усилията си за разрешаването на проблема с нелегалната търговия с цигари.Целта на кампанията е да се повиши осведомеността за връзката между контрабандата с тютюневи изделия и организираната престъпност. Това е съществен проблем за държавата и обществото, тъй като нелегалната търговия лишава страната от бюджетни приходи и влияе негативно върху законния бизнес и заетостта в България.Последните проучвания на нивата на незаконната търговия с цигари показват положителна тенденция през последните няколко години, достигайки най-ниските нива от около 7% за второто тримесечие на 2017 г., което е резултат на съвместните усилия на държавните институции и индустрията. Въпреки тази положителна тенденция, чрез информационната кампания на компаниите от сектора и правоприлагащите органи се цели изостряне на вниманието към проблема за постигане на още по-добри резултати в борбата срещу незаконната търговия.Основното послание на кампанията, което компаниите от БАТИ, МВР, АМ и ЦИД отправят, е че със закупуването на нелегални цигари се подкрепят различни форми на организирана престъпност. Това послание ще се разпространява на билбордове в София, Пловдив и Варна, както и на постери в общо шестнадесет града в страната.Противодействието на контрабандата на тютюн и тютюневи изделия е един от основните приоритети в дейността на МВР и Агенция „Митници\", като се засилва капацитетът на компетентните национални органи и изградените координационни механизми. В рамките на ГДБОП работи Междуведомственият координационен център за противодействие на контрабандата и контрол на движението на рискови стоки и товари. През 2017 г. на територията на страната и по границите от структури на МВР и от Агенция „Митници\" са иззети над 50 млн. къса цигари, пури и пурети, както и над 48 000 кг тютюн за пушене (вкл. тютюн за наргиле). Предотвратените от двете институции преки щети за бюджета от незаплатен акциз са в размер на над 18,5 милиона лева. ", "date": "2018.02.01", "title": "Стартира национална информационна кампания за борба срещу нелегалната търговия на цигари"}
{"url": "http://www.cross.bg/balkanite-bulgariya-nyama-1566844.html", "text": "/КРОСС/ Бойко Борисов обвини западните лидери, че си измислят причини България да не бъде приета в Шенген и провъзгласи страната ни за неформален лидер на Балканите. Премиерът обяви това по време на лекция \"Нова роля на Балканите - решения за повече сигурност и по-добро управление на миграцията\" в Брюксел.Борисов добави, че България плаща за действията на големите играчи на световната сцена.„Провалът ни във външната политика, допускането на геостратегическите играчи в света да защитават или да обслужват своите интереси - всичко на практика се обърна и дойде като проблем в Европа. Знам, че това не е модерно, знам, че това е рисковано да се говори, но това са истините и до този момент никой не е могъл и да ме обори. България е пример как бързо успяхме няколко правителства да направим заграждения. Похарчихме стотици милиони. Разбира се, тук е и мястото да благодаря на Европейския съвет от Братислава, когато абсолютно всички колеги гласуваха тези пари. Тук има и една голяма несправедливост. Най-добре пазената граница, питам в едната държава толкова милиарди се изляха, и на практика ефектът е много малък. Не е справедливо да си измисляте някакви мотиви, които ги няма\", коментира българският министър-председател, цитиран от БНР, и изтъкна българските постижения по отношение на миграцията.\"България е пример как бързо успяхме да направим заграждения. Тук има и една голяма несправедливост - най-добре пазената граница, питам в едната държава толкова милиарди вляха, а ефектът е много малък? България има нулев натиск от мигранти, а не е в Шенген, в същото време Гърция е - просто не е справедливо. И си измисляте някакви мотиви, които ги няма, и все по-трудно ще става да си ги измисляте.Българският данъкоплатец дава стотици милиони за европейската сигурност. Релокацията не работи, тези хора искат да дойдат в Германия, те не искат да стоят в България. Прибираме ги, те пак бягат. Другият въпрос за релокацията е да направим затвори, това обаче няма как да стане заради хумаността\", каза още Борисов.\"Виждате как преминаха изборите, дори виждате една Германия, която винаги е била пример, месеци наред не може да състави правителство заради проблема с мигрантите. В Австрия е същото, в Унгария също.Ние решаваме кой колко мигранти да вземе, няма логика за мен. Огромно уважение имам и към САЩ, Русия, Китай и Турция, но ние вадим пари от нашите данъкоплатци, за да решим проблемите, които те причиняват в някои региони. Много неща в Турция не ни харесват, много от тях са в пълен разрез с нашите ценности, но без тях не можем да се справим с миграцията\", обясни премиерът.Той обяви, че още днес трябва да се даде перспективата за интеграцията на Западните Балкани в Европейския съюз.\"Терминът \"Западни Балкани\" не го харесвам много, защото Балканите сме едни. Докато не се реши проблемът с името, Македония не може да тръгне към ЕС. Без Косово, без Сърбия - няма как да стане. И на президента Вучич, и на президента Тачи им благодаря, че успяха да успокоят ситуацията след стрелбата в Косовска Митровица. Това показва зрялост, което е хубаво за елита на Балканите. Босна и Херцеговина днес е спокойна, утре може да стане война. България е единствената, която няма нерешен проблем на Балканите.Неслучайно сме неформалният лидер на Балканите, за да може да моделираме ситуацията. В момента мисля, че можем да се похвалим с това. Балканите са Европа, те не са задният двор. Задният двор са, ако гледаш от Лондон насам, ако гледаме оттук, са коридор\", заключи той.Колкото и да говорим, че Балканите са малък фактор, нека не забравяме, че две войни тръгват оттам. Затова ние предложихме два варианта. Комисията за техническото присъединяване на страните от Западните Балкани да ускорят процеса - не е в нашата компетенция да им даваме срокове. Но трябва ясно да кажем - трябва да се даде перспектива на всички. Не може да оставим „черна дупка\" Косово или „черна дупка\" Албания, или Сърбия, или когото и да било. Това означава, че като цяло нямаме стабилност на Балканите\".", "date": "2018.02.01", "title": "Борисов нападна Запада, че не ни приема в Шенген и провъзгласи България за лидер на Балканите"}
{"url": "http://www.cross.bg/bulgariya-evrozonata-evroto-1566849.html", "text": "/КРОСС/ В Берлин има сериозни резерви срещу бързото приемане на България в еврозоната, отбелязва авторитетният германски ежедневник \"Франкфуртер Алгемайне Цайтунг\" (ФАЦ), цитиран от \"Дойче веле\" и пояснява, че ХДС/ХСС, Свободната демократическа партия, Алтернатива за Германия и дори Лявата партия са против проявяването на грешно разбрани амбиции в това отношение. Партията на Зелените - обратно - упражнявала натиск за по-бърз прием на България в еврозоната, а германските социалдемократи засега не заемали твърда позиция по въпроса.ФАЦ цитира зам.-председателя на парламентарната фракция на ХДС/ХСС Ралф Бринкхаус, който е скептичен по отношение на това дали България изпълнява политическите предпоставки за скорошно присъединяване към еврозоната. И докато президентът на ЕК Жан-Клод Юнкер е привърженик на идеята за бързо въвеждане на еврото във всички държави от Общността, президентът на Бундесбанк Йенс Вайдман е против прибързаното разширяване на еврозоната, пише вестникът.По думите на зам.-председателя на фракцията на свободните демократи Михаел Тойрер, на хартия данните от България правят добро впечатление. Загриженост обаче будели съобщенията за наличието на корупция. \"След като тъкмо преодоляхме кризите в Южна Европа, би трябвало да проявяваме по-голямо внимание по отношение на новите кандидати за прием в еврозоната\", казва още Тойрер.ФАЦ посочва, че председателят на дяснопопулистката \"Алтернатива за Германия\" Йорг Мойтен не крие, че е категорично против въвеждането на еврото в България. \"Да се приеме една просешки бедна балканска страна\" в еврозоната като България\", според него, било крайно опасно.Официалните данни за инфлацията и държавните задължения отговарят на критериите за прием, но в структурно отношение страната няма да е в състояние да се справи с приема на еврото, смята финансовият експерт на Лявата партия Фабио де Мази, цитиран от ФАЦ. Според него, България нагледно показва, че критериите за конвергентност (които гарантират, че присъединяването на една държава към еврозоната няма да застраши самата държава или еврозоната като цяло - б.ред.) не са подходящи, за да гарантират стабилността на еврозоната. Икономическата експертка на Зелените Керстин Андрее обаче е на мнение, че България трябва да бъде приета в еврозоната, когато трайно започне да изпълнява икономическите предпоставки за това, пише германският вестник.В отговора си на въпроса на ФАЦ дали България е узряла за еврото, президентът на Бундесбанк Йенс Вайдман не крие своя скептицизъм. Според него, една от поуките от финансовата криза в Европа била, че страните, които участват в Европейския валутен съюз, би трябвало да могат трайно и добре да понасят последствията от това, че са се отказали от собствената си валута\". Тъкмо затова критериите за конвергентност били толкова важни. \"Едно прибързано присъединяване - на всяка цена - в крайна сметка не е от полза нито за съответната държава, нито за валутния съюз и ЕС като цяло\", казва Вайдман.ФАЦ отбелязва още, че подобни резерви има и сред други икономисти и цитира шефа на Германския институт за икономически изследвания Марсел Фрацшер, според когото предизвикателството пред България ще е свързано не само с изпълнението на икономическите критерии, а и с модернизирането на нейните институции. По-нататък експертът споменава някои от положителните фактори за прием на България в еврозоната - като наличието на балансиран бюджет, ниското ниво на държавния дълг, обвързаността на лева с германската марка, а после и с еврото.ФАЦ цитира и още един икономически експерт - професора от Цвикау Стефан Колев, който казва, че България де факто е влязла наполовина в еврозоната, тъй като БНБ не води собствена парична политика. Според Колев, най-голямата слабост на страната е свързана с \"ужасяващото качество на българските институции\", включително и широко разпространената корупция. Експертът обаче смята, че е важно България да бъде по-тясно обвързана към Западна Европа с помощта на еврото.В края на статията на ФАЦ са представени някои икономически данни за България. Припомня се и проблемното развитие на банковия сектор, който частично е обвързан с Гърция. В статията се казва още, че българските Fibank и КТБ през 2014 година са изпаднали в сериозни затруднения. Тогава ЕС одобри спешен кредит от 1,7 млрд. евро, с които банковият сектор в страната бе стабилизиран, посочва ФАЦ. ", "date": "2018.02.01", "title": "Берлин: България не е готова за еврото"}
{"url": "http://www.cross.bg/selo-zatrydneno-politziya-1566846.html", "text": "/КРОСС/ Три катастрофи с най-малко двама ранени и осем ударени автомобила блокираха главен път Е-79 край Мездра, съобщава БТВ.Движението е силно затруднено и се осъществява двупосочно в една лента в района на с. Крета, като се регулира от „Пътна полиция\", уточниха от Агенция „Пътна инфраструктура\".Инцидентите са станали към 14 часа.При първия микробус се удря в тир близо до село Ребърково. Пострадали няма, но в посока  Враца се образува колона. В резултат става верижна катастрофа, при която един в друг се удрят три тира и камион с платформа. Ранен е водачът на турски тир и пътник в камиона с платформата. Откарани са в болница.В района на инцидентите има много полиция.Третата катастрофа е при село Лютидол. Достигането до мястото е затруднено заради пътната блокада. Опашките от автомобили са километрични.", "date": "2018.02.01", "title": "3 катастрофи блокираха Е-79 край Мездра"}
{"url": "http://www.cross.bg/zoni-vlazhnite-subitieto-1566808.html", "text": "/КРОСС/ По повод Международния ден на влажните зони, Фондация \"Виа Понтика\", в партньорство с Община Бургас, ще организира ученически хепънинг в аулата на Бургаски свободен университет. Заради обявената грипна ваканция събитието ще се проведе 09 февруари от 14:00 до 16:00 часа. Темата на тазгодишното отбелязване е \"Влажни зони за устойчиво градско развитие\", а в Бургас то ще протече с конкурс за есе, за талисман на еко резерват \"Бургаско езеро\", както и мини тренинг с ученици от 4 до 11 клас от СУ \"Константин Петканов\", посветен на градските влажни зони и техния принос за устойчивото градско развитие. За най-добрите има осигурени предметни награди.Световният ден на влажните зони се отбелязва всяка година на 2 февруари, с цел да напомни за голямото значение на влажните зони за човечеството и планетата. На тази дата е подписана Рамсарската конвенция за влажните зони през 1971 г. Световният ден на влажните зони е отбелязан за първи път през 1997 г. Бургаското езеро е Рамсарско място от 2001 г.ПРОГРАМАДата: 02.02.2018 г. /петък/Начало/край: 14.00 - 16.00 ч.Място на провеждане на събитието: Бургаски свободен университетБрой ученици: около 60 (4, 5, 11 клас)13:45 - 14:00 - Посрещане на гости и участници14:00 - 14:10 - Откриване на събитието, обявяване на гоститеКратък анонс от ученик, относно участието в събитието14:10 - 14:40 - Обявяване на инициативи, свързани със събитието и кратка програмаКонкурси на тема - обявени предварително и класирани участници:1. Конкурс на тема: талисман на еко резерват \"Бургаско езеро\" - под формата на слоган и рисунка с размер А-32. Есе на тема \"Моята зелена Планета - ценна земя на влажните зони\" - темата на есето се обявява предварително, оценява се от учител и от организаторите и най-добрите три се представят пред аудиторията от авторите - ученици14:40 - 15:00 - Водещ на тренинга - кратко представяне на програмата и организация на участниците по групи. Децата се разделят на групи и се задават темите за участие в АРТ събитие. ", "date": "2018.02.01", "title": "С хепънинг за ученици Бургас ще отбележи международния ден на влажните зони"}
{"url": "http://www.cross.bg/pirinski-evro-mlrd-1566855.html", "text": "/КРОСС/ Днес Комисията по бюджетен контрол на Европейския парламент проведе обсъждане на доклад за дейността на Европейската инвестиционна банка (ЕИБ) за 2016 г. Докладчикът в сянка от Групата на социалистите и демократите Георги Пирински подчерта, че инвестициите в социалната сфера, които Банката отчита, възлизат на не повече от 4% от общия обем отпуснатите заеми. През периода от 2000 г. до 2016 г.  средногодишно за здравеопазване са били отпускани по 1.5 млрд. евро (общо включващи и ново строителство, и реконструкция, и ново оборудване); за образование - по 2.4 млрд. евро; за социални жилища - по под 1 млрд. евро, а за дейности в сферата на културата и занаятите - едва 25 млн. евро за целия период.Пирински също изтъкна, че придържането към така наречените най-добри банкови практики при избора на проекти всъщност води до затвърждаване на крайно небалансираното географско и секторно финансиране от страна на Банката, като две трети от заемите остават съсредоточени в петте най-големи икономики в ЕС. Съгласно доклада на Банката през 2016 г., Българя, както Хърватия и Латвия, въобще не са получили инвестиционни заеми от ЕИБ. Крайно необходимо е на практика ЕИБ да осигури изпълнението на задълженията си съгласно Договорите на ЕС за провеждане на кохезионната политика на ЕС за ускорено икономическо, социално и териториално сближаване между държавите членки и съответното преодоляване на твърде значителните неравенства и различия между тях.", "date": "2018.02.01", "title": "Пирински: Социалните инвестиции на ЕИБ са под критичния минимум"}
{"url": "http://www.cross.bg/arzhentina-bulgarski-repyblika-1566852.html", "text": "/КРОСС/ В парламента се проведе среща с извънредния и пълномощен посланик в София Н.Пр. г-н Алберто Труеба и народни представители членове на Групата за приятелство Република България - Република Аржентина в 44-то Народно събрание. На срещата бяха обсъдени възможности за засилване на парламентарното сътрудничество между двете страни.Според Красимир Янков, народен представител от БСП и председател на групата за приятелство, е изключително важно да се постигне обновяване на договорно-правната база сътрудничеството между двете страни.По време на разговора Янков отбеляза, че търговското салдо през последните четири години е отрицателно за България, основно поради наложените от Аржентина ограничения пред вноса и според него отпадане на ограниченията на вноса на български стоки би било добра стъпка в правилната посока. Депутатът постави и въпроса за финализиране на „Спогодбата за социална защита\", която според него, ще помогне за признаване трудовия стаж на български граждани в Аржентина.По време на срещата Красимир Янков изтъкна също, че в Аржентина се намира най-голямата българска общност в Южна Америка и аржентинските граждани от български произход са около 45 хил. души. По думите на народния представител от левицата „В Аржентина активно работят шест български културно-просветни дружества. За разширяване на двустранното сътрудничество трябва да се използват всички възможности за съвместна работа между институциите на двете страни\"Според Красимир Янков, Групата за приятелство Република България - Република Аржентина би могла да съдейства за ускоряване и активизиране на диалога по тези и други теми касаещи гражданите на България и Аржентина. ", "date": "2018.02.01", "title": "Отпадане ограниченията на вноса на български стоки в Аржентина поискаха народни представители"}
{"url": "http://www.cross.bg/pozitziyata-konventziya-istanbylskata-1566853.html", "text": "/КРОСС/ БСП получи поредната подкрепа за позицията си по Истанбулската конвенция. Атанас Зафиров, член на ИБ на БСП, се срещна с ръководството и членовете на  Клуб „Тил - ген. Герман Германов\" към СОСЗР. На срещата той запозна присъстващите с позицията на БСП по казуса с ратификацията на Истанбулската конвенция и внесеното предложение от страна на ПГ на „БСП аз България\" за провеждане на референдум.  В хода на разговора беше установено пълно единомислие между двете страни по поставените въпроси. Запасните офицери и сержанти изразиха подкрепа си за позицията на БСП и предложението й за обществено допитване.Срещата е част от поредицата разговори между левицата и патриотични организации и сдружения от неправителствения сектор.", "date": "2018.02.01", "title": "БСП получи поредната подкрепа за позицията си по Истанбулската конвенция"}
{"url": "http://www.cross.bg/frantziya-operatziyata-strana-1566829.html", "text": "/КРОСС/ Министърът на външните работи на Турция Мевлют Чавушоглу реагира изключително остро по повод сериозната загриженост на Франция по повод операцията на турската армия „Маслинова клонка\" в района на сирийския град Африн, предава информационната агенция „Догу хабер ажансъ (ДХА).„Във връзка с операцията в Африн нито Франция, нито която и да е друга държава, не може да ни дава урок. Много добре знаят каква е нейната цел. На тях също им дадохме сведения; много ясно им обяснихме нещата. За съжаление, тези европейци имат подобна двойственост - казвам го в общ план. От една страна признават - да, прави сте. От друга страна обаче, казват по един различен начин - ако може да не страдат цивилните, операцията да не се превръща в окупация. Нека да не отправят предупреждения срещу Турция; нека да не проявяват двуличие.\", обяснява още Мевлют Чавушоглу, цитиран от ДХА.Както е известно Франция най-остро се противопостави срещу операцията „Маслинова клонка\". След остра реакция от страна на външния министър Жан Ив Льо Дриан Франция дори поиска да се свика Съвета за сигурност на ООН, а вчера ситуацията бе , който обяви, че „ще бъде сериозен проблем, ако турската операция се превърне в инвазия\".", "date": "2018.02.01", "title": "Турция скочи срещу Франция: Тези европейци с тяхната двойственост не могат да ни дават урок"}
{"url": "http://www.cross.bg/selo-olimpiiiski-chyvstvat-1566832.html", "text": "/КРОСС/ Олимпийското село в корейския град Пьонгчанг бе официално открито. Лентата преряза лично президентът на Международния олимпийски комитет Томас Бах, като го обяви за „едно от най-хубавите села на зимни олимпийски игри\".„Убеден съм, че спортистите ще се чувстват добре в това село и ще запазят прекрасни спомени. Желая състезателите да се чувстват у дома, макар и далеч от вкъщи,\" каза още Бах.Днес беше осъществена и регистрацията на българската делегация, както и настаняването в блок 104 заедно с представителите на Германия, Финландия, Хървати. Утре вече от София за олимпийската столица ще потеглят и първите български спортисти: биатлонистът Красимир Анев и състезателят по спускане с шейни Павел Ангелов. ", "date": "2018.02.01", "title": "Откриха олимпийското село в Пьонгчанг"}
{"url": "http://www.cross.bg/dzhendur-karakachanov-konventziya-1566835.html", "text": "/КРОСС/ Лидерът на ВМРО и настоящ вицепремиер и министър на отбраната Красимир Каракачанов иска да бъде организиран референдум „срещу гей браковете и джендър понятията в образователната и правната система на България\". Това обявиха от пресслужбата на партията.Поводът за искането на Каракачанов са възникналите множество въпроси около Истанбулската конвенция, на която той е един от най-големите опоненти.„Предизвиквам референдум срещу гей браковете и джендър понятията в образователната и правната система на България. Тези въпроси трябва да бъдат цялостно решени и т.нар. Истанбулската конвенция е само повод за допитване до народа. Тя не може да бъде единствена тема на Референдум, който касае бъдещето на моралната, правната и религиозната и националната идентичност на България\". Това заявява в позиция до медиите лидерът на ВМРО, заместник министър-председател и министър на отбраната Красимир Каракачанов.\"Формулировката на въпроса на БСП „Против ли сте ратификацията на т.нар. Истанбулска конвенция?\" може да бъде основателно оспорена в Конституционния съд, тъй като за легитимно юридически заглавие се смята официалното, а именно - Конвенцията на съвета на Европа за превенция и борба с насилието над жени и домашното насилие. Самият въпрос е прекалено детайлен и няма да има правни последици за българското законодателство извън обхвата на Истанбулската конвенция.Очевидно е, че обществото в огромната си част категорично отхвърля термини като „социален пол\" и политики като „джендър обучение\" и т.н. Още по-малко е склонно такива да бъдат допуснати в детските градини, училищата и университетите. От публичния дебат става напълно ясно, че българите не одобряват гей браковете и че има ясни настроения всички тези въпроси да бъдат поставени в тяхната цялост.Въпросите, които вълнуват българското общество и които предлагам да бъдат поставени за гласуване от един национален референдум, са следните:1. Съгласни ли сте с въвеждането на трети пол, социален пол и джендър идентичност в българското законодателство?2. Съгласни ли сте да се въведе джендър обучение в българската образователна система?3. Съгласни ли сте с признаването на еднополови бракове в България?Призовавам председателите на всички парламентарно представени партии, в удобно за тях време, да започнем консултации и да откликнем държавнически на гласа на народа\". ", "date": "2018.02.01", "title": "Каракачанов предизвиква референдум срещу гей браковете и джендър понятията"}
{"url": "http://www.cross.bg/unionpay-banka-karti-1566836.html", "text": "/КРОСС/ Банка ДСК стартира приемането на своите банкомати и ПОС-терминали на плащания с карти UnionPay International.Банка ДСК е първата банка в България, която стартира стратегическо партньорство с „Юниън пей интернешънъл\" (UnionPay International), филиал на китайската платежна система „Юниън пей\". Платежната система се използва в 160 държави и региона, като в световен мащаб са издадени над 6,5 милиарда карти с логото на UnionPay. От тях основните картодържатели са от Китай, Русия, Япония и други азиатски страни. Карти под логото на UnionPay се издават и от редица европейски банки.Непрекъснато увеличаващият се брой на азиатски и руски туристи в България налага необхо-димостта ATM и ПОС мрежата да прима плащания с UnionPay карти. Като един от основните партньори на бизнеса в България, чрез сътрудничеството си с UnionPay International Банка ДСК предоставя на своите бизнес-клиенти възможност за увеличаване на търговския им оборот.", "date": "2018.02.01", "title": "Банка ДСК приема плащания с карти UnionPay International"}
{"url": "http://www.cross.bg/ikona-vsichki-sveta-1566838.html", "text": "/КРОСС/ Чудотворна икона на Св. Богородица идва в столицата този следобед. Тя е копие на Иверската чудотворна икона, която се намира в Света Гора. В 17 ч. в столичния храм „Св. мъченица Параскева\" започва служба, по време на която всички вярващи ще могат да се поклонят на образа на Божията майка, съобщава БТВ.Свещеници разказват, че копието на иконата също е от манастир в Света гора. Докоснато и осветено е при чудотворната икона на Богородица там. Рисувано е от монасите в манастира.По разказите на свещениците копието на чудотворната икона е било в манастира „Св. Панталеймон\" край село Смиров дол преди година и е извършило много чудеса. Отишлите да му се поклонят с искрена вяра са получили деца, след като дълго време са очаквали своите рожби, а дори медицината не е давала гаранции, че това е възможно. Свещениците разказват още, че образът на Божията майка помага и на бедни хора, изпаднали в затруднение, както и на нелечимо болни. Всеки може да се помоли за чудото, което очаква в собствения си живот, казват хората в църквата.Копието на чудотворната икона на Богородица ще остане в столицата четири дни. За да могат всички, които искат, да се помолят, храмът „Св. мъченица Параскева\", ще остане отворен по-дълго.Самата чудотворна икона, която се намира в Света гора, пристига там по необичаен начин - носи я морето. Монасите я виждат, но не легнала във водата, а изправена. Те виждат и образа на Божията майка, която им казва кой от всички тях да я извади от водата. Това извършва монахът Гавраил, който живеел в безмълвие в планината. Той извадил иконата, като отишъл до нея, вървейки по водата като по суша. ", "date": "2018.02.01", "title": "Чудотворна икона пристига в столичния храм „Св. мъченица Параскева\""}
{"url": "http://www.cross.bg/septemvri-spisuk-signali-1566839.html", "text": "/КРОСС/ От името на Специализираната прокуратура и ръководството на прокуратурата, мога да заявя, че е подготвен списък с общини, за които е имало в различните райони сигнали за злоупотреби. Това обяви говорителят на главния прокурор Румяна Арнаудова на пресконференция пред Община Септември, където по-рано днес бе арестуван кметът Марин Рачев, на когото утре ще бъдат повдигнати две обвинения, предава „Фокус\".Тя обясни, че по този списък ще бъде изготвен еднотипен начин на действие.„Във всички случаи, в които се съберат доказателства, че длъжностното качество на кмета пречи или затруднява, или създава опасност да се повлияе на свидетелите, или да се затрудни разследването, Специализираната прокуратура е в пълна готовност и ще процедира идентично и ще внася искания за отстраняване на кметове от длъжност. Уверявам ви, че съвсем скоро ще се видим в друг град\", допълни Арнаудова.Тя уточни, че утре наблюдаващите прокурори ще преценят дали ще се удължи срока на задържане на кмета на Септември Марин Рачев. Те ще преценят и каква мярка за неотклонение да поискат.„За много кратко време вече с нас са и представители на новата Комисия за противодействие на корупцията, които реагираха бързо и се включиха като подпомагаща страна. Отправям призив и към гражданите да подават сигнали. Винаги ще ги проверяваме и ще реагираме\", каза също говорителят на главния прокурор. ", "date": "2018.02.01", "title": "След Септември, да се готвят и други градове - прокуратурата вече си има списък с кметове и общини"}
{"url": "http://www.cross.bg/sblizhavane-pavlova-politikata-1566837.html", "text": "/КРОСС/ „България ще се стреми към честен и открит политически дебат за бъдещето на кохезионната политика и ще настоява тя да запази важната си роля в бюджета на Европейския съюз след 2020 година. Трябва да се вземе предвид нарастващата нужда от опростяване и ефективно прилагане на принципа на пропорционалност, основаващ се на „изпълнение и постигане на резултати\", вместо само на „съответствие и контрол\", както и да се отчитат националните и регионалните нужди и особености. Това каза министърът за Българското председателство на Съвета на ЕС Лиляна Павлова, цитирана от пресслужбата на ведомството, по време на дискусията „Бъдещето на политиката на сближаване след 2020\", която се проведе по време на днешното извънредно заседание на Комисията по регионална политика на Европейския парламент.Министър Павлова представи позицията на страната по този приоритет по покана на председателя на комисията г-жа Искра Михайлова. По време на обсъждането бяха изказани много мнения в подкрепа на запазването и реформирането на кохезионната политика.„Възможно е да се постигне повече с по-малко, стига да се използват подходящите механизми за тяхното прилагане. Необходима е реформа, насочена към опростяване на правилата и подхода, както и да се запази инвестиционният характер на преразпределението на европейския ресурс\", каза още министър Лиляна Павлова.„Политиката на сближаване осигурява реална добавена стойност за гражданите на ЕС и е най-важният политически инструмент на ЕС за сближаване и инвестиционно средство за растеж и работни места\", допълни тя.Министър Лиляна Павлова заяви твърдото намерение на Българското председателство да придвижи обсъждането на политиката на сближаване след 2020 г. и посочи, че на тази цел са посветени няколко заседания, сред които Съвет по общи въпроси  относно политиката за сближаване на 12 април и конференция на високо равнище за политиката на сближаване и устойчиви региони след 2020 на 8 юни, както и ориентационни дебати на равнище експерти в Съвета. Резултатът от тези разисквания да бъде отразен в доклад на председателството до Съвета. ", "date": "2018.02.01", "title": "Лиляна Павлова пред евродепутати: Кохезионната политика да се запази, но опростена и по-ефективна"}
{"url": "http://www.cross.bg/dimitrov-imeto-podcherta-1566840.html", "text": "/КРОСС/ Гърция и Македония имат желание да решаване продължаващия вече над две десетилетия проблем с името на югозападната ни съседка. Това обяви специалният представител на ООН в преговорите между двете страни Матю Нимиц.Вчера той бе в Атина, а днес пристигна в Скопие за разговори с президента Георги Иванов, премиера Зоран Заев и външния министър Никола Димитров.„Има различия между двете страни, но аз съм оптимист\", подчерта американският дипломат.\"Категорично отказвам да се наема с посочване на времева рамка за приключване на спора за името, но мисля, че до няколко седмици или месеци ще се намери решение. Въпросите са поставени на дневен ред, но те няма да станат по-леки в бъдеще. Има две правителства със способни дипломати и решителни лидери и ние трябва бързо да се придвижим напред\", допълни той.Според Нимиц е създаден позитивен момент, подходящ за постигането на пробив по въпроса, който трябва да се използва.\"Сега е времето за решаването на спора\", смята медиаторът.Думите на американския дипломат подкрепи и Димитров, който подчерта, че „от наша страна има воля (за решение на проблема), надяваме се същото да важи и за другата\".Въпреки това Димитров обаче изрече и думи, които далеч не звучаха толкова оптимистично и подсказаха, че явно гръцката страна има изисквания, които от Скопие може би не са готови да преглътнат.„Спорът за името никога няма да се реши, ако Македония трябва да променя езика и националността си. В 21 век никой не може да посегне на правото ни да бъдем македонци и говорим македонски език, който е един от групата на славянските езици\",  обяви Димитров.Първият дипломат на Скопие подчерта, че „много хора следят проблема с притеснение, други с гняв\" и „колкото повече се говори за този въпрос, толкова повече намаляват шансовете да се намери решение\". Според Димитров, „ако се подхожда с взаимно достойнство, решение може да бъде намерено\".Външният министър подчерта, че заедно с Нимиц са обсъдили предложенията за ново името на републиката, като Димитров е отбелязал, че има някои имена, „които са добри, има и други, които не са подходящи\". ", "date": "2018.02.01", "title": "Македонският външен министър: Спорът за името няма да се реши, ако трябва да променяме националността и езика си"}
{"url": "http://www.cross.bg/tyrizum-bansko-pistite-1566841.html", "text": "/КРОСС/ Асоциацията на българските туроператори и туристически агенти (АБТТА) отново призова за отмяна на правителственото решение за промяна на плана за управление на национален парк „Пирин\", взето в края на миналата година и предизвикало серия протести от природозащитници.От Асоциацията настояват за експертни оценки на въздействието на планираните промени в плана, както и за широки обществени консултации по въпроса за изграждането на втори кабинков лифт в Банско.„Първо, икономически какви са въздействията на ски туризма. Като говорим, че са много голям икономически ефект - нека видим какви са резултатите\", коментира Димитър Попов, член на Управителния съвет на Асоциацията, пред БНР.„Споровете се водят между инвеститори и еколози без да има анализ за прираста на ски туристите по пистите на Банско, каза още Попов и поясни:„В момента има огромен натиск върху ски пистите, тъй като легловата база в пъти превъзхожда капацитета на пистите. Изграждането на втори лифт, без отчитане на всички фактори, създава предпоставки за влошаването на качеството на туристическата услуга.От АБТТА, съвместно с Българската Асоциация за алтернативен туризъм и Института за анализи и прогнози на информационната среда в туризма,  в което заявиха желание за консенсусно решение на спора и призоваха приетият план да бъде отменен.Сега от АБТТА изпратиха и ново писмо, в което вече открито не са съгласни с плана за управление на националния парк.От Асоциацията смятат, че решението е в противоречие с основните принципи за устойчиво икономическо развитие.В него се изразява позиция, че решението за бъдещето на най-големия ни ски курорт е взето извън професионалната общност на туроператорите, а проблемът е профанизиран до ниво „еколози срещу инвеститори\". АБТТА подчертава, че внушението „ако няма лифтове и ски, няма и туризъм\" е погрешно и опасно. Туроператорите предупреждават, че изграждането на втори лифт, без отчитане на всички фактори, създава предпоставки за влошаване качеството на туристическата услуга в Банско и реална заплаха за компрометиране на националното туристическо предлагане като цяло.И продължават:С отъждествяването на планинския туризъм само със ски туризъм, в последните години в България бяха неглижирани всички останали негови форми - пешеходен туризъм във всичките му разновидности, планинско колоездене, конен туризъм, наблюдение на птици, кафява мечка, муфлон и др., скално катерене и алпинизъм, както и останалите форми на приключенски туризъм - рафтинг, параглайдинг, каяци, спелеоложки и пр.В същото време, българският ски туризъм в Банско продължи да се развива екстензивно, създавайки огромен дисбаланс между легловата база със съществуващия капацитет на ски пистите, и оставяйки без развитие най- екологичните и изискващите най-скромни ивестиции форми на зимен туризъм като ски туринг, фрий райд, ски бягане.От АБТТА поставят и истинските въпроси за развитието на ски зоната в Пирин:•\t Какъв е капацитетът на съществуващите ски писти в Банско?•\t Какъв прираст на ски туристи по пистите на Банско може да се очаква след пускане на втори лифт и въвеждане в експлоатация на очакваната допълнителна леглова база от приблизително 20 хиляди нови легла?•\tКакви са стандартите за безопасно ски каране в съвременните ски курорти и как те биха били постигнати в България?•\tКакви мерки предвижда държавата за осигуряване на равностойна конкурентна среда при предоставяне на ски услуги (ски оборудване и ски уроци) и хотелски услуги, и предпазване от възможни злоупотреби с монополната собственост на ски съоръженията в ски курортите ни?Национален парк \"Пирин\" е уникален природен ресурс, включен в списъка на ЮНЕСКО, защитаващ световните богатства от човешко посегателство. От Асоциацията са категорични, че гласуваната промяна е в нарушение на Закона за защитените територии и Европейската директива за природните местообитания и създава реална заплаха за отпадане на националния парк от листата световно природно наследство на ЮНЕСКО.АБТТА призовава за отмяна на решението на МС и извършване на надлежни експертни оценки на въздействието на планираните промени в плана за управление на Национален парк Пирин и провеждане на широки обществени консултации по въпроса за изграждане на втори кабинков лифт в Банско, при пълно съобразяване с действащата национална и Европейска правна норма, с респект към националното природно наследство и с отчитане икономическите ползи за държавата и реалните интереси на местните общности\". ", "date": "2018.02.01", "title": "От туристическия бранш отново призоваха за отмяна на новия план за управление на парк \"Пирин\""}
{"url": "http://www.cross.bg/nyakolko-deloto-bili-1566842.html", "text": "/КРОСС/ Четири дни бяха определени за разпит на свидетели по делото за взривовете край пътен възел Петолъчката. Това са дните от 27 до февруари до 2 март, съобщава БНР.Близо 6 години след експлозията в базата за обезвреждане на боеприпаси осъдени няма. При взрива на 5 юни 2012 година загинаха трима работници и няколко пострадаха тежко.На разпоредителното заседание днес бяха отхвърлени исканията на защитата на тримата подсъдими делото да бъде прекратено и предадено на Районната прокуратура.Към обвиняемите бяха предявени искове за близо 3 милиона имуществени и неимуществени вреди. Решено беше процесът да е открит, с изключение на няколко съдебни заседания, където ще бъде представена класифицирана информация.Подсъдимите по делото  - собственикът на базата Десислав Делев, началникът на производството Иван Пеев и проектантът на взривните работи във фирмата Иван Табов са обвинени в причиняване на смърт по непредпазливост на трима души и телесни повреди на още няколко  работници при нерегламентирано унищожаване на боеприпаси.Според прокуратурата не е спазена технологията на унищожаване на боеприпасите и вместо те да бъдат взривявани, са били срязвани. Така са били нарушени безопасните условия на труд и се е стигнало фаталния взрив. ", "date": "2018.02.01", "title": "Четири дни ще разпитват свидетели за взрива край Петолъчката преди шест години"}
{"url": "http://www.cross.bg/iqos-filip-moris-1566821.html", "text": "/КРОСС/ Първият специализиран IQOS бутик отвори врати на 31-ви януари в столичния мол „Сердика\"  като част от стратегията на Филип Морис за изграждане на бъдеще без дим.На откриването на специалния бутик присъстваха представители на медиите и светските среди. Гостите бяха запознати в детайли с технологията на системата за нагряване на тютюн IQOS, както и с различните сортове висококачествен тютюн, използван в тютюневите блендове, разработени специално за оптимален процес на нагряване.През ноември миналата година Филип Морис пусна IQOS на пазара в България. Така страната ни стана 32-та държава, в която компанията обяви началото на най-голямата промяна в тютюневата индустрия към изграждане на бъдеще, в което новите революционни бездимни алтернативи ще заменят цигарите.„Днес вече близо 4 милиона мъже и жени по света избраха да спрат да пушат и да преминат към иновативните продукти, които имат потенциала да намалят риска в сравнение с пушенето. Радваме се, че можем да предоставим по-добър избор на близо 2,5 милиона пълнолетни потребители в страната\", заяви Джордж Маргонис, генерален мениджър на Филип Морис България на откриването на първия специализиран IQOS бутик.„Окуражени сме от силния интерес към продукта до момента, към науката и иновационната технология, които стоят зад него, и силно вярваме, че един ден ще дойде времето, в което бездимните алтернативи ще заменят изцяло цигарите за доброто не само на пушачите, но и на цялото общество\", допълни Маргонис.Зад създаването на иновативната система IQOS стоят над 10 години научни изследвания, извършени по международно признати стандарти от над 400 научни експерти в двата научно-изследователски центъра на компанията в Швейцария и Сингапур. От 2008 г. насам Филип Морис Интернешънъл инвестира над 3 милиарда долара в научна и развойна дейност. В разработката на революционната технология компанията си партнира с над 60 стартъп компании в Швейцария. Над 3000 са издадените патенти за иновативните компоненти на IQOS и бездимните продукти. Това нарежда Филип Морис като единствената тютюнева компания в топ 100 на световната класация по брой на получени нови патенти от Европейската патентна организация EPO.  ", "date": "2018.02.01", "title": "Филип Морис отвори първия специализиран IQOS бутик в България "}
{"url": "http://www.cross.bg/polsha-holokosta-izrael-1566822.html", "text": "/КРОСС/ Полският Сенат одобри в сряда вечерта спорен проектозакон за Холокоста, целящ да защити имиджа на страната, който обаче предизвика недоволството на САЩ и Израел, предава агенция „Франс прес\", цитирана от БНР.Проектът, предвиждащ глоби или затвор до 3 години затвор за местни и чужди граждани, нарекли нацистки концлагери „полски\" или замесили Полша в престъпленията на Третия райх, бе приет с 57 гласа „за\", 23 - „против\" и 2-ма въздържали се.Израелският премиер Бенямин Нетаняху обвини в неделя Полша, че се опитва да отрече историята, като подчерта: „Няма да се примирим с изопачаването на истината, пренаписването на историята или отричането на Холокоста\".Преди вота в Сената говорителят на Държавния департамент на САЩ Хедър Науърт изрази безпокойство, че ако се приложат законодателните текстове, те могат да накърнят свободата на словото и научните дебати. „Безпокоим се и от последиците, които може за има този законопроект за стратегическите интереси и отношенията на Полша, включително със САЩ и Израел\", добави тя.Полският Сенат прие без промени закона, който миналата седмица бе одобрен от долната камара на парламента. Президентът Анджей Дуда има 21 дни, за да го подпише и текстовете да влязат в сила.На теория Дуда може да наложи вето, но в понеделник той каза, че страната не може да отстъпи, защото има право да защити историческата истина, като добави, че е сащисан от острата отрицателна реакция на Израел.Полша бе атакувана и окупирана от нацистка Германия през Втората световна война, като даде 6 милиона жертви, включително 3 милиона евреи. Да се помага на евреи, дори като им се даде чаша вода, се наказвало със смърт в окупирана Полша.Над 6700 поляци, повече от всяка друг нация, са почетени от музея на Холокоста в Йерусалим „Яд Вашем\", като „праведници на света\" - титла давана на неевреи за опълчването им срещу нацистите.„Яд Вашем\" обяви, че е против полския законопроект, защото предполага замъгляване на историческата истина за помощта, която са получавали германците от полското население по време на Холокоста. Но посочи, че наричането на нацистките концлагери „полски\" е изопачаване на историята.Шефът на Американския еврейски комитет Дейвид Харис призова полските лидери да оттеглят законопроекта и да се фокусират върху образованието, а не криминализирането на неточни и вредящи изявления. ", "date": "2018.02.01", "title": "Полша прие закон за Холокоста и обтегна отношенията си със САЩ и Израел"}
{"url": "http://www.cross.bg/stydenti-rektor-mitev-1566823.html", "text": "/КРОСС/ Бившият ректор на Медицинския университет в София Ваньо Митев отхвърли обвиненията за нелегален прием на студенти в учебното заведение.Днес в Софийския градски съд започна делото срещу него, като той е обвинен, че е ръководител на организирана престъпна група (ОПГ), набирала чуждестранни студенти, които не отговарят на изискванията. Според обвинението те плащали по 40-50 000 евро, за да учат в МУ-София. По този начин те получават статут на постоянно пребиваващи в страна от ЕС, което предполага и заплаха за държавната сигурност. Според прокуратурата става въпрос за студенти от арабски произход, които са влизали в университета с изпит по английски, а те не знаят езика.\"Студентите са приети през 2017-2018 г. Това е абсолютно доказано. Направихме справка за тях, те сега са първи курс и вчера им започна изпитната сесия. Те досега не са се явявали на изпити. Всички са редовни студенти, всички до един са посещавали лекциите в предклиничния център. Няма такива, които да са отсъствали и да не са им заверени семестриалните\", заяви бившият ректор на Медицинския университет Ваньо Митев и уточни, че е бил ректор до 14 април 2016 г., което автоматично означава, че тези студенти са приети в учебното заведение след неговото напускане.Освен срещу Ваньо Митев са повдигнати обвинения и срещу други 5 лица, като всичките формират престъпната група, според прокуратурата, ръководена от бившия ректор.Митев е попитал разследващите защо това обвинение е срещу него. Пред медиите той каза, че очаква отговор. Той е направил проверката като е поискал картоните на студентите от МУ.\"Имам чувството, че прокуратурата и следствието трябва да обърнат внимание на този човек, който им подава информацията\", категоричен беше Митев и уточни, че няма представа кой е този човек, само предполага.„Не мога да си представя, че някой може да дава 50 000 евро, при положение, че изпитите са леки\", каза още бившият ректор, цитиран от news.bg.Той заяви, че ако тези студенти имат фалшиви документи, това лесно може да се разбере. По думите му, отговорността е на тези, които са се възползвали от документите.Ваньо Митев заяви и че по неговото управление Медицинският университет се е развил, а хонорарът, заради който е проверяван, е от платените му за 8 г. отпуски. Относно обвинението за екзотични екскурзии, той заяви, че е приготвил още 130 страници към АДФИ - колко е спечелил университетът от пътуванията.Анастас Циканделов - обвиняем, че е член на престъпната група, заяви, че неговата фирма и досега продължава да набира студенти за медицинските университети. По думите му, той набира около 350 студенти годишно.Фирмата на д-р Циканделов набира студенти за медицинските университети у нас.Студентите са отговаряли на изискванията на университета, като документите се проверявали от самия университет. Циканделов подозира атака срещу него.„Всеки един студент, който е бил при нас, е с проверени документи. Всеки е подписал декларация за истинността на документа\", уточни той.\"Кой през 2014-2018 г. приемаше документите в МУ-София? Учебен отдел.\", заяви той и уточни, че атаката не идвала от учебен отдел.По думите на Циканделов визираните 20 души, са абсолютно редовни и са с подписа на проф. Златков - новият ректор на МУ, а не на Ваньо Митев.Циканделов, който отправи репликата към прокурорите, че ще леят кървави сълзи, се извини на разследващите.", "date": "2018.02.01", "title": "Бившият ректор на Медицинския университет в София отхвърли обвиненията, че е приемал нелегално чужди студенти"}
{"url": "http://www.cross.bg/igri-sportisti-sochi-1566820.html", "text": "/КРОСС/ Спортният арбитражен съд в Лозана нанесе голям удар на Международния олимпийски комитет (МОК), одобрявайки или частично одобрявайки жалбите на 39 руски спортисти срещу доживотната забрана от олимпийското движение, предава news.bg.                                                                   МОК наложи забрани на руснаците заради злоупотреби с допинг проби по време на Зимните олимпийски игри в Сочи през 2014 г., след като независим доклад обяви, че руската държава е подкрепяла програма за допингиране на руските спортисти.\"Спортният арбитражен съд установи, че доказателствата, представени от МОК във връзка с този въпрос, нямат еднаква тежест при всеки отделен случай\", се посочва в изявлението на съда.\"При 28 казуса беше установено, че събраните доказателства са недостатъчни, за да се определи, че спортистите са извършили нарушение на антидопинговите правила. По отношение на тези 28 спортисти жалбите са одобрени, санкциите са анулирани и индивидуалните им резултати, постигнати в Сочи 2014, са възстановени\", постановяват от Арбитража.Така, благодарение на това решение, ще си върне 9 медала от Олимпийските игри в Сочи, които бяха отнети - 2 златни, 6 сребърни и 1 бронзов.\"В 11 казуса се установи, че събраните доказателства са достатъчни, за да се установи индивидуално нарушение на антидопинговите правила. Решенията на МОК по тези въпроси се потвърждават с едно изключение: спортистите са обявени за нередовни за следващото издание на Зимните олимпийски игри (Пьонгчанг 2018) вместо доживотна забрана от всички Олимпийски игри\", допълват от съда.", "date": "2018.02.01", "title": "Арбитражният съд отмени доживотните наказания на 39 руски спортисти, връщат им 9 медала от Сочи"}
{"url": "http://www.cross.bg/traditzii-obichai-bulgariya-1566824.html", "text": "/КРОСС/ Официалното откриване на българското председателство в Брюксел ще бъде днес в емблематичната зала „Бозар. Програмата на тържествения концерт съчетава значими произведения както от българската класическа музика и фолклор, така и от европейската музика в изпълнение на Софийската филхармония с диригент Найден Тодоров, хор \"Ваня Монева\" с диригент Ваня Монева, със специалното участие на сопраното Соня Йончева и пианиста Людмил Ангелов.В същото време, Рим ще се радва на изложбата \"Древни обичаи и традиции от България\", която също е част от културния календар на Българското председателство. 30 фотографии ще бъдат изложени в Галерия „Луче\" . Те са специално селектирани от Асоциацията на професионалните фотографи в България и показват колоритните български традиции и обичаи.Авторите на експозицята са 16. Двама от тях -  Ани Петрова и Евгени Димитров коментираха в предаването \"Преди всички\" по \"Хоризонт\", че това е третата европейска столица, в която гостува изложбата.„Надявам се да бъдем едни добри посланици на България, на българската култура и на българските традиции. Надявам се, че поне 10 души, които са влезли в тази изложба, ще дойдат в България да я видят на живо. За нас това ще бъде успех и ще сме си изпълнили мисията\", заяви Петрова.„Сюжетите покриват интересни хора, обичаи, традиции, носии от цялата страна. Изложбата не е консултирана с етнограф, но успява да предаде достатъчно от багрите и красотата на българските обичаи\", допълни Димитров. ", "date": "2018.02.01", "title": "Изложба показва колоритните български традиции и обичаи в Рим"}
{"url": "http://www.cross.bg/gurtziya-nimitz-sreshtata-1566819.html", "text": "/КРОСС/ Министърът на външните работи на Гърция Никос Коциас е предложил името „Република Горнамакедония\" на срещата с посредника на ООН Матю Нимиц, като приемливо решение на спора за името на бившата югорепублика, съобщава „Фокус\".Навярно, предложението, включващо термина „македония\" с малка буква, ще бъде съобщено на македонската страна от Нимиц.След завършването на разговорите в Гърция, днес посредник на ООН пристигна в  Македония.  Съгласно дневния ред, Нимиц вече започна срещата си с президента на Македония Георги Иванов, а директно след това той продължава с разговор с премиера Зоран Заев, министърът на външните работи Никола Димитров, както и с председателите на ВМРО-ДПМНЕ и ДУИ Християн Мицкоски и Али Ахмети.След срещата с Димитров е предвидено официално изявление за посещението и оценка на срещите.  ", "date": "2018.02.01", "title": "Гърция предлага Горнамакедония за ново име"}
{"url": "http://www.cross.bg/beshe-kadiffe-premierata-1566826.html", "text": "/КРОСС/ Атрактивен коафьорски спектакъл се състоя по повод премиерата на новата българска професионална боя за коса „Кадиффе\" (Kadiffe). Тя е създадена от коафьора Вили Боршукова, която покани екип от изявени фризьори, гримьори, маникюристи, дизайнери и модели да покажат тематични стрийт стайл, авангардни и официални визии. Събитието се състоя на 30 януари в хотел „Маринела\", а премиерата беше официално открита от проф. Любомир Стойков, председател на Академията за мода, който открои и най-важното за боята „Кадиффе\", създадена от фризьор за фризьор със 100% арганово масло и богата палитра от 91 цвята.Спектакълът за премиерата на „Кадиффе\" беше разделен в две тематични части и всеки модел дефилира с уникална, индивидуална прическа. Първата част на шоуто - стрийт стайл - обедини визиите в стил бунтарски рок, Candy и спортни. Прическите бяха с атрактивни допълнителни конструкции от коси, контрастни дължини и цветове - синьо, зелено, розово, огнено оранжево и червено, русо и неоново синьо. Рокерската тема беше затвърдена с дрехи от колекцията на Harley Davidson, които изразяват свободния дух, а моделите в спортен стил бяха с облекла от спортната линия Biliana Yotovska label.Във втората част на шоуто, която продължи след емоционално изпълнение на певицата Галияна Арсова, бяха показани официални и авангардни прически. Моделите с официалнaта тема показаха стилни кокове с много перли в косите и грима, които допълваха тоалетите в бяло и златно -  дело на дизайнерката Меги Петкова, носител на „Златна игла\" на Академията за мода. Авангардните прически бяха с допълнителни конструкции в различни форми, като разцъфнали цветя и др. Акцент беше модел с шапка от коса, създадена от Вили Боршукова специално за събитието.На финала на шоуто, дефилираха специалните гости: Мис България Наталия Гуркова, фитнес моделът Биляна Йотовска, Мисис България Милена Шаркова, Мис България Свят Вероника Стефанова и Мис Северозападна България и лице на „Магама\" - Лора Асенова. Всяка от тях беше облечена със уникален тоалет на дизайнера Христо Чучев. А за перфектната им визия допринесоха и разкрасителните процедури на „Продерма\" - официален партньор на събитието. Подготовката на всички модели за шоуто включваше и специалната терапия с арганово масло за пълно възстановяване на увредена и изтощена коса от луксозната кратка серия на „Кадиффе\". Маникюрът беше индивидуален за всеки модел и следваше тематиката на отделните части на вечерта.Сред гостите, които уважиха премиерата на „Кадиффе, бяха: Елена Кристиано, Маги Вълчанова, Лора Караджова, Бони, Боряна Баташова, Габриела Колева, Мая Цанкова, отличените с приза \"БГ модна икона 2017\" на Академията за мода - Капка Амзина и Йордана Димитрова, Биляна Тончева, Ирина Папазова, Мая Косева, Стела Йорданова, Мадлена Иванова, Рая Белева, Меги Савова, носителките на титлите Мисис България - Ради Орцева, Анелия Иванова, Росица Стойчева, Мариана Маринова, Анна Стефанова, Ирина Белчева, коафьорите Поли Гемеджиева, Асен Налбантов, Марин Хубенов Мърфи и други. ", "date": "2018.02.01", "title": "Коафьори се развихриха  за премиерата на \"Кадиффе\""}
{"url": "http://www.cross.bg/zapadnite-regiona-balkani-1566827.html", "text": "/КРОСС/ Министър-председателят Бойко Борисов и президентът на Европейската инвестиционна банка Вернер Хойер обсъдиха възможностите за сътрудничество по проектите за свързаност на Западните Балкани и Европейския съюз.По време на срещата им в Брюксел премиерът аргументира необходимостта от партньорство, което да доведе до резултати, подпомагащи развитието на региона. Борисов даде пример с инициативите на Световната банка и Европейската банка за възстановяване и развитие. Той посочи, че срещата в София през декември с лидерите на страните от Западните Балкани, организирана от СБ, е завършила с конкретни финансови ангажименти. Предстоят и разговори по темата в Лондон с ръководството на ЕБВР.Вернер Хойер коментира, че интересът към региона е голям и от ЕИБ разглеждат дигиталната свързаност като основен приоритет. Той пое ангажимент от името на ръководството на банката да помагат за успеха на Българското председателство и неговите приоритети, които оцени високо.ЕИБ е банката, с която в България работим перфектно. За нас ще бъде чест, ако сте наши партньори по темата за Западните Балкани. Свързаността на инфраструктурата в региона е основа за неговото развитие и за европейската перспектива на страните, посочи премиерът Борисов. Той изрази готовност да запознае ръководството на ЕИБ с индивидуалните потребности в областта на инфраструктурата на всяка една държава и подчерта изключителната важност не само за региона, но и за цяла Европа, на трансевропейските коридори, чието изграждане се нуждае от допълнително финансиране. ", "date": "2018.02.01", "title": "Премиерът Борисов и президентът на ЕИБ обсъдиха сътрудничеството за свързаността на Западните Балкани"}
{"url": "http://www.cross.bg/septemvri-kmeta-rachev-1566825.html", "text": "/КРОСС/ Срещу кмета на община Септември Марин Рачев ще бъдат повдигнати две обвинения. Това съобщи на пресконференция в Общината говорителят на главния прокурор Румяна Арнаудова, предава „Фокус\".\"Разследването на Специализираната прокуратура е започнало в края на ноември миналата година. Корупционно престъпление от кмета на община Септември. Към настоящия момент той е задържан по Закона за МВР. В рамките на утрешния ден Специализираната прокуратура ще повдигне обвинение на лицето за две престъпления към този момент и те са умишлена безстопанственост по отношение на седем сделки. Второто обвинение, за което са събрани доказателства, е сключване на неизгодна сделка. Имот, който като кмет е закупил от едно дружество, чийто собственик е бил той преди\", обяви Арнаудова.Тя уточни, че първото обвинение е за умишлена безстопанственост по чл. 219, ал. 3 от Наказателния кодекс, като обясни, че става дума за 7 сделки, при които са сключени договори по реда на Закона за обществените поръчки от месец март 2016 г. до месец март 2017 г. Кметът Марин Рачев не е упражнил достатъчен контрол върху длъжностно лице, което е извършвало строително-монтажни работи. Тези дейности са извършени некачествено или непълно от дружество, собственик на което е роднина на кмета. Изписвани са средства за ремонти на улици както в град Септември, така и в село Семчиново, като са нанесени щети за около 100 хил. лева.Второто обвинение е за сключване на неизгодна сделка през март 2017 г., когато кметът е закупил от дружество имот, който преди това е ползвал (преди да бъде кмет), на стойност, надвишаваща със 100 хил. лева стойността на имота. Освен кмета Марин Рачев, ще бъде разследвано и цялото му семейство, уточни административният ръководител на Специализираната прокуратура Иван Гешев.\"Предмет на разследване ще бъде цялото родословно дърво на кмета, защото свързаните с него фирми, които са доста и не мога да ги изредя всичките и да ги възпроизведа правилно към този момент, са управлявани, представлявани, собственост на втори братовчедки, съпруги и всякакви други, които в момента не мога да ги възпроизведа. Така че по тази линия, в последните две години, те са получили обществени поръчки по реда на Закона за обществените поръчки. Строително-монтажни дейности и работи са извършени за над 13 милиона лева\", коментира Гешев.По-рано днес  мобилизира над 50 полицаи, които нахлуха в сградата на Община Септември. Бяха извършени обиски, иззети документи от кабинетите на кмета и администрацията, бяха претърсени и частни домове. Накрая Рачев бе отведен от маскирани полицаи.Марин Рачев бе избран за кмет на Септември на Местните избори през 2015 г., като бе издигнат от квотата на ГЕРБ. Както е известно през миналата година председателят на Общинския съвет в Септември Лазар Влайков, пък бе отстранен, след като с негово оръжие дете бе уби ресторантьор. Споменатото село Семчиново, пък от вчера е официално е без кмет, след като , който бе обвинен за трафик на хора и сексуална експлоатация на жени в Испания.", "date": "2018.02.01", "title": "Задържаха кмета на Септември"}
{"url": "http://www.cross.bg/period-prehodniya-tereza-1566828.html", "text": "/КРОСС/ Британският премиер Тереза Мей, която е на посещение в Китай, заяви, че гражданите на Европейския съюз няма да бъдат третирани по същия начин по време на преходния период след планирания на 29 март 2019 година Брекзит.Вестник „Гардиън\" писа, че с изявлението си Тереза Мей е поляла със студена война останалите 27 страни-членки от ЕС, предава БНР. Британският премиер определено се подготвя за нов сблъсък с Брюксел, след като заяви, че европейските граждани, които пристигат на Острова по време на преходния период, няма да получат същите права като пристигналите по-рано. Това може да означава въвеждане на  задължителни разрешителни за работа, регистрация при пристигане и ограничения при получаването на помощи.Макар и да каза, че подробностите са въпрос на договаряне при подновяването на преговорите, включващи преходния период, Тереза Мей изтъкна, че британците не са гласували за Брекзит, за да не се променя нищо след напускането на ЕС. Аргументът на Тереза Мей е, че хората, пристигащи след 29 март 2019 година трябва да имат други очаквания, защото вече знаят, че Великобритания напуска ЕС.Сигналите от Брюксел са, че твърдо ще бъде блокиран всеки опит да се разводняват четирите основни свободи в организацията, включително правото на свободно движение по време на преходния период. ", "date": "2018.02.01", "title": "Тереза Мей се закани: Гражданите на ЕС ще бъдат третирани различно по време на преходния период след Брекзит"}
{"url": "http://www.cross.bg/evropa-glava-podcherta-1566857.html", "text": "/КРОСС/ Българската общност в Белгия присъства не само символично в обществения живот на страната. Вие пренасяте в сърцето на Европа нашата идентичност, вековна култура, традиции и  духовност. Това заяви президентът Румен Радев на среща в Брюксел с представителите на българската общност в Белгия. В срещата участва и вицепрезидентът Илияна Йотова.„Срещаме се с нашите сънародници, където и да отидем по света. Това е не само наше задължение, но и огромно удоволствие, защото вие сте най-добрите ни посланици по света\", подчерта държавният глава.По думите на президента тази година е белязана от Българското  председателство на Съвета на ЕС, а това означава неминуемо и фокусиране на вниманието върху България - освен върху политическите процеси, дебати и административните формалности, но и върху нашите традиции и  история.„Заедно с вас носим призванието да покажем най-доброто като българи и европейци\", посочи президентът.Държавният глава благодари на сънародниците ни и на културните организации в Белгия, на Българската православна църква, на най-старото българско училище „Пейо Яворов\", на училищата в Гент и Антверпен, както и на фолклорните танцови състави, за последователните им усилия за съхраняване на българщината.В отговор на въпрос за предстоящите събития в страната ни, свързани с отбелязването на 140-годишнината от Освобождението на България, държавният глава посочи, че по повод националните чествания на Трети март предстои посещение в България на руския патриарх Кирил.Запитан за геополитическите измерения на Европейската сигурност, президентът Радев подчерта, че освен мерките за сдържане и изграждане на отбранителни способности, Европа трябва да води диалог с големите си съседи - и с Русия, и с Турция. Държавният глава подчерта, че приветства този диалог, както и редица европейски лидери. „Не трябва да търсим конфронтацията, трябва да търсим къде са конфликтните отношения и проблемите, да ги решаваме чрез диалог, да намаляваме риска, за да гарантираме мирна и стабилна Европа\", заяви Румен Радев.В отговор на въпрос за създаването на мащабна интернет-платформа, която да свързва България и сънародниците ни зад граница, вицепрезидентът Илияна Йотова подчерта, че за нейното изграждане разчита на подкрепата на създадения Обществен съвет при президентската институция, на университетски преподаватели, членове на БАН, журналисти и общественици. „Разбира се, стъпваме на стратегията, която вече е била приета от българската държава преди повече от две години и половина, защото смятаме, че добрите неща, които са направени не бива да бъдат забравени, а да бъдат надграждани\", добави вицепрезидентът. ", "date": "2018.02.01", "title": "Румен Радев благодари на сънародниците ни в Брюксел, че пренасят в сърцето на Европа българската идентичност, култура и духовност"}
{"url": "http://www.cross.bg/raketa-satelita-rysiya-1566845.html", "text": "/КРОСС/ Русия успешно изстреля ракета с 11 сателита от космодрума \"Восточни\", съобщиха от „Роскосмос\".Това бе трети успешен пуск от новия космодрум. Това е и първата изстреляна от Русия ракета през 2018 г. При неуспешна мисия в края на ноември 2017 г. Русия изгуби сателит за метеорологично време часове след изстрелването на ракетата. Също така бяха изгубени 18 товара на институции и компании от Канада, САЩ, Япония, Германия, Швеция и Норвегия.Изстреляната днес ракета е натоварена с два основни руски сателита за наблюдение и девет американски и германски.Вицепремиерът Дмитрий Рогозин обяви, че са установили контакт с руските сателити Канапус-V.Днешната мисия първоначално беше планирана за декември 2017 г., но заради инцидента през ноември беше отложена за началото на тази година.През април 2016 г. беше проведено първото изстрелване на ракета от \"Восточни\". На събитието присъства руският президент Владимир Путин.\n\t\t\t\t\t", "date": "2018.02.01", "title": "Русия с трето успешно изстрелване от новия космодрум, прати в орбита 11 сателита (видео)"}
{"url": "http://www.cross.bg/yankov-standarti-ombydsmana-1566814.html", "text": "/КРОСС/ В България трябва да има правозащитна институция, която да работи в съответствие с най-високите стандарти на ООН за защита правата на човека и тази инициатива заслужава подкрепа. Това ще допринесе за издигане авторитета на държавата ни и ще даде гаранции на българските граждани, че за техните права работи институция с най-висок статут.\" Това заяви депутатът от БСП Красимир Янков от парламентарната трибуна, по време на обсъждането на Закона за изменение и допълнение на закона за омубдсмана.- Още през 1993 г. Общото събрание на ООН приема с резолюция т.нар. „Парижки принцип\" или Принципи за статута на националните институции и правозащитни организации. Според тези стандарти институцията на омбудсмана в България е акредитирана със статут „Б\" , като \"А\" е най-висок, а „С\" най-нисък според тези стандарти.- Според предложените изменения и допълнения разглеждани днес в пленарна зала, ще се даде възможност на законодателството да се доближи до най-високите стандарти според Парижките принципи и закона да отговори по-адекватно на изискванията, статута и правомощията на национален орган отговарящ за защитата на правата на българските граждани, какъвто е омбудсманът.- Според Красимир Янков промените в закона, ще осигурят повече прозрачност в работата на омбудсмана и неговия екип и ще гарантират, предвидените правомощия по Конституция на този орган.- Янков припомни в изказването си, че битката на омбудсмана срещу монополите е добре известна. Според депутата от БСП „Кампаниите за защита на потребителските, социални и трудови права на гражданите са знакови за работата на обществения защитник\". Според него обаче в сега действащия закон не e отразено изцяло конституционната разпоредба за защита на всички права и свободи на гражданите на страната.- Янков обоснова своята подкрепа запредложените промени в Закона за омбудсмана, като ги нарече „навременни и с важно значение и в национален и в международен аспект за работата на обществения защитник\".", "date": "2018.02.01", "title": "Янков: Правата на гражданите са въпрос с първостепенно значение"}
{"url": "http://www.cross.bg/evrofytbol-gabriela-postigna-1566809.html", "text": "/КРОСС/ Талантите на „Еврофутбол\" - джудистът Ивайло Иванов и състезателката по спортна гимнастика Грета Банишка станаха Спортист № 1 съответно при мъжете и жените на обединени спортни клубове ЦСКА за 2017 г. Наградите им бяха връчени от известния български боксьор Кубрат Пулев. Ивайло Иванов печели приза за втора поредна година.Друг спортен талант на „Еврофутбол\" за миналата година - биатлонистът Антон Синапов, постигна успех в индивидуалната надпревара на 20 км. на Европейското първенство по биатлон в Италия, като завърши 10-и от 110 състезатели. Българският отбор зае 15-о място в крайното класиране.16-годишната Габриела Антова, която освен Спортен талант на „Еврофутбол\" за 2017-а, е също и майстор на световната федерация по шах ФИДЕ, постигна реми в среща със световната шампионка по шах Антоанета Стефанова. Това стана по време на един от най-силните открити турнири по шахмат в света за годината, който се провежда от 23 януари до 2 февруари в Гибралтар - Великобритания. В мастърса редом с Габриела играят едни от най-известните имена в шахмата - Левон Аронян, Хикару Накамура, Василий Иванчук, гросмайстор Антоанета Стефанова, Александра Костенюк, Мария Мизичук  и много други призьори от европейски и световни първенства.Участието на Габриела Антова на този престижен форум е свързано с амбициите й да атакува призовите места не само в детско-юношеския шахмат, но и в женския. ", "date": "2018.02.01", "title": " Таланти на \"Еврофутбол\" станаха Спортисти на годината"}
{"url": "http://www.cross.bg/zanchev-transport-velik-1566813.html", "text": "/КРОСС/ Провеждането на целенасочена и устойчива политика е основата за изграждането на една финансово стабилна, ефективна и безопасна железопътна система. Това заяви заместник-министърът на транспорта, информационните технологии и съобщенията Велик Занчев при откриването на кръгла маса в Брюксел на тема „Финансиране на железопътния транспорт в контекста на многогодишната финансова рамка след 2020 година\". Това е първото официално събитие в сектор „Транспорт\" от календара на Българското председателство на Съвета на Европейския съюз.Заместник-министър Занчев запозна участниците с постигнатите резултати в последните години по отношение на модернизацията на железопътната мрежа с европейско и национално финансиране. Той изрази ясната позиция за важността, проектите по  Трансевропейската транспортна мрежа (ТЕN-T) да останат сред основните приоритети на държавите-членки за развитие на инфраструктурата след 2020 г.„Развитието на железопътния транспорт е възможно чрез осигуряването на устойчиво финансиране за сектора, с ясни и измерими резултати\", отбеляза още заместник-министър Занчев.От съществено значение за България е да продължи прилагането на грантове за реализирането на проекти за модернизацията на физическата инфраструктура по ТЕN-T. Друга важна задача за разширяването на мрежата е изграждането на сухопътните връзки към страните от Западните Балкани, които ще подобрят транспортната свързаност в Югоизточна Европа, допълни Велик Занчев.Във форума участваха еврокомисарят по мобилност и транспорт Виолета Булц, генералният директор на Общността на Европейските железопътни и инфраструктурни компании (CER) Либор Лохман, генералният директор на (UNIFE) Филип Ситроен, ръководителят на Оперативна програма „Транспорт и транспортна инфраструктура\" Галина Василева, представители на Европейската комисия и Европейския парламент, както и други експерти.", "date": "2018.02.01", "title": "Зам.-министър Велик Занчев: Провеждането на целенасочена и устойчива политика е основата за стабилна железопътна система"}
{"url": "http://www.cross.bg/byudzheta-yanyari-palata-1566811.html", "text": "/КРОСС/ Имаме сериозно основание да смятаме, че правителството на Бойко Борисов е нарушило Закона за бюджета с разпределението на средствата в края на миналата година и в началото на 2018 г. Това заяви по време на брифинг в парламента народният представител от ПГ на „БСП за България\" проф. Румен Гечнев.Той съобщи намерението на групата да иска решение на парламента за възлагане на Сметната палата да извърши одит на допълнителните разходи и трансфери по бюджетите на първостепенните разпоредители с бюджет, одобрени с постановление на Министерския съвет за периода 10 май 2017 г. - 31 януари 2018 г., предава „Фокус\".„Народното събрание е институцията във всяка демократична държава, което утвърждава бюджета, прави го в закон, а този закон трябва да бъде изпълняван стриктно. Никакви премиери и отделни министри не могат да преформатират бюджета и да преразпределят средства, в нарушение с принципите и духа на Закона за бюджета\", заяви Румен Гечев.„Управляващите трябва да престанат да правят комбинации в бюджета, така че да задържат разходите до края на годината. В края на 2017 г., ноември и декември, те разпределиха стотици милиони левове. Какъв е трикът на управляващите? Цяла година ни проглушават за излишъци в бюджета заради това, че те не харчат 2,5 млрд. лева няколко години вече капиталови разходи. Задържат огромни средства, стотици милиони, с които лишават българските фирми, малки и средни. Тези пари не влизат в икономиката и на тъмно, накрая на годината, изведнъж си ги разпределят, след като цяла година за отчитали псевдобюджетни излишъци\", допълни той.Според него правителството прави същото и от началото на тази календарна година.„Искаме обект на одита на Сметната палата да бъдат именно тези постановления на Министерски съвет, които утвърждават разходи, извън определените в държавния бюджет\", допълни зам.-председателят на парламентарната група на БСП Жельо Бойчев. „Изпаднахме в абсурдната ситуация, по предложение на Министерски съвет, управляващото мнозинство на ГЕРБ да одобри държавния бюджет за 2018 г., това става месец декември, и да не бъде прието нито едно предложение на БСП, а буквално от 2 януари премиерът да изпълни всички предложения на БСП, само че без да са разписани в бюджета\", коментира Жельо Бойчев.По думите му премиерът е раздал по този начин няколкостотин милиона лева.„Ако сложим януари 2018 г., нашите груби изчисления показват, че става въпрос за близо 2 млрд. лева\", каза още Жельо Бойчев и подчерта, че именно това е причината БСП да иска сметната палата да направи одит.„Сумата е значителна\", аргументира се още той.По думите му притеснението на БСП се състои най-вече в това, че не се спазва приет от парламента закон.„Не може да приемеш бюджет декември месец за 2018 г. и още януари месец да го нарушиш. Когато там не си разписал 100 млн. лева за сектор „Сигурност\" и не си приел предложенията на опозицията, а премиерът еднолично решава да дофинансира сектора, това решение какво е? Когато докарахме дотам да се веят черните знамена на Българската академия на науките и не беше прието предложение, януари беше прието допълнително решение с трансфер. Софийският университет, църквите - буквално още първия месец. Това обезсмисля ролята на парламента като орган, който дебатира и приема бюджета\", заяви още Жельо Бойчев. ", "date": "2018.02.01", "title": "БСП иска одит от Сметната палата на решения на правителството, заподозря го, че нарушава закона"}
{"url": "http://www.cross.bg/rabotnitzi-germaniya-kompanii-1566810.html", "text": "/КРОСС/ Индустриални работници в Германия започнаха втора 24-часова стачка в четвъртък, искайки по-добро заплащане за труда си и намаляване на работното време.Сред най-засегнатите компании са големите автомобилни производители като Volkswagen и Ford, предава „Ройтерс\", цитирана от „Фокус\".Профсъюзът IG Metall призова за целодневна стачка и в петък, като последно предупреждение преди да предприеме по-мащабни действия, които могат да нанесат непоправими вреди на компании, нуждаещи се от ежедневна доставка на автомобилни части и други компоненти.Окуражени от най-големия икономически растеж на Германия за последните 6 години и рекордно ниската безработица, IG Metall поискаха 8-процентно увеличение на заплатите през следващите 27 месеца за 3,9 милиона работници в сферата на металургията в Германия.Профсъюзът поиска и намаляване на работната седмица от 35 до 28 часа за работници, които трябва да се грижат за малки деца, възрастни или болни роднини и да могат да се върнат към пълно работно време след две години.Работодателите предложиха увеличение с 6,8%, но отхвърлиха исканията за намаляване на работното време, освен ако не получат правото да увеличат работните часове, когато това се налага.От профсъюза съобщиха, че около 68 хиляди работници от 80 компании, включително производителят на камиони MAN и дилърът на авточасти ZF Friedrichshafen са спрели работа в сряда, а до петък се очаква към стачката да се включат до около 260 компании, включително още автомобилни концерни като Daimler и Porsche.Икономическият институт DIW изчисли, че стачките може да струват на компаниите по 62 милиона евро на ден, ако се приеме, че около 50 хиляди работници спрат да работят.Профсъюзът и работодателите са оставили вратата за продължаване на преговорите помежду си отворена, след като планираните стачни действия завършат в петък, но всяка от тях поиска от другата да покаже по-голямо желание за компромиси. ", "date": "2018.02.01", "title": "Нова голяма стачка засегна автомобилните производители в Германия"}
{"url": "http://www.cross.bg/energiya-yslygi-transport-1566816.html", "text": "/КРОСС/ Все повече компании закупуват с грижа за околната среда 100% електроенергия от възобновяеми източници за своите нужди. В края на месец януари ЕНЕРГО-ПРО Енергийни Услуги връчи удостоверение за 100% зелена енергия на DB Cargo България, собственост на Deutsche Bahn AG. Компанията предлага услуги в сферата на железопътния транспорт.„Железопътният транспорт на товари щади околната среда, защото работи с електрическа енергия, за разлика от другите видове транспорт. Решението ни да използваме изцяло зелена енергия за нашите товарни дейности е още една стъпка за постигане на устойчиво развитие на българския и европейския железопътен транспорт\" - заяви инженер Любомир Гарчев - Изпълнителен директор на DB Cargo България.DB Cargo България се стреми към намаляване на въглеродните емисии и към редуциране на шума в транспортната си дейност. Същевременно компанията работи активно за да върне по-голямата част от използваните материали и ресурси обратно в цикъла на употреба, като по този начин увеличава нивото на рециклиране.„ЕНЕРГО-ПРО подкрепя екологичното производство на електроенергия и използването й във всички сфери на бизнеса. Компанията работи активно за постигането на определен дял на енергията от възобновяеми източници в общото производство на електроенергия с цел подобряване на климата и ограничаване на вредните емисии в атмосферата.\" - каза при връчването на удостоверението Боян Кършаков, управител на ЕНЕРГО-ПРО Енергийни Услуги.Удостоверенията за зелена енергия се базират на съществуващи Гаранции за произход, издадени от Агенция за устойчиво енергийно развитие, които са собственост на ЕНЕРГО-ПРО Енергийни Услуги. Те имат уникален номер, определен срок на валидност и се водят в публичен регистър, който е със свободен достъп и се намира на интернет страницата на компанията. ", "date": "2018.02.01", "title": "DB Cargo България получи удостоверение за зелена енергия от ЕНЕРГО-ПРО Енергийни Услуги"}
{"url": "http://www.cross.bg/ychilishta-oblast-nyama-1566817.html", "text": "/КРОСС/ Поради обявена грипна епидемия в 887 училища в страната днес няма да има учебни занятия, съобщават от Министерството на образованието и науката. Така броят на затворените заради грипа училища продължава да се увеличава, като това е нов рекорд след вчерашните 873 школа, които не функционираха.За 138 училища в област Бургас грипната ваканция продължава до 2 февруари включително.В София - град  276 училища  също няма да учат до 2 февруари.40 училища в област Сливен и 71 училища в област Русе са в грипна ваканция.В област Варна всичките 122 училища няма да учат до 2 февруари.В 61 училища в област Монтана има грипна ваканция.Обявена е грипна ваканция за 60 училища в област Хасково и за 44 училища в област Ямбол.В област Кюстендил 41 училища няма да учат също до 2 февруари.В 12 училища няма да се учи днес в област Враца.В област Пловдив няма да има учебни занятия в 15 училища в община Карлово и в 4 училища в община Сопот.В област Видин е преустановен учебният процес в СУ „Св. Св. Кирил и Методий\", град Брегово, а в област Плевен  в 2 училища - СУ „Св. Св. Кирил и Методий\", гр. Пордим и Обединено училище „Никола Вапцаров\", село Вълчитрън.От 3 до 6 февруари включително учениците в цялата страна са в междусрочна ваканция.", "date": "2018.02.01", "title": "Броят на затворените училища заради грипа продължава да нараства - вече са 887"}
{"url": "http://www.cross.bg/ohrana-durzhavata-obshtestvoto-1566818.html", "text": "/КРОСС/ Със създаването на възможност общините да си наемат частна охрана, управляващите, които обещаваха във всяко село полицай, на практика казаха на  хората, че не могат да  разчитат на държавата и МВР. Това заяви в ефира на БТВ Румен Петков - член на ИБ на АБВ.По думите му в обществото  е натрупано сериозно напрежение, което се засилва и заради нестабилността на системите за сигурност в България.„Има една обстановка на несигурност, серия протести и то в ключови системи за сигурността, като започнем от служителите в МВР и стигнем до служителите, ангажирани със съдебната охрана. Това са все проблеми, които показват липса на държава. И тук още не поставям на дебат проблема, че общините могат да си наемат частни фирми за охрана. Това, както нашият председател на АБВ Константин Проданов посочи, означава, че държавата казва: „Нас не ни търсете, оправяйте се\".„Не можеш в продължение на месеци да обясняваш как във всяко село ще поставиш полицай и накрая, разбирайки, че си лъгал съвършено съзнателно обществото, да кажеш: „Не бе, няма да е така, затова сега си наемайте частни служби за охрана\". Не можеш да управляваш държавата по този начин. Приел си бюджет на тази държава и един месец по-късно да кажеш: „Ето ви 100 милиона, млъкнете\". На този принцип се дават 100 милиона на полицаите, 20 милиона на БАН, 10 милиона на Софийския университет и това всичко се прави зад гърба на парламента. Това е толкова брутален начин на управление! А колко милиона ще дадат на съдебната охрана? Не се прави така. Ние от АБВ затова се опитваме да обясним на обществото, че този начин на управление - лъжа, а после опит за затъкване на устата с определено количество пари и намиране на палиативно решение на проблемите - е неправилен\", категоричен бе Петков.По думите му възможността частни фирми да охраняват цели общини, на практика поставя огромна въпросителна върху  дейността на МВР по места, а създава и друга сериозна опасност срещу демократичните устои на държавата.„В МВР има забрана за политическа ангажираност под каквато и да било форма. Една частна фирма обаче няма такава забрана. Това, например, може да ни гарантира вечни кметове\".Встрани от темата Петков коментира и поредните разкрития, предоставени от силовите ведомства, около едно от показните отвличания в България, извършено през отминалата 2017 г. По думите му в подобни случаи трябва да се подхожда много внимателно, защото едно прибързано изнасяне на непълна, недоуточнена информация пред обществото, по който и да е случай, може да навреди сериозно на работата на разследващите органи и да спомогне на престъпниците да се укрият от правосъдието.„По отношение на разкритията около отвличането, моето разбиране е, че когато се тръгва от периферията към центъра, рядко ще се стигне до самия център. Защото този подход го предизвестява, и съответно, този „център\" ще вземе мерки да не бъде тук\".„Мисля, че, образно казано, въздуха в свирката трябва да бъде пообран. Това, че сме в председателство не означава, че постоянно трябва да демонстрираме мащабност и постоянно трябва да показваме разкриване на не съвсем доразкрити престъпления и то с цената на груби спекулации. Защото един такъв подход може и да има временен положителен ефект за пред публиката, но трайния ефект остава друг. Онзи ден отново имаше регулярна пресконференция на МВР и аз не мисля, че постоянният им контакт с медиите дава нещо полезно и на обществото, и на държавата. Когато се подава една информация, зад нея трябва да стои твърда, необорима фактология. А когато  се коментират такъв тип тежки престъпления, каквито се случиха напоследък, а в последствие се оказва, че някак си институционално се олеква пред публиката, не е добре\". ", "date": "2018.02.01", "title": "Румен Петков: Протестите в сектор \"Сигурност\" показват липса на държава"}
{"url": "http://www.cross.bg/septemvri-obshtina-obshtina-1566798.html", "text": "/КРОСС/ Специализирана акция се провежда в момента в Община Септември. Над 50 полицаи извършват претърсвания в кабинетите на сградата на общината и частни домове, съобщава БНР.Операцията е на Специализираната прокуратура, заради което от полицията отказаха коментар. В нея участва и Бюрото за защита на свидетили към главния прокурор Сотир Цацаров.От месец август кметът на община Септември Марин Рачев е с повдигнато обвинение за данъчно престъпление и за нарушения на закона за обществени поръчки. С тях са нанесени щети на община Септември за 13 милиона лева.След сигнал на гражданското сдружение \"Да спасим община Септември\" и по разпореждане на главния прокурор Сотир Цацаров в общината имаше редица проверки. Те са от Агенцията за финансов контрол и СГП. По неофициална информация и  при тях са открити множество нарушения.  Документите от проверките бяха предадени на специализираната прокуратура по компетентност за повдигане на обвинения срещу кмета Рачев.\"В момента на територията на Община Септември Специализираната прокуратура провежда интензивни процесуално-следствени действия по досъдебно производство за корупционно престъпление. С предварително разрешение от Специализирания наказателен съд се извършват претърсвания в служебни помещения в сградата на Община Септември и в лични домове и офиси на търговски дружества\", обяви говорителят на главния прокурор Румяна Арнаудова пред \"Фокус\".След като бяха иззети множество документи, накрая кметът Марин Рачев бе изведен от маскирани полицаи.\"Не съм задържан. Не са ми повдигали никакво обвинение. Оказвам пълно съдействие на прокуратурата, не съм нарушил закона и вярвам в справедливия български съд\", заяви самият той, като уточни, че го водят за разпит. ", "date": "2018.02.01", "title": "Спецоперация в Община Септември, обискират се кабинети и частни домове"}
{"url": "http://www.cross.bg/avtomobil-simitli-blagoevgrad-1566797.html", "text": "/КРОСС/ Тежка катастрофа между тир и лек автомобил затвори главен път Е-79 между Благоевград и Симитли. Инцидентът е станал на 500 метра след разклона за село Железница в посока Симитли.Инцидентът става около 2:30 часа тази нощ.Лекият автомобил е навлязъл в насрещната лента. Идващият насреща му ТИР, за да избегне челен удар, се е ударил в мантинелата, след което влекачът се е завъртял и е затворил напълно пътното платно. В резултат на катастрофата в участъка по пътя е разлято гориво.Пътят в района е бил затворен за движение, като товарните автомобили са изчаквали на място, а леките са отклонявани по обходен маршрут. Към този час движението е възстановено.В лекия автомобил е пътувал само 45-годишният водач, който е в болница в Благоевград с фрактури на крайниците, натъртвания в гръдната област и контузия на главата, но без опасност за живота. ", "date": "2018.02.01", "title": "Тежка катастрофа затвори Е-79 през нощта"}
{"url": "http://www.cross.bg/dobrev-delyan-osnovanie-1566800.html", "text": "/КРОСС/ БСП призова председателя на парламента Цвета Караянчева да изпълни решението на Конституционния съд и да отстрани Делян Добрев от залата, предава „Фокус\".„Г-жо председател на Народното събрание, влезте в ролята си и отстранете от пленарна зала Делян Добрев\", каза в процедура депутатът от БСП Георги Гьоков.Той обясни, че на основание, решение №2 от 30.1.2018 година на Конституционния съд, по конституционно дело №8 от 2017 година, Делян Александров Добрев трябва да бъде отстранен от заседателната зала, защото на основание същото това решение, той не е народен представител.„Председателят на НС да даде указания на квесторите да не допускат г-н Добрев до заседателната зала\", допълни Гьоков.Отстраняването не бе осъществено.\"Нямам основание да изведа Делян Добрев от зала. Делян Добрев е с действащ мандат\", обяви Цвета Караянчева.", "date": "2018.02.01", "title": "БСП поиска отстраняването на Делян Добрев от парламента"}
{"url": "http://www.cross.bg/zlatkov-toni-adrian-1566799.html", "text": "/КРОСС/ Простили сме на извършителите. Това обяви Тони Златков, бащата на отвлечения през миналото лято Адриан в сутрешния блок на БТВ.Както вече е известно  за съпричастност към отвличането на Адриан Златков. Стана ясно, че те само са помагала на похитителите, но не те са отвлекли сина на бизнесмена.Тони Златков отговори отрицателно на въпроса дали се е опитвал сам да разбере кой е извършил престъплението.„В моя манталитет реванш или отмъщение не съществува. Въобще не се интересувам от това. Лично ние сме простили и гледаме напред. Не искаме да се връщаме, искаме час по-скоро да забравим всичко\", подчерта бащата.Той не разкрива и колко е платил за свободата на сина си.„Подписал съм декларации, че не може и не трябва да огласявам такава информация\", обясни Златков.След случилото се цялото му семейство е с охрана. По думите му е нормално животът им да се промени след такъв стрес и шок.„Все пак се опитваме да забравим и да гледаме напред и да живеем нормалния живот, който винаги сме си водили\", посочи Тони Златков.„Смятам, че тези, които са извършили това деяние срещу Адриан, ще бъдат открити. Вярвам го истински, вярвам го още от първия ден, когато видях как действат институциите\", допълни той.  ", "date": "2018.02.01", "title": "Тони Златков: Вече сме простили на похитителите на сина ми, не търся отмъщение"}
{"url": "http://www.cross.bg/rysiya-denya-teroristichen-1566801.html", "text": "/КРОСС/ Руската Федерална служба за сигурност предотврати терористичен акт. Това съобщиха от институцията, след като е бил неутрализиран атентатор в Нижни Новгород.Въпросният терорист е бил член на „Ислямска държава\" и е планирал атентати в деня на изборите за президент в Русия. Той е оказал „въоръжена съпротива\" и е ликвидиран от служителите на ФСБ.При претърсването на жилището му са открити самоделно взривно устройство с голяма мощност, компоненти за сглобяването на още няколко бомби, огнестрелни оръжия и боеприпаси.От ФСБ уточниха, че терористът е бил граждани на „една от съседните държави\" на Русия. ", "date": "2018.02.01", "title": "В Русия предотвратиха терористичен акт, готвен за деня на президентските избори"}
{"url": "http://www.cross.bg/bulgariya-anastasova-perioda-1566802.html", "text": "/КРОСС/ „Нашата парламентарна група и БСП никога не сме били против - развитието на България през периода на социализма да се изучава, но равнопоставено с останалите периоди. В тази програма цели 11 века от развитието на България се изучават  в 15 теми, Възраждането, което също е един доста сериозен времеви период - в 12.  45-те години от социалистическото развитие на България - в 9 теми, а последните 30 години от прехода - в 8\", това каза народният представител от ПГ на „БСП за България\" Ирена Анастасова пред БНТ.„Притеснени сме от начина, по който беше създадена тази учебна програма\", добави народният представител.Ирена Анастасова обясни, че в часовете за периода до Втората световна война липсват сериозни факти от историята на страната ни.„Липсват фашизма, профашистките организации в България, антиеврейското законодателство и други. Липсва депортирането на българските евреи, а  съществува изселването на хора по времето на социализма\", обясни още тя.Народният представител попита, от какво Българската православна църква, народни представители, Народното събрание  спасяват българските евреи, след като не е имало антиеврейско законодателство.„По това време голяма част от българската интелигенция става жертва на фашисткия режим, в учебната програма ги няма  и шестте деца ястребинчета\", каза още Анастасова.Тя добави, че подборът на фактите в програмите е част от идеологизацията на образованието.„В периода след Втората световна война до 1989 г. понятията са: демагогия, съветизация, комунизъм, диктатура на пролетариата, Народен съд, репресивен апарат, възродителен процес, горяни, експроприация, насилствено коопериране, изселване. В периода до войната учениците изучават: регентство, легитимност, автономия, протекционизъм, терор, безпартиен режим. А това е идеологизация\", категорична бе тя.Ирена Анастасова заяви - въпреки всичките негативи в този период държавата се е развивала.", "date": "2018.02.01", "title": "Ирена Анастасова: Подборът на фактите в учебните програми е част от идеологизацията на образованието"}
{"url": "http://www.cross.bg/konferentziya-fashizma-velikobritaniya-1566803.html", "text": "/КРОСС/ „Изразявам съжаление за начина, по който се развива българският парламентаризъм, след почти 30 години демократичен политически опит. Смятам, че БСП няма как да бъде изправена на подсъдимата скамейка по една проста причина - беше партията, която води въоръжената борба срещу фашизма и монархофашизма в България. Искам да се спра на конкретни исторически факти, а не на литературни съчинения, които чухме в зала\". Това обяви от парламентарната трибуна в декларация от името на БСП зам.-председателят на парламентарната група на левицата Валери Жаблянов по повод днешния ден, обявен за почит на паметта на жертвите на комунизма, и по повод изявления на депутати от други партии в пленарната зала.„На 1 ноември 1943 година е подписан Секретният протокол на Московската конференция от външните министри на Съветския съюз, Съединените щати и Великобритания, в чиято 18-а точка изрично е записана декларация за отговорността на хитлеристите за извършените техни зверства и за политическата отговорност на фашизма. Тази декларация е публикувана, като изрично е уточнено в нея, че не засяга въпросите за главните военни престъпници, престъпленията, които не са свързани с конкретна географска територия и които ще бъдат наказани със съвместно решение на правителствата на съюзниците. По време на Кримската конференция ръководителите на трите съюзнически държави - Съветският съюз, Съединените щати и Великобритания, провела се от 4 до 11 февруари 1945 година, препотвърждава решението на Московската конференция. След нея министър-председателят на Великобритания Уинстън Чърчил прави следното изявление: „Най-добре би било всички военнопрестъпници и фашисти да бъдат разстреляни, заедно с главните престъпници, в момент, в който бъдат хванати\". По време на същата конференция изявлението на Йосиф Сталин е следното: „Моля, преди разстрела, настоявам все пак да бъдат съдени\". Решенията за Нюрнбергския процес, както и за процесите, които са проведени в Европа, извън територията на Германия, са взети от международните органи и конференции на съюзниците. Домашните интерпретации на бивши общински и градски кметове на борбата срещу фашизма трудно ще бъдат разбрани, извън границите на местата, които са управлявали\".", "date": "2018.02.01", "title": "Жаблянов: Изразявам съжаление за начина, по който се развива българският парламентаризъм"}
{"url": "http://www.cross.bg/kabeli-gradove-teritorii-1566807.html", "text": "/КРОСС/ На вчерашното си заседание Комисията по транспорт, информационни технологии и съобщения прие окончателно на второ четене Закона за електронните съобщителни мрежи и физическа инфраструктура. С приетите, по предложение на народните представители от ПГ на „БСП за България\", разпоредби на чл. 63 от новоприетия закон се слага край на безразборното разполагане на кабели на телевизионните и интернет оператори по стълбовете и фасадите на сградите в столицата и другите големи градове на страната. Съгласно приетите текстове на закона, кабелните електронни съобщителни мрежи ще се разполагат подземно. Изключение от това правило ще бъдат случаите извън границите на урбанизираните територии или в урбанизирани територии, но с население до 10000 жители, където разполагането ще може да се извършва и въздушно.\"Един много наболял и определено загрозяващ градската среда проблем ще бъде решен с новите текстове на закона. Познатите ни от всички райони на големите градове в страната паяжини от жици и хиляди стърчащи и висящи кабели ще изчезнат завинаги под земята\", коментираха от БСП. Според тях премахването на мрежите от кабели и жици по стълбовете ще гарантира по-добро качество на услугите и по-голяма безопасност.\"Гръмотевичните бури вече няма да представляват опасност за телевизори, приемници, рутери и др. домашни уреди, включени към електронната мрежа\", категорични са от левицата.", "date": "2018.02.01", "title": "Предложение на БСП слага край на висящите кабели в столицата и другите големи градове"}
{"url": "http://www.cross.bg/proveden-otbrana-raketa-1566806.html", "text": "/КРОСС/ Неуспешен тест на противоракетната отбрана на САЩ е бил направен рано сутринта в сряда местно време. Той е бил проведен на Хаваите, предава Fox News, като се позовава на свой източник, пожелал анонимност. Целта е била новата ракета \"земя-въздух\" SM-3 block IIA, изстреляна от разположената на сушата система за противоракетна отбрана,  да свали друга ракета, изстреляна от самолет. SM-3 block IIA обаче не е успяла да прехване целта.За момента не е ясна причината за провала.Това е втори гаф от юни насам. Преди него обаче бе проведен успешен опит.От Пентагона не са коментирали все още случая. Агенцията за противоракетна отбрана пък е отказала да разкрие резултатите. Единствено потвърждават, че тестът е проведен.Опитите се провеждат на фона на продължаващите провокации на Северна Корея, които застрашават целия регион.", "date": "2018.02.01", "title": "САЩ се провалиха при ракетен опит на ПВО отбраната им"}
{"url": "http://www.cross.bg/pravata-ombydsmana-chetene-1566805.html", "text": "/КРОСС/ Народните представители приеха на първо четене промени в Закона за омбудсмана, с които тайното гласуване за длъжността да бъде заменено с явно, предава „Фокус\".„За\" промените гласуваха 165 депутати, а един се въздържа.Депутатите решиха и към изискванията за заемане на длъжността да бъде добавено предишен опит в областта на правата на човека.Промените предвиждат омбудсманът да може да отправя предложения и препоръки до Министерския съвет и до Народното събрание за подписване и ратифициране на международни актове в областта на правата на човека. Предлага се още омбудсманът да може отправя предложения и препоръки за защита на правата на гражданите и от частни субекти. Така се дава правомощие на омбудсмана да защитава правата на гражданите при действия и бездействия от страна на частния сектор. ", "date": "2018.02.01", "title": "На първо четене: Разширяват правомощията на омбудсмана, но вече няма да го избират тайно"}
{"url": "http://www.cross.bg/ednata-leko-katastrofa-1566788.html", "text": "/КРОСС/ Трима души са леко пострадали при катастрофа между 3 автомобила на столичния бул. „България\" под моста с бул. „Витоша\", съобщава БТВ. Инцидентът стана около 7 ч. тази сутрин.Трите коли са се движели успоредно в трите ленти на булеварда, когато едната кола поднася и се удря в движещата се до нея. Следва още един удар в третия автомобил.Пострадали леко са шофьорът и пътниците от едната от колите. Те са откарани за преглед в болница.", "date": "2018.02.01", "title": "Верижна катастрофа на бул. \"България\" в столицата"}
{"url": "http://www.cross.bg/gerb-boiichev-istanbylskata-1566790.html", "text": "/КРОСС/ БСП редактира въпроса на евентуалния референдум за Истанбулската конвенция, за да разсее спекулациите, че левицата не е искрена в желанието си за допитването. Това коментира в сутрешния блок „Добро утро, България\" на радио „Фокус\" зам.-председателят на ПГ на „БСП за България\" Жельо Бойчев.Според него правителството се е провалило в организирането на обществена дискусия по темата за ратификацията на конвенцията, която е чувствителна за обществото.\"Този референдум и кампанията за него, трябва да отговори на въпросите, които бяха скрити от правителството в момента. Опитът на 3 януари да се одобри конвенцията от страна на Министерски съвет и надеждата, че тя ще мине тихичко, няма да предизвика реакция и никакво брожение в обществото, се провали. Трябва да кажем много ясно, че отговорността за цялата тази дискусия, провеждаща се по изключително хаотичен начин, и създава страхове в българските граждани, е изцяло на ГЕРБ\", коментира той.Според Жельо Бойчев управляващите от ГЕРБ искат тълкувателно решение от Конституционният съд за Истанбулската конвенция, защото нямат полезен ход и са поели ангажимент за ратификацията на документа. ", "date": "2018.02.01", "title": "Бойчев: Дискусията за Истанбулската конвенция създава страхове у хората и вината за това е на ГЕРБ"}
{"url": "http://www.cross.bg/vestnik-pishe-izdanieto-1566804.html", "text": "/КРОСС/ \"Правителството откри, че има корупция при глобите\", пише в заглавие на първата си страница вестник \"Сега\".  Изданието коментира, че ден след като финансовият министър Владислав Горанов обяви, че корупцията у нас е вестникарско внушение, правителството реши да намалява корупционния риск при налагане на глоби. Работна група от министерства и държавни агенции има 6-месечен срок да предложи решение на проблема, съобщиха от правителствената пресслужба. Този ход изглежда в съзвучие със заканата на премиера Бойко Борисов, който дълго време също отричаше да има такъв проблем, а пред евродепутатите заяви, че \"до две-три години ще пречупим корупцията в България\", посочва изданието.\"Лъвският скандал за съдбата на Терез и Масуд сериозно се закучи\", пише на първата си страница вестник \"Труд\". Във вторник след намесата на премиера Бойко Борисов и след спешна среща, екоминистърът Нено Димов обяви, че дивите котки ще заминат още на следващия ден за Холандия. От община Разград, която е собственик, обаче са категорични, че няма законово основание за това. Така, в крайна сметка, въпреки обещанията вчера Терез и Масуд все още се намираха в столичния зоопарк, допълва всекидневникът.\"Левът стана евровалута в Сърбия\", съобщава вестник \"Стандарт\". Изданието обяснява, че от днес парите ни ще бъдат включени в списъка с чуждестранни валути, с които банките могат да търгуват, Това се отнася и за румънската лея. Мотивите на Народната банка на Сърбия за въвеждането на валутата е по такъв начин да се стимулира икономиката, уточнява \"Стандарт\".\"Стотици скъпи автомобили изчезват, докато собствениците им отскачат за кафе, баничка или цигари край спирки на градския транспорт и оставят возилата си с включен двигател наблизо\". Това са разказали пред \"Телеграф\" от столичната полиция. Всяка година автокрадците задигат над 3 хиляди коли, като в 20% от случаите това се случва през зимата, уточнява изданието.\"Пак пробват да дадат на концесия спирките в София\", пише вестник \"Дума\".  Изданието обяснява, че от концесионера се очаква да подмени спирките и да ги поддържа. Това ще бъде пети поред опит те да се отдадат на концесия.\"Патриарх Кирил в България на 3 март\", информира в заглавие на първата си страница вестник \"Земя\". Той ще участва в тържествата по случай 140-ата годишнина от освобождението на България. За визитата на руския патриарх в началото на март е съобщила говорителката на руското външно министерство Мария Захарова, допълва изданието.Вестник \"24 часа\" пише: \"Детски фейсбук вбеси лекари\". Според тях малките не са готови да имат профили и това може да доведе до поява на страх и развитие на депресия. Изданието цитира Би Би Си, което представя призив на 100 експерти по детско здраве, според които Фейсбук не трябва да се ползва от деца. В писмо до собственика на социалната мрежа Марк Зукърбърг те настояват да бъде изтеглено ново приложение за деца под 13 години.", "date": "2018.02.01", "title": "Акценти в пресата"}
{"url": "http://www.cross.bg/personala-ychenik-smolyan-1566792.html", "text": "/КРОСС/ Нови зловещи разкрития за насилие, излизат наяве в Центърът за настаняване от семеен тип за деца и младежи с увреждания в Смолян От тях става ясно, че ученик е нанесъл побой на осем души от персонала. Пострадали са три детегледачки, социален работник, две готвачки и две хигиенистки, като някои от тях са хоспитализирани за лечение, съобщава „Дарик\".Тези факти стават ясни от докладната записка на кмета на община Смолян Николай Мелемов, с която се иска от местния парламент, въпросният център да бъде преустроен в такъв, за деца и младежи без увреждания.От документа става ясно, че въпросният ученик е упражнявал тежка форма на физическа агресия и многократно е упражнявал насилие над децата и персонала.Това са част от мотивите, както и липсата на персонал, което пък се отразява и на качеството на предлаганата услуга, за вземането на решението за преустройствата на центъра.Припомняме ви, че през септември излезе наяве един от въпросните случаи на нападение на персонала, когато 16- годишният ученик нападна възпитателка с лопата и в последствие жената бе приета в болница. След това имаше агресия от негова страна към дете от центъра, който също прояви такава към човек от персонала. ", "date": "2018.02.01", "title": "Зловещи разкрития! Ученик пребил 8 души в центъра за деца с увреждания в Смолян"}
{"url": "http://www.cross.bg/formyla-starta-momicheta-1566791.html", "text": "/КРОСС/ Формула 1 взе революционно решение да сложи край на традицията \"Grid Girls\" или с други думи маха красивите момичета, които се разполагат в зоната на старта и до болидите преди всяко състезание, предава Offnews. Традиция, която датираше от 1960 г.Изменението влиза в сила от новия сезон и определено не се приема еднозначно, тъй като е удар върху зрелищността, но пък за сметка на това е в унисон с модерните тенденции.\"Това е традиция от десетилетия, но вече усещаме, че тя не кореспондира със съвременните социални норми и нашите корпоративни ценности. Не считаме тази традиция за съответстваща или актуална за феновете на Формула 1 по света\", коментира управляващия директор на Формула 1 Шон Братчис от \"Либърти Медия, която купи правата на кралските гонки от Бърни Екълстоун през януари м.г.Феминистки организации веднага аплодираха решението. През 2015 година организаторите на Гран при на Монако замениха момичетата на старта с момчета, което предизвика недоумението на пилотите. ", "date": "2018.02.01", "title": "Формула 1 се разделя с красивите момичета на старта"}
{"url": "http://www.cross.bg/iierysalim-izrael-palestintzi-1566789.html", "text": "/КРОСС/ Най-малко 1000 палестинци са били арестувани в Израел от обявеното решение на САЩ да признае Йерусалим за столица на страната. Това са съобщили от правозащитна група за палестинските затворници, цитирани от Middle East Monitor, предава news.bg.Групата обвинява властите в Израел, че заради техните действия насилието ескалира.От там твърдят, че много от арестуваните са деца или младежи и са подлагани на насилие след арестите.Всички от задържаните, включени във въпросната бройка, са арестувани в Йерусалим.Припомняме, че американският президент Доналд Тръмп обяви на 6 декември решението да признае Йерусалим за столица на Израел и да премести посолството на страната от Тел Авив в Свещения град.Това доведе до масови протести и сблъсъци между палестинци и израелските власти, ката десетки вече са загиналите.", "date": "2018.02.01", "title": "Израелските власти арестували над 1000 палестинци от решението на САЩ за Йерусалим"}
{"url": "http://www.cross.bg/deteto-kolev-detza-1566795.html", "text": "/КРОСС/ Имаме над 80 случая на комуникация между педофили и деца през миналата година, обяви в „Тази сутрин\" по bTV Явор Колев, началник на отдел „Трансгранична организирана престъпност\" в ГДБОП.Всички са докладвани на прокуратурата. Лицата са установени и има повдигнати обвинения, допълни той.„Тези хора обикновено са много добри психолози, защото преследват собствените си отвратителни нужди и в този нагон достигат до крайности\", заяви Колев.„Много малки деца, включително и моята внучка на 4 г., прекарват много време в браузване в интернет. Гледа клипчета, постоянно е в платформите за видео стрийминг. Там може да попаднеш и на много неподходящо съдържание. Но ние не трябва да ограничаваме, трябва да говорим с тях и да наблюдаваме това, което те правят, да сме наясно, че когато детето е с телефона или таблета, не е в безопасност\", коментира той.Явор Колев разказа подробности и за системата „Амбър Алърт\", която подпомага дейността по издирване на изчезнали или отвлечени деца, като ангажира огромен кръг от обществото в тази дейност. Тя беше въведена у нас преди дни.„На страницата на всеки един от потребителите на „Фейсбук\" в България, които са над 4 милиона, в радиус от 200 км от изчезването на детето един постер, който съдържа всички данни за детето и евентуално за автомобил, с който то е било отвлечено\", обясни Явор Колев.„Обикновено информацията за изчезнало дете се получава в секторите „Издирване\", където родители или близки подават сигнал. Тази информация се прецизира, обработва се от специалистите от тези сектори и се подава на ГДБОП, където се изготвя този постер, съдържащ всички данни на детето - височина, ръст, години, актуална снимка\", посочи той.„Идеята е всеки един потребител, ако забележи детето или автомобила, с който е било отвлечено, да се обади на посочен телефон в ГДБОП, който работи 24 часа в денонощието 7 дни в седмицата\", разясни Явор Колев.По думите му чрез тази система от 2015 година до момента само в САЩ са установени и върнати в семействата си над 900 деца. ", "date": "2018.02.01", "title": "ГДБОП засекли 80 случая на комуникация между педофили и деца през миналата година"}
{"url": "http://www.cross.bg/dolara-yvelichili-feiisbyk-1566793.html", "text": "/КРОСС/ Компанията „Фейсбук\" обяви, че печалбите ѝ за последното тримесечие на 2017 г. са се увеличили с 20% до 4,26 млрд. долара, идващи най-вече от реклами и от увеличаването на потребителската база на социалната мрежа, предава \"Фокус\".Приходите през въпросната четвърт са се увеличили с 47% до 13 милиарда долара, но и разходите също са отбелязали ръст заради увеличаването на служителите на компанията до 25150 души.Междувременно акциите на „Фейсбук\" са паднали с повече от 4% до 179 долара.", "date": "2018.02.01", "title": "\"Фейсбук\" обяви печалба от 4,26 милиарда долара само за последното тримесечие на 2017-а"}
{"url": "http://www.cross.bg/petoluchkata-vzriva-trima-1566796.html", "text": "/КРОСС/ Близо 6 години след взрива в базата за обезвреждане на боеприпаси край пътен възел Петолъчката делото отново влиза в съда. При експлозията на 5 юни 2012 година загинаха 3-ма работници и бяха нанесени щети за над 62 млн. лева.За разлика от първото дело, обвинените вече са трима. Освен собственика на базата Десислав Делев и началника на производството Иван Пеев, на подсъдимата скамейка ще седне и проектантът на взривните работи във фирмата Иван Табов. Окръжната прокуратура ги обвинява в причиняване на смърт по непредпазливост на трима души и телесни повреди на още няколко работници при нерегламентирано унищожаване на боеприпаси, съобщава БНР.Според прокуратурата не е спазена технологията на унищожаване на боеприпасите и вместо те да бъдат взривявани, са били срязвани. Така са били нарушени безопасните условия на труд и се е стигнало фаталния взрив.Същевременно група от над 50 души от Лозенец, селото, засегнато най-много от взрива, ще призове да не бъде възстановявана дейността на фирмата в района на Петолъчката. ", "date": "2018.02.01", "title": "6 години по-късно делото за взрива край Петолъчката отново влиза в съда"}
{"url": "http://www.cross.bg/velikobritaniya-stzenarii-zayavi-1566794.html", "text": "/КРОСС/ Между 10 и 30 % може да намалеят структурните фондове на Европейския съюз след излизането на Великобритания от ЕС. Това показват различните сценарии след напускането на Великобритания. Това заяви в интервю за БНР евродепутатът и председател на комисията по регионално развитие в Европарламента Искра Михайлова.\"ЕС има нови предизвикателства\", заяви Михайлова.Тя наблегна на факта, че Великобритания допринася много за общия бюджет.Очакваме намаление на общата рамка на бюджета. Според различни сценарии, става дума за между 10% и 30% намаляване, допълни българският евродепутат.Комисар Йотингер има доста по-умерени очаквания. Според него, с повишаването на размера на вноската на страните-членки, на 50% ще редуцира намаляването на бюджета от излизането на Великобритания.", "date": "2018.02.01", "title": "До 30 процента може да намалеят структурните фондове на ЕС след Брекзит"}
{"url": "http://www.cross.bg/trifon-fevryari-vino-1566772.html", "text": "/КРОСС/ Трифон Зарезан е един от най-обичаните и почитани празници. Свети Трифон е мъченик, който през 248 г. сл. Хр., при царуването на император Деций Траян е бил посечен с меч. Роден в град Апамия, Фригия, в Мала Азия, той произхожда от област, която се смята за една от прародините на лозата и виното.Свети Трифон се счита за пазач на лозята и празникът е в негова чест. Празнуват не само лозарите, но и градинарите и кръчмарите.Празникът е наречен от народа Зарезан, защото се празнува в началото на пролетния сезон, когато започва резитбата на лозята.Денят на свети мъченик Трифон се отбелязва първоначално у нас на 14 февруари като Ден на лозаря. През 1968 г. след въвеждането на Григорианския календар от Българската православна църква датите на църковните празници се изместват. Свети мъченик Трифон започва да се отбелязва на 1 февруари, а Денят на лозаря - на 14 февруари.Трифоновден е включен към цикъл от три последователни дни, наречени Трифунци - 1, 2, 3 февруари. На 1 февруари се празнува Трифоновден, на 2 февруари - Сретение Господне, а на 3 февруари - свети Симеон.Според народните традиции свети Трифон е покровител на лозарите, винарите и кръчмарите. На този ден се извършва ритуално зарязване на лозята. Според етнографи в основата на празника се крие древният култ към Дионисий - бога, когото в древността почитали като покровител на виното, веселието и лозята. Вярвало се, че там, където той мине, хората се научават да отглеждат лозя и да правят вино. В негова чест се празнували т. нар. дионисиади, характерни с буйните си игри и веселие сред природата.Според традициите рано сутринта стопанката омесва хляб - пресен или квасник. Тя готви и кокошка, която по традиция се пълни с ориз или булгур. Кокошката се вари цяла, а след това се припича на саджак. В нова вълнена торба се слага питата, кокошката и бъклица с вино. С такива торби на рамо мъжете отиват на лозето. Там се прекръстват, вземат косерите и от три главини всеки отрязва по три пръчки. След това отново се прекръстват и поливат с донесеното вино лозите. Този ритуал се нарича „зарязване\". След това всички се събират и избират „царя на лозята\". Едва тогава започва общо угощение.„Царят\" е окичен с венец от лозови пръчки, който носи на главата си, и с друг венец, който слага през раменете си. Той сяда на колесар. Лозарите теглят колесаря и под звуците на гайди, гъдулки и тъпан се отправят към селото или града. Там спират пред всяка къща. Домакинята на дома изнася вино в бял котел, дава най-напред на царя да пие, след което черпи и хората от свитата му. Останалото вино в котела се плисва върху царя и се изрича благословията: „Хайде, нека е берекет! Да прелива през праговете!\". Царят отговаря на благословията с „Амин\". След като стигне до своя дом, царят се преоблича с нови дрехи и, окичен с венците на главата и през раменете си, той сяда на дълга трапеза да посрещне хора от цялото село. Затова за цар на този празник се избира заможен човек.На Трифон Зарезан навсякъде млади и стари не пропускат да се почерпят с хубаво вино и да си пожелаят здраве и благоденствие.От стари времен наздравиците са задължително съпътствани с неизменната благословия: \"Хайде, нека е берекет! Да прелива през праговете!\" ", "date": "2018.02.01", "title": "Трифон Зарезан е!"}
{"url": "http://www.cross.bg/bryuksel-radev-bulgarskoto-1566779.html", "text": "/КРОСС8 И президентът Румен Радев, и министър-председателят Бойко Борисов днес са на посещение в Брюксел. И двамата тази вечер ще присъстват на концерт, посветен на българското председателство на Съвета на ЕС. Президентът Радев ще започне работното си посещение с аудиенция при белгийския крал Филип в кралския дворец в центъра на Брюксел. По-късно той ще разговаря в българското посолството с представители на българската общност в Белгия.Премиерът Борисов ще участва в конференция \"Новата роля на Балканите - решения за повече сигурност и по-добро справяне с миграцията\". Форумът е организиран от баварската политическа фондация \"Ханс Зайдел\", а участие в него ще вземат и министърът на Европредседателството Лиляна Павлова, както и евродепутатът от ГЕРБ Ева Майдел.Вечерта Радев и Борисов ще произнесат кратки речи, с които ще открият официалния концерт, посветен на българското председателство в Академията за изящни изкуства в Брюксел.В концерта ще участват световноизвестното сопрано Соня Йончева, световноизвестният пианист Людмил Ангелов, Софийската филхармония с диригент Найден Тодоров и женският хор \"Ваня Монева\".", "date": "2018.02.01", "title": "Президентът и премиерът на посещение в Брюксел"}
{"url": "http://www.cross.bg/rodeni-na-fevryari-1566782.html", "text": "/КРОСС/ Иван Кючуков, бивш треньор по футболНиколай Михайлов, психиатър, бивш депутатСветлана Жекова, бивш министър на околната среда и водитеДоц. Соня Генова, алерголог в УМБАЛСМ \"Пирогов\"О.р. ген. Михо Михов, бивш началник на ГЩ на БА, бивш депутат  ", "date": "2018.02.01", "title": "Родени на 1 февруари"}
{"url": "http://www.cross.bg/pytin-sportistite-ychastie-1566775.html", "text": "/КРОСС/ В рамките на среща с участниците в предстоящите Зимни олимпийски игри в Пьонгчанг президентът на Русия Владимир Путин поиска прошка от спортистите за това, че държавата не е успяла да ги защити в настоящата ситуация около руското участие в най-големия спортен форум.„Двойно по-сложно е, когато спортът се смесва с несвойствени и чужди за него събития, насложени обстоятелства, с политиката или с нещо подобно\", заяви Владимир Путин.Президентът отбеляза, че в такава ситуация трудно се постигат резултати. Той пожела успех на спортистите и ги призова да не мислят за негативното, а да се съсредоточат в спортната надпревара. Също така той обеща подкрепа за тези, които не бяха допуснати до олимпиадата по причини, които не са свързани с употребата на допинг.Както е известно Международният олимпийски комитет (МОК) извади  Русия от Игрите в Пьонгчанг, като само руските състезатели, изрично преминали през предварителен допинг контрол са допуснати до участие, но под неутрален флаг. ", "date": "2018.02.01", "title": "Путин поиска прошка от руските спортисти"}
{"url": "http://www.cross.bg/hardi-kaprio-tatyirovka-1566766.html", "text": "/КРОСС/ Татуировка с надпис „Лео знае всичко\" грейна на десния бицепс на британския актьор Том Харди. Тя е в чест на екранния му партньор в „Завръщането\" (The Revenant, 2015) Леонардо ди Каприо, а поводът е изгубен бас, съобщава БТВ.Облогът между двамата датира от 2016 г., когато Ди Каприо заявява на Харди, че той ще получи номинация за „Оскар\" за поддържаща роля в „Завръщането\". Харди обаче е уверен, че няма да бъде номиниран и охотно приема баса.Изискването към губещия е да си направи татуировка, проектирана от спечелилия.Британецът все пак получи номинацията и не крие, че след като е изгубил облога, се е опитал да се отметне, защото проектираната от Леонардо ди Каприо татуировка „не струвала\".Татуировката излезе наяве благодарение на Инстаграм, където фен на Харди си публикува снимка заедно с актьора, на която ясно се вижда въпросния надпис, измислен от Лео, на бицепса.", "date": "2018.02.01", "title": "Том Харди си изрисува татуировка на Леондардо ди Каприо"}
{"url": "http://www.cross.bg/srok-dvizhenieto-ogranicheno-1566783.html", "text": "/КРОСС/ Информация за състоянието на републиканските пътища към 05:30 ч. за 01.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от +7° до + 0°. Времето над страната е ясно. Слаб до умерен вятър духа в областите Монтана, Смолян, Добрич, Разград, Хасково и Шумен. Пътните настилки са предимно сухи, на места мокри, по високите и усойни участъци частично заледени и обработени. Намалена видимост поради мъгла до 150 м има в районите на Деков и Муселиево /обл.Плевен/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на  пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.Област Бургас: Движението по АМ „Тракия\" от км 308+187 до км 324+187 в участъка Деветак - Карнобат в Бургас се осъществява с ограничена скорост до 90 км/ч поради аварийни ремонтни дейности на асфалтовата настилка. Сигнализирано е с пътни знаци. Срок до 02.02.2018 г.АМ „Хемус\": няма ограничения.АМ „Струма\": Област Кюстендил: Движението по АМ „Струма\" в участъка Долна Диканя - Дупница при км 45+700 в посока София се извършва поетапно в една лента поради отстраняване на теч на вода от надлез над лявото платно. Скоростта на движение е ограничена до 90 км/ч в разстояние на 400 м. Сигнализирано е с пътни знаци. Срок до 01.02.2018 г.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област Враца: Стесняване на една от лентите за движение по Обходния път на гр. Враца от км 0+000 до км 8+179 поради аварийно запълване на появили се деформации на пътната настилка със студена асфалтова смес. Срок до 01.02.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.област Видин: движение в една лента по път I-1 Видин - Монтана в град Димово от км 41+250 до км 41+850 поради извършване на спешен авариен ремонт на железопътния прелез на км 41+459. Движението се регулира от правоспособни длъжностни лица на ЖПС град Враца. Срок до 01.02.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-539: Движението по път III-539 Средец - Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт. Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 02.02.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.02.01", "title": "Ето каква е обстановката по пътищата на 1 февруари"}
{"url": "http://www.cross.bg/vyatur-ymeren-slunchevo-1566784.html", "text": "/КРОСС/ Днес ще бъде предимно слънчево. В сутрешните часове на отделни места в низините и около водните басейни ще има мъгла. В Източна България ще се появи до умерен юг-югозападен вятър. Максимални температури между 11° и 16°, в София около 11°. Късно вечерта от югозапад ще започне бързо увеличение на облачността.Атмосферното налягане слабо ще се понижи и ще стане по-ниско от средното за февруари.Над Черноморието ще бъде слънчево с временни увеличения на облачността, главно по южното крайбрежие. Ще духа до умерен юг-югозападен вятър. Максималните температури между 11° и 16°. Температурата на морската вода е 6-7°. Вълнението на морето ще бъде 1-2 бала.Над планините ще бъде слънчево. Ще духа умерен, по билата силен запад-югозападен вятър. Максималната температура на височина 1200 метра ще бъде около 10°, на 2000 метра - около 2°.", "date": "2018.02.01", "title": "Слънчево и топло за сезона днес"}
{"url": "http://www.cross.bg/sofiya-otoplenie-gradski-1566785.html", "text": "/КРОСС/ Очаква се повишение на нивата на фини прахови частици във въздуха над София днес. При норма от 50 mg/m3 за 24 часа очакваното превишение ще е в границите 51 - 100mg/m3, съобщават от пресцентъра на Столична община.За намаляване на замърсяването от общината призовават жителите и гостите на София да ограничат движението на собствените си автомобили и да използват градски транспорт. При ходене пеша да се избере маршрут, който не е покрай големите градски булеварди.Призовават се домакинствата, които се отопляват на дърва и въглища, при възможност, да използват електрически уреди за отопление или друго екологично отопление.Поради очакваните подходящи метеорологични условия Столична община възложи извънредно допълнително машинно метене и миене на улици. ", "date": "2018.02.01", "title": "Превишение на фините прахови частици във въздуха над София се очаква днес"}
{"url": "http://www.cross.bg/grobnitzata-tytankamon-skriti-1566786.html", "text": "/КРОСС8 Учени започнаха да търсят с радари скрити камери в гробницата на Тутанкамон в Долината на царете край Луксор в Египет, предава ДПА.Изследването цели да бъде проверено дали наистина има празни пространства или коридори зад стените на погребалната камера. Британският египтолог Никълъс Рийвс твърди, че анализът на снимки и резултати от сканиране на северната стена на гробницата показват, че там е скрит вход към някаква камера. Според него в нея може да е гробницата на Нефертити, съпругата на бащата на Тутанкамон, фараон Ехнатон.Ако тази теория бъде доказана, \"ще е като да спечелим от лотария\", каза ръководителят на изследването проф. Франко Порчели от Политехническия университет в Торино.Екипът, в който участват също египетски и британски специалисти, вече идентифицира \"две празни пространства, едното доста голямо, а другото не толкова\".Сканирането на гробницата ще продължи до 6 февруари. Така ще бъде установено с 99 процента сигурност наличието на скрити структури в археологическия обект, който е съседен на гробницата на Тутанкамон.Данните, получени през май, показват наличие на кухини в скалата на няколко метра от гробницата.Гробницата на Тутанкамон е открита през 1922 г. Тя е уникална по своето богатство в Долината на царете край Луксор. ", "date": "2018.02.01", "title": "Търсят скрити камери в гробницата на Тутанкамон"}
{"url": "http://www.cross.bg/protest-svilengrad-sofiya-1566787.html", "text": "/КРОСС/ На пореден 7-и протест срещу новия план за управление на национален парк „Пирин\" излизат тази вечер природозащитници. Те настояват да бъде отменено решението за промяна в плана, приет в края на миналата година, с който се позволява строежът на на спортни съоръжения и водохващания на територията на 48 процента от парка, и за оставката на министъра на околната среда и водите Нено Димов.Протестът в София ще започне в 18,30 часа пред Министерството на младежта и спорта.Протести ще има още в Благоевград, Бургас, Варна, Велико Търново, Габрово, Казанлък, Пазарджик, Плевен, Пловдив, Русе, Свиленград, Свищов, Сливен, Стара Загора, Шумен, а също в Бристол, Виена, Глазгоу, Лондон, Прага.От 2 до 8 февруари 2018 г. бегачи от различни български градове ще тичат щафета от Свиленград до София, като форма на протест. Те ще изтичат над 440 км от Свиленград до София, минавайки през 10 от протестиращите градове. Още в четвъртък, 1 февруари 2018 г., бегачи от Бургас символично ще дадат старт от 10 ч. пред Часовника и ще пробягат първите 30 км до Средец.", "date": "2018.02.01", "title": "Природозащитници излизат на нов протест срещу плана за управление на Пирин"}
{"url": "http://www.cross.bg/pismo-poshti-konkyrsa-1566812.html", "text": "/КРОСС/ „Български пощи\" ЕАД стартира националния етап от 47-ия международен епистоларен конкурс за млади хора на Всемирния пощенски съюз и ЮНЕСКО. Темата на конкурса е \"Представете си, че сте писмо, пътуващо във времето. Какво послание искате да предадете на своите читатели?\"В международното състезание могат да участват само деца на възраст до 15 години. Националният етап в различните страни се  организира от задължените пощенски оператори и писмата се изпращат чрез тях. Международното бюро на ВПС не приема съчинения, изпратени от училища или от частни лица.Всяка от допуснатите до конкурса творби трябва да отговаря на следните условия:•\tДа бъде написана като писмо до приятел, близък, известна личност и пр., като съдържа  всички обичайни за писмото елементи (адрес на подател и получател, обръщение, поздрави, подпис).•\tДа съдържа не повече от 1000 думи.•\tСтриктно да се придържа към зададената тема.•\tАвторите следва да се въздържат от изтъкването на каквито и да е политически и религиозни мнения.•\tНов момент в изискванията за 2018 година е в текста по никакъв начин да не се споменава името на държавата на автора, както и всякакви връзки и препратки към нея.Желаещите да участват в конкурса, които отговарят на възрастовите условия, могат да изпратят своите съчинения не по-късно от 31 март 2018 година на  адрес: „Български пощи\" ЕАД, ул. „Акад. „Стефан Младенов\" 1, бл. 31, 1700 София, за Иванка Паунова.Към съчинението трябва да има придружително писмо с информация за неговия автор: три имена и адрес; пол, възраст, дата на раждане; име и адрес на училището, клас; копие от ученическата карта; телефон за връзка.Победилото в националното класиране писмо ще бъде изпратено за участие в международната надпревара с другите национални победители.Отличените от „Български пощи\" ЕАД послания ще получат своите награди и поощрения в навечерието на Световния ден на пощата - 9 октомври.", "date": "2018.02.01", "title": "\"Български пощи\" ЕАД стартира националния етап на 47-ия международен епистоларен конкурс на ВПС"}
{"url": "http://www.cross.bg/gradina-byrgas-detzata-1566815.html", "text": "/КРОСС/ Скандал избухна в детска градина „Брезичка\" в Бургас, след като възмутени родители разкриха за брутално отношение на възпитателките към техните 5-годишни деца от група „Мики Маус\".За поредния случай на насилие в детска градина алармираха и от Национален инициативен комитет за качествена и иновативна образователна система.От организацията разпространиха видео от детска градина в Бургас, на което се вижда как възпитателките малтретират децата. Въпросното видео е заснето със скрита камера и преди това е разпространено от родителите в YouTube.\n\t\t\t\t\tСлучаят очевидно не е единичен, тъй като във видеото са показани повече от една ситуации, при които педагожка бие шамари, дърпа децата и ги обижда.„Колко още случаи трябва да излязат, за да стане ясно на управляващите, че мерки трябва да се вземат? Докога ще ни убеждават, че това са единични случаи?\", питат риторично от инициативния комитет. Те настояват възможно най-скоро да стане факт видеонаблюдението във всички помещения в детските градини, като според тях така случаите на насилие ще бъдат преустановени!Директорът на детска градина „Брезичка\" Събка Недева научила за издевателствата от видеото, след като се завърнала от тридневен отпуск. Тя обяви, че е потресена и шокирана от видяното, а едната учителка е уволнена още тази сутрин,  съобщава „Дарик\".\"Ще имаме педагогически съвет да обсъдим това недопустимо поведение. Довечера ще имаме родителска среща, за да успокоя родителите и да освободя и другата учителка\", обясни тя. И допълни че е \"шокирана\" от случилото се.\"Много съм изненадана от случая и ще взема драстични мерки\", заяви Недева.Освен оставките на двете възпитателки, родителите поискаха по-сурови наказания за тях.Отношение във Фейсбук взе и кметът на Бургас Димитър Николов.„Ужасяващите кадри, които видях от детска градина \"Брезичка\" нямат нужда от проверка! Всичко е ясно - категорична физическа и психическа агресия над децата! Уволненията ще са факт още днес. Но както въпросната \"учителка\", така и колежките ѝ, които гледат безучастно агресията, трябва да носят наказателна отговорност. Сезирали сме прокуратурата и Агенцията за закрила на детето. Въпросната учителка дори ми е била предложена за награждаване от ръководството на детската градина! Няма да има безнаказаност, уверявам ви! Изпитвам не по- малък гняв от вас!\", написа градоначалникът.От районната прокуратура в Бургас, пък бързо реагираха и обявиха, че са се самосезирали по случая. ", "date": "2018.02.01", "title": "Малтретират 5-годишни в детска градина в Бургас (видео)"}
{"url": "http://www.cross.bg/repyblika-bulgariya-purviyat-1566770.html", "text": "/КРОСС/ 1587 г. - Кралицата на Англия Елизабет I подписва смъртната присъда на Мария Стюарт.1788 г. - В САЩ е патентован парахода.1800 г. - Наполеон Бонапарт е провъзгласен за пожизнен консул чрез референдум на новата конституция.1810 г. - Преброяването на населението в САЩ показва, че броят на жителите е 7,2 млн. души.1851 г. - Извършено е изпитание на първата подводница („Le Plongeur-Marine\"), конструирана от баварския офицер Вилхелм Бауер.1905 г. - Основан е нидерландския футболен клуб АДО Ден Хааг в град Хага.1926 г. - Образувана е Киргизка автономна република в състава на СССР.1944 г. - Втората световна война: Започва масирана атака на американската армия срещу японските сили, която завършва на 7 февруари с превземането на Маршалските острови.1945 г. - Произнесени са и са изпълнени смъртните присъди срещу осъдените български политици по Дело № 1 на т.нар. Народен съд. До завършването на процесите на Народния съд през април 1945 на смърт са осъдени 2 730 души.1946 г. - Норвежкият дипломат Тригве Ли става първият Генерален секретар на ООН.1950 г. - Народното събрание избира Вълко Червенков за министър-председател на България.1957 г. - Главно управление на пътищата преминава към Министерството на комуналното стопанство и благоустройството и се преименува на Министерство на комуналното стопанство, благоустройството и пътищата.1958 г. - Изстрелян е първият американски изкуствен спътник на Земята.1958 г. - Египет и Сирия се обединяват във федерация, наречена Обединена арабска република, която просъществува до 1961 г.1969 г. - С декларация на ръководителите на Югославия и Румъния се опровергава доктрината на Брежнев за приоритет на интересите на международното работническо движение над националните интереси.1978 г. - Режисьорът от полски произход Роман Полански е принуден да емигрира от САЩ във Франция, след като е преследван от закона за секс с 13-годишно момиче.1979 г. - В Техеран тържествено е посрещнат, след 15-годишно изгнание, завърналия се от Франция аятолах Хомейни.1990 г. - Георги Атанасов подава оставка като Министър-председател на България.1991 г. - Основана е българска търговска компания АНКА.1991 г. - Цените на стоките в България са освободени и започват да се формират по механизмите на пазарната икономика.1995 г. - България става асоцииран член на Европейския съюз.2003 г. - Космическата совалка Колумбия се разпада при повторното си навлизане в атмосферата на Земята, като загиват всичките седем члена на екипажа.2004 г. - По време на ислямското богомолство Хадж в Мека, при изпълняване на опасния ритуал Прогонване на дявола с камъни, паника причинява смъртта на 251 пилигрими. ", "date": "2018.02.01", "title": "1 февруари в историята"}
{"url": "http://www.cross.bg/tema-zlatkov-adrian-1566780.html", "text": "/КРОСС/ Тема: Историята на Александър Кочев - българинът, който издаде учебник по английски за японциТема: Пързалка на пътя или как температурните разлики създават риск за шофьорите - демонстрация на живоТема: Нова схема за кражби на коли - как да надхитрим джамбазите?Тема: Лични данни изтичат от неподозирани места - възможно ли е да се защитим?Тема: Политика и скандали - между учебниците и конвенцията. Тезите на ГЕРБ и БСПТема: Обвинения и съмнения - какви са версиите около разследването на Адриан Златков?Тема: УЕФА обмисля забрана на играта с глава в детския футбол - каква е причинатаТема:  Как службите ще ползват фейсбук за издирване на отвлечени деца? Гостува Явор КолевТема: Скандал в парламента. Защо депутатите искаха оставки и се обиждаха на националсоциалисти и фашисти? Славчо Велков и Георги ТърновалийскиТема: Оставка на върха в НСО. Защо генерал Ангел Антонов напусна службата? Имало ли злоупотреби и натиск? В студиото Бойко НоевТема: Хванаха ли похитителите на Адриан Златков? И защо бяха арестувани Ивайло Борисов-Ториното и негови приближени? Коментар на Румен Петков и Николай РадуловТема: Как Васко стана Микеле? Историята на едно осиновено преди 20 години от италианци ромско дете, което среща биологичните си родителиТема: На живо: защо изборът на нов видински митрополит доведе до поредния църковен скандал?Тема: Комунизмът между митовете и реалността. Какво трябва да пише в учебниците за X клас? Гостува Веселин МетодиевТема: Директно от село Градешница. За традициите на Трифон Зарезан и надеждите за плодотворна годинаТема: След арестите и обвиненията говори бащата на отвлечения Адриан Златков - Тони ЗлатковТема: История за политическа употреба? Огън в парламента заради комунизма в учебниците: В спор - управляващи и опозицияТема: На живо: В деня за почит на жертвите на комунизма - говорят репресирани от режимаТема: Домашно насилие с фатален изход. Мъж уби съпругата си, като я наръга 26 пъти с нож, въпреки забраната да я доближаваТема: 220 хиляди българи - жертви на престъпление за последната година. Чувстваме ли се сигурни?Тема: Детски писма до здравния министър. Как ученици го молят за грипна ваканция?Тема: Ще защити ли Григор Димитров титлата си в София? За едно от спортните събития на годината - последна информация от извораТема: В \"Другата игра\" с Деян Веселинов - кралят на леда. Руският фигурист Иля Авербух преди шоу спектакъла с куп звезди в \"Арена Армеец\" ", "date": "2018.02.01", "title": "По телевизията тази сутрин"}
{"url": "http://www.cross.bg/trifon-boga-nego-1566771.html", "text": "/КРОСС/ Св. Трифон Зарезан. Стенопис в Рилския манастир \"Св. Иоан Рилски\"Свети мъченик Трифон се родил около 225 г. в с. Комсада, близо до гр. Апамия, в малоазийската област Фригия, Римската империя. Родителите на св. Трифон били дълбоко вярващи християни и отрано се потрудили над своето чедо да разгорят в сърцето му любов и преданост към Бога. Трудът на родителите скоро дал своя плод. Свети Трифон бил още дете, когато по негова молитва Бог вършел чудеса.Римският император Гордиан (238-244) не бил християнин, но не преследвал последователите на Иисус. И Бог му сторил милост за това. Той имал дъщеря Гордиана - умна и хубава. За нея идвали видни и прославени момци. Но в това време тя тежко заболяла душевно. Мъченица и терзана, тя се хвърляла в огън, хвърляла се и във вода от мъка. Идвали най-способни лечители, но накрай родителите й се убедили, че за болестта й няма лек. Тя обаче непрестанно повтаряла едно и също: \"Никой не може да ме излекува, освен Трифон.\" Тия думи отдавали на душевното й страдание и ги отминавали без внимание. Но когато нямало вече какво да правят, императорът наредил да се провери навсякъде из империята има ли такъв човек Трифон, който лекува болни, и да го доведат.Св. Трифон тогава бил 17-годишен. Довели го в Рим. И понеже Бог тъкмо чрез него дал изцеление на Гордиана от тая болест, истинността на обясненията му, че живият и истинският Бог, в Когото вярват християните, е излекувал девойката, била очевидна за всички. Мнозина повярвали и се кръстили. Императорският дом се изпълнил с радост. Благоволението на императора към християните станало толкова явно, че вече го смятали за таен християнин. Той обдарил богато свети Трифона и с благодарност го изпратил у дома му. Но сърцето на юношата било чуждо за богатството, затова той раздал из пътя си всичко на нуждаещите се.Свети мъченик Трифон Когато римският императорски престол бил зает от Декий Траян (249-251), за християните настъпили тежки дни. Новият император се заел да изкорени християнството. Той наредил на цялата империя християните да се заставят да се върнат към езичеството. Онези, които не се покорят, да бъдат избити.В това време управител на източните римски земи бил някой си Аквилин. Донесли му за свети Трифон - че е християнин; че знаел разни хитрини за лекуване на болести; че не зачитал царската воля; че обикалял села и градове, лекувал болни и подмамвал тях и близките им да стават християни; че открито осмивал великите богове на римляните. Аквилин веднага наредил да заминат стражи за Фригия, да издирят виновния и да го докарат на съд в Никея, където било седалището на управлението. Светецът бил лесно намерен, понеже за ревността му по Бога, за многобройните му чудеса и усърдието му в разпоространението на вярата се говорело из цяла Фригия.Вестта на стражата, изпратена да го арестува, стигнала до него много по-рано от самата стража. Св. Трифон имал предостатъчно време да се укрие. Той обаче не се възползувал от това. Времето до пристигането на стражата той прекарал в пост и молитва. А когато тя дошла, той я посрещнал и се предал. Когато въвели младежа в съдилището, съответният съдебен служител, на име Помпиан, се обърнал с вискок глас към Аквилин:- Ето юношата от Анамия, представен на твое величество за съд, е застанал пред светлата ти власт.- Застаналият насреща - обадил се Аквилин - да ни каже своето име, своята родина и своята съдба, а също и да изповяда вярата си.- Името ми е Трифон, родното място - село Комсада, което е в околностите на град Апамия. Съдба у нас няма, защото вярваме, че всичко става по Божи промисъл, а не по съдба и движение на звездите, нито пък случайно, както вие вярвате. По живот не съм роб, а свободен. Единствено на Христа служа. Христос е моята вяра. Христос е моята слава и похвала.- Мисля - казал управителят, - че досега не си чул за царската заповед - всеки човек, който се нарича християнин и на боговете не се покланя, да бъде предаден на смърт. Опомни се прочее и се отречи от твоята измамлива вяра, за да не бъдеш хвърлен в огън.- О, ако бих се сподобил чрез огън и чрез всички мъки на света да умра за името на моя Бог, Господ Иисус Христос!- Чуй, Трифоне, съветвам те да принесеш жертва на боговете. Гледам те млад тялом, а зрял по ум и не ми се иска зле да свършиш.- Зрял по разум ще бъда, ако принеса съвършено изповедание на моя Бог, ако опазя като много ценно съкровище неизменно благочестивата в Него вяра, и ако стана жертва за принеслия в жертва Себе Си заради мене.- Ще предам - заплашил управителят - тялото ти на огън, а душата ти най-люто ще измъча.- Ти ме заплашваш с огън, който се гаси. Аз пък предупреждавам вас, неповярвалите, за опасността от вечен огън, който не се гаси. Отстъпи прочее от суетите и познай истинския Бог, за да не се разкайваш, когато се намериш във вечния огън!Аквилин загубил самообладанието си, което си налагал заради своето достойнство, разгневил се и дал заповед да изтезават юношата: да снемат дрехите му, да го окачат на едно дърво и да го бият, докато се откаже от своя Бог. Подсъдимият, като чул заповедта, веднага започнал да се съблича.Цели три часа жестоко били юношата. Тялото му се покрило с рани и кръв. Въпреки това, той не само не се отрекъл, но и стон дори не издал. Острите болки от многобройните рани потъвали в дълбоката му обич и безпределна преданост към Бога.Управителят наредил отново да го затворят и заминал на обиколка из областта. Като се завърнал, той го извикал пак на съд.- Наказа ли те достатъчно - запитал той - дългият ти престой в затвора, за да се подчиниш на царската заповед и да паднеш на колене пред боговете?- Мой Бог и Господ е Иисус Христос, Комуто служа с чисто сърце. Той ме научи и утвърди, непоколебимо да пазя вярата си в Него. На Него прочее, истинският цар и Бог, се покорявам и пред Него коленича!Управителят наредил да забият гвоздеи в ходилата му и бос да го развеждат из заснежените градски улици, като непрестанно го бият. След това мъчение, на което целият град станал свидетел, той отново бил изправен на съд:- Докога, Трифоне, не ще обръщаш внимание на мъките? Докога не ще те докосва лютивината на болките?- Докога ли - отвърнал свети Трифон - не ще познаваш силата на Христа, която е у мене, и докога ще изкушаваш Светия Дух?Последвала нова заповед за изтезания. Но напразно. На Аквилин не оставало нищо друго, освен да издаде смъртна присъда: Трифон да се изведе извън града и да бъде обезглавен с меч!Преди да отсекат главата му, св. Трифон застанал с лице към изток, благодарил на Бога, че го е удостоил с мъченически венец и възнесъл последното си моление - да се всели душата му в небесното царство. Докато още се молел, той склонил глава и починал. Не станало нужда палачите да се занимават повече с него.Местните вярващи прибрали тялото да го погребат в своите гробища, но мъченикът им се явил насъне и поискал да го погребат в родното му село. Те постъпили според волята му.Страдание на свети мъченик ТрифонСвети Трифон се е родил във фригийската страна, близо до град Апамея. Още от ранна възраст върху него почивала Божията благодат и Господ му дарувал сила на чудотворство, за да Си стъкми похвала не само от устата на този младенец, но и от чудесните му дела. Във Великите Чети-Минеи много се разказва за изцеленията от всякакви болести, извършвани от светия отрок Трифон, и за изгонването на бесове от хората, обръщащи се към него. Ние най-напред ще разкажем за едно от многото негови чудеса, свидетелстващи за голямата Божия благодат, почиваща върху него, а след това и за страданията му за Христовата вяра.В двеста тридесет и осма година на римския престол се възкачил император Гордиан, който, въпреки че бил идолопоклонник, не преследвал християните. Този цар имал голяма дъщеря на име Гордиана - девица, отличаваща се с ум и красота, така че много велики и славни князе желаели да я вземат за жена за своите синове. Но тази девица, а заедно с нея и цялото й семейство, я постигнало голямо нещастие: по Божие допущение в нея влязъл дяволът, който жестоко я мъчел, хвърляйки я в огън и във вода; водените при болната девица лекари, известни със своята мъдрост, не могли да й помогнат. Но ето, обитаващият в девицата нечист дух сам, по Божия заповед, проговорил:- Никой не може да ме изгони оттук, освен юношата Трифон.Царят веднага изпратил навсякъде да го търсят. При царя били водени много хора, носещи това име, но нито един от тях не могъл да изгони беса от царската дъщеря. Накрая довели светия юноша, когото намерили във Фригия, в село Кампсада, където пасял гъски край едно езеро - тогава той бил на седемнадесет години. Когато светецът наближил Рим, дяволът, узнавайки за идването му, започнал още по-силно да мъчи девицата и силно завикал:- Не мога повече да живея тук, защото се приближава Трифон и на третия ден ще дойде тук, не мога повече да търпя.Като изкрещял така, нечистият дух излязъл от девицата.На третия ден в града пристигнал свети Трифон и веднага бил доведен в царските палати, където бил приет много любезно от царя, защото в него царят познал юношата, за когото споменавал дяволът, излизайки от девицата. Но за да се убеди по-добре в това, че именно той е изцелил дъщеря му, царят го умолявал да му покаже дявола лично, така че той да може да го види с телесните си очи. Светецът приел молбата на царя и шест дни прекарал в пост и молитва, след което получил свише още по-голяма и силна власт над нечистите духове. На седмия ден, при изгрев слънце, царят дошъл при блажения с целия си синклит, желаейки да види дявола. Тогава свети Трифон, изпълнен със Светия Дух, и гледайки с духовните си очи към невидимия дух на злобата, му казал:- На тебе казвам, душе нечисти, н името на моя Господ Иисус Христос, яви се лично пред намиращите се тук, покажи им мерзкия си и безсрамен образ, и им яви своята немощ.И дяволът на часа застанал пред всички в образа на черно куче, което имало огнени очи и влачело главата си по земята. Светецът се обърнал към него с въпроса:- Кой те изпрати тук, демоне, за да влезеш в девицата, и как дръзна да влезеш в създадената но образ Божий, сам бидейки толкова безобразен и немощен и изпълнен с всякаква мерзост?Дяволът отговорил:- Аз съм изпратен тук от моя баща - сатаната, началник на всяко зло, пребиваващ в ада, от когото съм получил заповед да мъча тази девица.Тогава светецът отново го попитал:- Кой ви е дал власт да посягате на Божието създание? Демонът, макар и против желанието си, но принуждаван от невидимата Божия сила, трябвало да каже истината.- Ние нямаме власт над тези - казал той, - които познават Бога и вярват в Неговия Единороден Син - Христос, за Когото Петър и Павел умряха тук - от тези хора ние бягаме със страх и само когато ни бъде допуснато, им причиняваме леки изкушения отвън. А които не вярват в Бога и Божия Син и бидейки послушни на своите похоти, вършат угодни на нас дела - над такива получаваме пълна власт, за да ги мъчим. Угодни на нас дела са: идолопоклонство, хула, прелюбодеяние, чародейство, завист, убийство, гордост; в такива и подобни на тях дела хората се оплитат като в мрежи, отчуждават се от Бога, своя Създател, самоволно стават наши приятели и заедно с нас получават вечни мъки.Като чули това, царят и обкръжаващите го били поразени от голям страх и се изпълнили с ужас; и мнозина, оставяйки нечестието, повярвали в Христа; а вярващите още повече се утвърдили във вярата си и прославили Бога.Царят щедро обдарил светеца и го отпуснал с мир, но светецът раздал всичко, което получил, по пътя на бедните; а сам, като се върнал в отечеството си, се отдал на обичайните си дела, изцелявайки недъгавите и благоугаждайки на Бога със свят и непорочен живот.След Гордиан римския престол заел Филип, който царувал кратко, бидейки убит от своите войници; а след него се възцарил свирепият Деций, който повдигнал жестоко гонение срещу християните; по време на това гонение били убити безбройно множество християни, при което много от боязливите, страхувайки се от ужасните мъки, се отрекли от Христа и се склонили към идолопоклонство. Този цар издал заповед на своите епарси и игемони навсякъде да преследват християните и да ги убиват безпощадно. На изток по това време бил епарх някой си Акилин; на него било донесено, че Трифон изповядва Христовата вяра и обхождайки различни страни, лекува болните като много опитен лекар, и в същото време учи всички да вярват в Христа и с това прелъстява мнозина; че не слуша царските заповеди и се надсмива над всички богове. Веднага били изпратени войници да го търсят и скоро го намерили: защото не може да се укрие светилник, горящ от рей пост по Бога и светещ с вяра и добри дела. Но и сам светецът, като узнал, че го търсят, не бягал в пустинята и не се криел но планини и земни пропасти, но въоръжил се с молитвата и кръстното знамение, смело излязъл при търсещите го, сам се предал в ръцете им и с радост се отправил към епарха Акилин, който по това време се намирал в Никея. Когато Акилин, заобиколен от оръженосци, началници, слуги и множество народ, седнал в съда, Помпиан, скринарий с висок чин, му казал:- Ето, юношата от град Апамея, изпратен при твое величество, предстои пред светлия съд на твоята власт.Акилин казал:- Предстоящият нека ни каже своето име, отечество и коя е богинята на съдбата му.Светецът отговорил:- Името ми е Трифон, отечеството ми - село Кампсада, близо до град Апамея, богиня на съдбата или фортуна, както вие казвате, не признаваме, защото вярваме, че всичко става по Божия промисъл и Неговата неизказана премъдрост, а не от фортуна, и не зависи нито от движението на звездите, нито от случая, както вярвате вие. В живота си се ръководя от своята свободна воля, служейки единствено на Христа. Христос е моята вяра, Христос е моята похвала и венец на моята слава.На това епархът казал:- Вероятно ти и до ден-днешен не си чул за царската заповед, според която всеки, който нарича себе си християнин и не се покланя на боговете, трябва да умре от жестока смърт; и така, вразуми се и остави своята лъжлива вяра, за да не бъдеш хвърлен в огъня.Но светецът възкликнал:- О, ако мога да се удостоя чрез огън и всякакви мъки да приема смърт за името на Иисуса Христа, моя Господ и Бог!Епархът продължил:- Трифоне, съветвам те да принесеш жертва на боговете, защото виждам, че ти, макар и да си млад по тяло, имаш съвършен разум и не желая да умреш със зла смърт!- Ще имам съвършен разум - отговорил светецът, - когато принеса на моя Бог съвършено изповядване, и ако запазя неизменна, като многоценно съкровище, благочестивата вяра в Него, и стана жертва за Този, Който Сам принесе Себе Си в жертва заради мене.Тогава епархът, заплашвайки, с гняв изкрещял:- Ще предам тялото ти на огън, а душата ти ще укротя с най-жестоки наказания.След това епархът Акилин, подготвяйки се да отиде на лов, наредил да вземат и свети Трифон, като заповядал да го завържат за коня и да го водят с него. Наложило се светецът да понесе още по-големи мъчения: пръстите на краката му се откъсвали, защото при силния студ нозете му били боси, а конят ги настъпвал и тъпчел с краката си - и стъпалата му се пропукали, но мъченикът, устремил погледа си към Бога, и пламтейки от любов към Него, не смятал тези мъчения за нищо.Епархът заповядал да отведат снетеца в тъмница; а сам отишъл в близките предели на страната, оставайки там известно време. След завръщането си в Никся епархът се явил в съдилището, отново го извикал и му качал:- Продължителното пребиваване вьв вериги не те ли на учи да се подчиняваш на царската заповед и да се обърнеш към боговете?- Мой Бог и Господ е Иисус Христос - отговорил светецът, - на Когото служа с чист ум, Който ме е поучил и утвърдил, за да мога неизменно и непоколебимо да запазя вярата в Него: затова на Него, Единия истинен Цар и Бог, се подчинявам и към Него прибягвам, а твоята царска гордост презирам и от почитаните от вас богове се отвращавам.Епархът силно се озлобил и закрещял на слугите:- Забийте остри гвоздеи в нозете му, водете го из града и го бийте.Слугите веднага изпълнили заповедта на мъчителя. Започнали да водят, или по-точно, да го влачат из града, подлагайки го на изтезания, и той понасял ужасни страдания както от забитите в нозете му гвоздеи, така и от силния студ, поради суровата зима. Но великият страдалец, имайки пред духовните си очи Христа и гледайки към бъдещата награда, понасял всичко с велико търпение и радост. Тогава, пламнал от още по-силна злоба, мъчителят заповядал отново да го окачат на дърво и безпощадно да го бият с желязо, а хълбоците му да обгарят със свещи. Слугите изпълнили това с голямо старание; но внезапно небесна светлина озарила светеца и над главата му се спуснал прекрасен венец от небето; поразени от това видение, мъчителите от страх паднали на земята.След това мъчителят, като заповядал да развържат светеца и го повикал при себе си, започнал с ласкателство да го утешава, казвайки:- Трифоне, принеси жертва на великия Зевс и се поклони па царския образ и ще те пусна.Но светият с усмивка му отговорил:- Ако самия цар съм презрял и съм пренебрегнал нечестивите му заповеди, нима ще се поклоня на неговия бездушен образ? Това няма да бъде. За Зевс и за другите лъжливи богове питай своите мъдреци какви басни се сьчиняват за прикриване на гнусните им дела, като прилагат имената им към други неща, наричайки небето - Зевс, въздуха - Хера, земята - Церера, морето - Посейдон, слънцето - Аполон, луната - Диана. Тези баснотворци са нарекли с имената на вашите богове и различни безнравствени обичаи и човешки страсти, като са измислили бога на гнева и войната - Марс, а блудната страст са нарекли Венера. И ето, вие, оставили Бога, Създателя на всичко, безумно сте изпълнили цялата вселена с идоли и сте предпочели творението пред Твореца: и не само сами, бидейки лишени от здрав разум и отклонили се от пътя на истината, стремглаво падате в душегубна пропаст, но и нас се стремите да увлечете в нея, за да ни направите участници във вашата погибел, но, вие, ласкатели, няма да имате никакъв успех! Защото никога няма да успеете да отклоните от истинния път и да склоните към вашите идоли нас, надяващите се на истинния и жив Бог.Като изслушал тези думи, Акилин се удивил на дръзновението на светеца и, разгневен, заповядал да го бият най-немилостиво; войниците го изтезавали в продължение на много часове по най-жесток начин.Накрая мъчителят, като видял, че не може да го разколебае и да го отклони от Христа, произнесъл следната окончателна присъда:- Трифон Апамейски, противящ се на царската заповед, и след много и различни мъки не пожелал да принесе жертва на боговете, трябва да бъде наказан с отсичане на главата.И войниците веднага извели мъченика извън града на мястото на посичането. Още преди войниците да успеят да отсекат главата му, Господ взел душата му; а честното тяло на светеца останало мъртво на земята. Намиращите се в Никея християни го обвили в чисти плащаници и го помазали с аромати, възнамерявайки да го погребат при себе си за защита на своя град. Но светецът им се явил във видение и им заповядал да пренесат мощите му в село Кампсада, неговото родно място - и тази заповед била изпълнена.Така свети Трифон, от ранна възраст посветен на Бога, привел множество хора към Христа и изцелил мнозина от болестите им, след големи мъчения, които претърпял за истината, бил увенчан с нетленен венец от Отца и Сина и Светия Дух, Единия Бог в Троица, на Когото подобава слава во веки. Амин. ", "date": "2018.02.01", "title": "Св. мчк Трифон"}
{"url": "http://www.cross.bg/dori-krasota-poveche-1566773.html", "text": "/КРОСС/ В истината има повече красота, дори когато красотата е отвратителна.Джон Стайнбек ", "date": "2018.02.01", "title": "В истината има повече красота, дори когато..."}
{"url": "http://www.cross.bg/chasa-sofiyaot-zala-1566781.html", "text": "/КРОСС/ *** София.От 09.00 часа ще започне заседание на Народното събрание.*** София.От 09.30 часа в НДК ще започне първият ден от Неформалният съвет по конкурентоспособност с участието на министрите, отговарящи за ресорите „Индустрия\". Заседанието ще бъде открито от министъра на икономиката Емил Караниколов. От 15.00 часа ще се проведе пресконференция.*** София.От 11.00 часа председателят на парламента Цвета Караянчева ще присъства на церемонията по отдаване на почит на жертвите на комунистическия режим. Събитието ще се проведе пред параклиса и мемориалната стена до НДК.*** София.Министърът на околната среда и водите Нено Димов ще обсъди технологичните възможности за връзка между измерванията на Националната система за мониторинг на качеството на атмосферния въздух на Изпълнителна агенция по околна среда към МОСВ и гражданските мрежи за измерване. След срещата към 15 часа ще има изявления на участниците.*** София.От 09.30 часа в Sofia Event Center (бул. „Черни връх\" № 100) ще се проведе петата годишна конференция „Индустриално строителство и инвестиции 2018\", която дава началото на поредицата събития Building Innovation Forum Series 2018.*** София.От 09.30 часа ще започне заседание на Пленума на Висшия съдебен съвет.*** София.В Центъра по изкуства на Нов български университет ще бъде представена студентската изложба „Ръцете на професията\".*** София.От 09.30 часа 9-и състав на Специализирания наказателен съд ще заседава по делото срещу Петър П., на когото е повдигнато обвинение за трафик на хора.*** София.От 10.00 часа 7-и състав на Софийски градски съд ще заседава по делото срещу бившия ректор на Медицинския университет проф. Ваньо Митев.*** София.От 10.00 часа „Спаси София\" ще даде пресконференция на тема „Ще има ли в София работещ нощен градски транспорт\" в Project Lab ,на бул. Мария Луиза 58, ет. 3. От 12.00 часа пред сградата на Столичната община официално ще внесат събраните подписи за въвеждането на ефективна система за нощен градски транспорт.*** София.От 10.00 часа в Американския научен център в София ще се проведе Втора интердисциплинарна конференция Mirabilia: чудесно и магическо.*** София.От 10.00 часа 3-ти състав на Специализирания наказателен съд ще заседава по делото срещу Хованес М., Пламент Т. и др., на които са повдигнати обвинения за организиране и ръководене на организирана престъпна група.*** София.От 10.00 часа 13-и състав на Специализирания наказателен съд ще заседава по делото срещу Антон П., на когото е повдигнато обвинение за организиране и ръководене на организирана престъпна група.*** София.От 10.30 часа председателят на СДС Божидар Лукарски, общински съветници, членове и симпатизанти на партията, ще поднесат венци и цветя на Мемориала на жертвите на комунизма в парка пред Националния дворец на културата по повод 1 февруари - Ден на признателност и почит към жертвите на комунистическия режим.*** София.От 10.30 часа в зала 42 на етаж мецанин в сградата на Народното събрание на пл. „Княз Александър I\" № 1 Централната избирателна комисия ще проведе редовно заседание. По повод Световния ден на изборите ЦИК обявява ден на отворените врати и кани всички граждани, които желаят, да присъстват на заседанието.*** София.От 11.00 часа в Информационния център „София - Европейска столица на спорта\" ще се състои пресконференция, на която националната състезателка по ски-бягане Антония Григорова ще даде подробности за своята подготовка и цели за започващата следващата седмица Олимпиада в ПьонгЧанг и ще говори за новите си проекти, партньори и предизвикателства през лятото.*** София.От 11.00 часа в Голямата зала на Руския културно-информационен център ще се състоят тържествени мероприятия, посветени на 75-та годишнина от разгрома на немско-фашистките войски в Сталинградската битка от съветската армия.*** София.От 11.00 часа представители на Жени ГЕРБ от цялата страна ще поднесат венци и цветя пред мемориала на жертвите на комунистическия режим в парка пред НДК.*** София.От 11.00 часа в Мемориала на жертвите на комунизма в парка пред Националния дворец на културата представители на ПП „ Демократи за Силна България\", ПП БЗНС, ПП „ Движение ДА, България\", ПП Зелените и ПП ДЕОС ще почетат паметта на жертвите на комунистическия режим.*** София.От 12.00 часа в конферентната зала на Аджибадем Сити Клиник водещи специалисти от различни онкологични направления ще представят актуалната картина в България на заболеваемостта от рак по повод Световния ден за борба с рака.*** София.От 13.00 часа 4-ти състав на Специализирания наказателен съд ще заседава по делото срещу Бехчет А., Емил Б. и др., на които са повдигнати обвинения за образуване и ръководене на организирана престъпна група.*** София.От 13.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за организиране и ръководене на организирана престъпна група.*** София.От 14.00 часа в Националния пресклуб на БТА ще се проведепресконференция на тма „Истанбулската конвенция - проблеми\", организирана от „Съюз на пенсионерите 2004\", Национална инициатива „Социална солидарност\", Национално сдружение „Гражданско общество в България\" и в- к „България без граници\".*** София.От 14.00 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група.*** София.От 14.00 часа 13-и състав на Специализирания наказателен съд ще заседава по делото срещу Пламен И., Явор А. и др., на които са повдигнати обвинения за организиране и ръководене на организирана престъпна група.*** София.От 16.00 часа в подлеза на Софийския университет практикуващите Фалун Гонг в България организират информационно събитие по повод 1 февруари - Ден за почит към жертвите на комунизма в България.*** София.От 16.30 часа в конферентна зала \"А\" в сградата на БТПП ще се проведе среща на Евроклуба към Българската търговско-промишлена палата с цел обсъждане на темата „Бъдещето на Западните Балкани в ЕС: Ползите за бизнеса\" като основен приоритет в рамките на Българскотопредседателството на Съвета на Европейския съюз.*** София.От 18.00 часа в Лекционната зала на Енорийския център при храм „Св. св. Кирил и Методий\", ет. 1, ул. \"Г. Вашингтон\" № 47, ще се състои открита беседа на тема „Защо папа Франциск I „редактира\" молитвата „Отче наш\".*** София.От 18.00 часа в Столичната библиотека на пл. „Славейков\" 4 ще се състои пиано-лекция под надслов „Ранд импровизации\" по повод 113 години от рождението на американската писателка и философ Айн Ранд.*** София.От 18.30 часа в Народно читалище „Младост 1971\" ще се проведе обществената дискусия за обсъждане на подробен устройствен план на територията на нов парк „Изток\" - район „Младост\" в границите на зоната за градски паркове и градини.*** София.От 18.30 часа в зала „Преслав\" на хотел „Хемус\" ще се състои открита презентация на тема„Крипто трейдинг: портфолио мениджмънт\", организирана от Blockchain Hub Bulgaria.***Асеновград.От 10.00 часа в местността „Св. Трифон\" ще се проведат традиционни пехливански борби по случай деня на винарите и лозарите - Трифоновден. С това ще бъдат закрити 26-тите Празници на виното в Асеновград.*** Благоевград.От 11.00 часа в зала „23 септември\" на площад „Македония\" заместник-министърът на земеделието, храните и горите д-р Цветан Димитров ще даде официален старт на информационна кампания на МЗХГ за земеделски стопани.*** Бургас.От 16.30 часа общинският съветник от ГЕРБ Антон Берданков ще има приемен ден в централата на партията на ул. „Конт Андрованти\" 5.*** Бургас.От 18.00 часа в БХГ „Петко Задгорски\" ще бъде открита изложба с репродукции на оригинални картини от известни руски художници.*** Бургас.От 18.30 часа на ледената пързалка в града ще се проведе Леден празник.*** Варна.От 15.00 часа Административният съд във Варна ще заседава по делото по жалба на Стоян Пасев - областен управител на Варна срещу решение на общински съвет Суворово, относно провеждането на местен референдум с въпрос: „Подкрепяте ли местните власти да не допуснат изграждането на депо за неопасни отпадъци, генерирани от дейността на „Девен\" АД и рекултивация на ПИ 006167 по КАС на земеделските земи в землището на с. Чернево\".*** Велико Търново.От 10.30 часа Областната администрация във Велико Търново ще отбележи 19-години от създаването си като във фоайето пред зала 314 се съберат всички областни управители, заемали тази длъжност от 1999 г. до днес.*** Велико Търново.От 11.00 часа във фоайето на Регионална народна библиотека „П. Р. Славейков\" ще бъде открита документална изложба за живота и дейността на Нестор Марков - възрожденец, просветен деец и общественик.*** Велико Търново. От 11.00 часа ще се проведе брифинг в Малкия салон на „ДКЦ 1 - В. Търново\". Темата е: „Представяне на нова медицинска апаратура за образна диагностика - възможности и условия за ползване\".*** Велико Търново.От 12.30 часа в ПГ по туризъм „Д-р Васил Берон\" ще се проведе интердисциплинарен урок на тема „Комунизмът през обектива на времето\".*** Видин.От 15.00 часа в Регионалния пресклуб на БТА епархийските избиратели, участвали в избора за Видински митрополит ще дадат пресконференция.*** Враца.На 1 февруари Православната Църква чества паметта на св. мъченик Трифон. По този повод във Враца, в катедралния храм \"Св. Апостоли\", от 9 ч. ще бъде отслужена тържествена света литургия, водена от Врачанския митрополит Григорий. След края ѝ ще бъде направен водосвет, а след него при лозницата в двора на храма владиката ще прочете специална молитва за благославяне на лозята и овощните дървета, и ще направи порязване на лозата.*** Враца.От 17.00 часа в Конферентната зала на Общинския съвет ще се проведе Публичен отчет за 2017 г.*** Враца.От 17.30 часа в Регионална библиотека „Христо Ботев\" ще се проведе „Нощ на книгите за Хари Потър\".*** Враца.От 18.30 часа в Ритуалната зала ще се проведе „Музика и вино\" - концерт на Симфониета Враца с диригент Христо Павлов и солисти Хари Ешкенази (цигулка) и Евелина Парлапанова (сопран).*** Добрич.От 14.00 часа в Регионална библиотека „Дора Габе\" ще се проведе „Нощ на книгите за Хари Потър\".*** Карлово.От 11.00 часа в заседателната зала на община Карлово (3 етаж) ще бъде подписано Споразумение за приятелство на община Карлово с община Зехайм-Югенхайм, Федерална Република Германия.*** Кюстендил.От 12.00 часа в Художествена галерия „Владимир Димитров - Майстора\" по повод 136 години от рождението на художника ще бъде връчена Националната награда за живопис, носеща името му. В 13.30 часа участниците в честването ще посетят къща музей „Владимир Димитров - Майстора\" в с. Шишковци.*** Пазарджик.От 14.00 часа на пл. „К. Величков\" земеделските стопани организират протест срещу неуредиците с еднодневните трудови договори, които спъват работата на земеделците.***Пловдив.От 09.30 часа в зала 10 на Окръжния съд ще се проведе заседание по делото срещу Таньо Т., обвинен в умишлено убийство.***Пловдив.От 11.00 часа в зала 1 на Апелативния съд ще се проведе заседание по дело, образувано по протест на Окръжна прокуратура - Пазарджик срещу присъда, с която подсъдимия Николай Я. е признат за невиновен в това, че е е запалил три жилищни сгради на значителна стойност.*** Пловдив./с. Брестник.От 11.00 часа в учебната база на Катедрата по лозарство към Аграрен университет - Пловдив ще се състои ритуалът по зарязване на лозята.***Пловдив.От 11.30 часа на ул. „Криволак\" кметът на Пловдив инж. Иван Тотев ще даде старт на строително-ремонтните дейности на улица \"Отец Паисий\".***Пловдив.От 12.30 часа в Регионалния етнографски музей ще се открие изложбата „От Дионис до Трифон Зарезан\", посветена на лозята, виното и веселието.***Пловдив.От 13.30 часа в зала 10 на Районния съд ще се проведе заседание по делото срещу Александър Т., обвинен че при управление на лек автомобил по непредпазливост е причинил средна телесна повреда на жена.***Пловдив.От 18.00 часа във фоайето на Областната администрация ще се състои официалното откриване на нова Камерна зала.*** Симитли./ с. Черниче.От 10.00 часа с празнична литургия и водосвет в селото ще започне празнична програма за отбелязване на Трифон Зарезан. След това членовете на единствената у нас Винена партия символично ще зарежат лозята. По обяд на площада на селото ученици от СУ „Св. Св. Кирил и Методий\" Симитли и Крупник ще сътворят празнична програма, посветена на големия ден на виното.***Смолян. От 18.00 часа в зала „Петър Стайков\" ще бъдат представени изложба живопис и две поетични книги „Измислен свят\" и „Палитра\" на Татяна Димитрова.*** Стара Загора./с. Малка Верея.От 10.00 часа в центъра на населеното място ще започне Празника на селото. От 11.00 часа ще се състои ритуалното зарязване на „Малковерейските лозя\" с празничен водосвет. От 13.00 часа ще започне конкурсът-дегустация „Най- добро младо домашно вино\". От 15.00 часа ще бъде избран цар Трифон 2018. От 17.00 часа с празнично хоро ще бъде закрито тържеството.*** Стара Загора.От 18.00 часа Художествената галерия ще бъде открита изложба съвременна българска графика със заглавие „Идеи и размисли\", която включва 40 творби от 15 автори.*** Хасково.От 13.30 часа в малката зала на Областния администрация Хасково областният управител Станислав Дечев и председателят на УС на фондация „Искам бебе\" Мария Янева ще дадат съвместна пресконференция по повод стартиране на процедурата за кандидатстване на двойки с репродуктивни проблеми за финансиране от Фондацията. От 12.00 часа във фоайето на третия етаж, ще бъдат показани златните съкровища открити край селата Хотница и Къпиново. ", "date": "2018.02.01", "title": "Предстоящи събития в страната на 1 февруари"}
