{"url": "http://www.cross.bg/remont-hram-godini-1571356.html", "text": "/КРОСС/ Вторият по големина храм у нас се нуждае от спешен ремонт. Над половин милиона лева са необходими за обновяването на катедралния храм \"Св. Успение Богородично\" във Варна.Основният проблем е в покрива на катедралата, който при всеки дъжд тече, водата се просмуква в стените и руши уникалните стенописи на храма, информира бТВ. До този момент митрополията, с помощта на местната община и финансов благодетел, са осигурили около 2/3 от сумата за ремонт. За останалите пари ще се разчита на даренията от миряни.Построен преди повече от 130 години и с камбанария, която се издига на близо 40 метра, катедралният храм е една от емблемите на Варна.Основен ремонт на покрива обаче не е правен от 40-те години на миналия век. 70-годишните стенописи, дело на руския художник Николай Ростовцев, са в огромен риск, макар да са реставрирани преди 15-тина години.Храмът е паметник на културата и в момента от митрополията подготвят документите за ремонта. Успоредно с това върви и кампания за осигуряването на средствата.До момента от кампанията са осигурени около 80 хиляди лева. Ако нужните средства бъдат събрани следващите месеци, ремонтът на храма ще се извърши през това лято.  ", "date": "2018.03.29", "title": "Вторият по големина храм у нас се нуждае от спешен ремонт"}
{"url": "http://www.cross.bg/radev-zarkov-bulgariya-1571377.html", "text": "/КРОСС/ „Българският президент Румен Радев показва как се защитава държавният интерес по безпрекословен начин в разговора си с руския патриарх.\" Това заяви по БНР зам.-председателят на ПГ на „БСП за България\" Крум Зарков в коментар за аудиозаписа от срещата между двамата.  Той добави, че държавният глава е бил атакуван от ГЕРБ, които търсят всяка причина за нападки срещу него, но че той е отговорил достойно.„Днес, когато имаме целия разговор, виждаме как президентът дава урок, не само на българските политици, а и в по-голям мащаб - как може да се говори на всеки представител, било и от най-мощната държава, с уважение, но не и със страхопочитание, без самохвалство, но със самочувствие, без агресия, но с достатъчно сила, за да покаже, че гледната точка на България е такава, каквато е била изразена  от институциите й. Че единствено българските институции могат да определят гледната точка на България\", категоричен бе депутатът.Крум Зарков припомни, че наскоро президентът Радев е изразил позиция и по други важни геополитически въпроси - обръщайки се към европейските лидери относно искането за солидарност, напомняйки им и техните задължения. „Това ме кара да мисля, че президентът Радев, с еднакъв аршин и аргументираност, и убедителност , успява да говори на най-важните световни лидери, както на Запад, така и на Изток\", каза още Крум Зарков. Той изрази надежда, че ще бъде предоставена и стенограма от разговора между премиера Борисов и турския президент Ердоган. ", "date": "2018.03.29", "title": "Зарков: Президентът Румен Радев показва как се защитава държавният интерес"}
{"url": "http://www.cross.bg/kruvodaryavane-tzentur-transfyzionna-1571331.html", "text": "/КРОСС/ На 1 април 2018 г. (неделя), в деня на големия християнски празник Цветница, в цялата страна за 15-и пореден път ще се проведе пролетна кампания за безвъзмездно и доброволно кръводаряване под надслов „Запалете свещичка, дарете кръв, дарете живот сега!\". Кампанията се организира от Националния център по трансфузионна хематология (НЦТХ), Министерство на здравеопазването и Българския Червен кръст, с подкрепата на Българската православна църква.Временните пунктове за кръводаряване в София ще работят от 9.00 до 13.00 часа в непосредствена близост до столичните православни храмове:- \"Света Неделя\" - в аулата на Богословския факултет;- \"Свети Седмочисленици\" - в 6-то ОУ \"Граф Игнатиев\", ул. \"6 септември\" № 16;- \"Покров Богородичен\" (зад хотел \"Родина\") - в енорийския център на църквата, ул. \"Георги Делчев - Зографина\" № 2;- „Света Параскева\" - в двора на храма, бул. „Г. С. Раковски\" 58.Екипите на НЦТХ, на регионалните центрове по трансфузионна хематология и доброволците на БЧК ще бъдат на разположение на желаещите да дарят кръв. ", "date": "2018.03.29", "title": "Национална кръводарителска кампания на Цветница"}
{"url": "http://www.cross.bg/blok-grad-stydentski-1571373.html", "text": "/КРОСС/ Пожар в \"Студентски град\" в София. Гори покривът на блок. Пострадали няма. Тече евакуация на хората в района.Вероятната причина за инцидента е късо съединение. На място са изпратени няколко противопожарни екипа, екипи на спешна помощ и полицията.Пожарът е възникнал около 15:50 ч. в сервизните помещения, където се намират бойлерите на хотела.В жилищния блок са били настанени юношите на ЦСКА. Няма пострадали от инцидента.Гори т.нар. \"блок с уравненията\" - един от новите блокове в \"Студентски град\", известен е с изрисуваната си с уравнения фасада и облика на плезещия се Алберт Айнщайн.Пожарните коли на мястото са вече десет на брой. ", "date": "2018.03.29", "title": "Евакуация заради пожар в „Студентски град\""}
{"url": "http://www.cross.bg/dynav-reka-bulgariya-1571375.html", "text": "/КРОСС/ България и Румъния ще проучат възможностите за създаване на джойнт-венчър компания за управление на проектите в общия българо-румънски участък на река Дунав. Това обсъдиха днес в Брюксел министърът на транспорта, информационните технологии и съобщенията Ивайло Московски, румънският министър на транспорта Лучиян Шова и еврокомисарят по регионална политика Корина Крецу. Еврокомисар Крецу посочи, че река Дунав е важен транспортен коридор за всички европейски държави и Европейската комисия е готова да съдейства на България и Румъния при решаването на всички актуални въпроси, свързани с корабоплаването по реката.Министър Ивайло Московски представи проектите, които България изпълнява с европейско финансиране и национални средства. Той посочи, че с реализацията на проект BulRIS са внедрени съвременни технологии и системи за управление на корабоплаването в българския участък на река Дунав. Министърът заяви, че България има сключен договор за драгиране на реката, с който е гарантирано корабоплаването в българския участък за 3-годишен период. Той уточни, че паралелно с това, в момента се подготвя тръжна процедура за доставка на многофункционална техника за удълбочаване, която ще бъде закупена от ИА „Проучване и поддържане на река Дунав\". „В рамките на една година доставихме в Русе два нови плавателни съда за проучване на река Дунав, а до месец септември тази година ще завърши строителството на трети кораб за маркиране на плавателния път\", коментира още Московски.Министър Лучиян Шова отбеляза, че България е постигнала сериозен напредък по отношение на поддържането на река Дунав и за румънската страна е от съществено значение реализирането на съвместния проект FastDanube. Той има за цел да бъде направено предпроектно проучване за състоянието на общия участък от реката и да се набележат съвместни действия за подобряване условията за корабоплаване, допълни министърът.По време на срещата беше обсъдено още изграждането на трети мост над Дунав, между градовете Силистра и Калъраш. Двамата министри и еврокомисар Крецу изразиха обща позиция, че реализацията на този проект ще съживи двата региона и ще привлече значителен обем от инвестиции.Министър Ивайло Московски покани румънския си колега във Варна, където да обсъдят и други общи инициативи и проекти. В края на месец април ще да бъдат проведени разговори и с еврокомисаря по транспорт Виолета Булц в гр. Любляна, където ще се проведе ежегодният форум  TEN-T Days.  ", "date": "2018.03.29", "title": "България и Румъния обсъдиха създаването на обща компания за управление на проектите по р. Дунав"}
{"url": "http://www.cross.bg/tzacheva-slyzhitelite-produlzhi-1571374.html", "text": "/КРОСС/ В изпълнение на поетия ангажимент от министър-председателя Бойко Борисов за отпускането на 15 млн. лв. допълнително за Главна дирекция „Изпълнения на наказанията\" (ГДИН) и Главна дирекция „Охрана\" (ГДО), днес министърът на правосъдието Цецка Цачева подписа заповед, с която се изравняват възнагражденията за специфичните условия на труд на двете главни дирекции с тези на служителите от МВР.Заповедта влиза в сила със задна дата - от 1 януари 2018 г. Това стана ясно на днешната работна среща в Министерството на правосъдието между правосъдния министър Цецка Цачева, представители на синдикалните организации на двете главни дирекции и административните ръководители на ГДИН и ГДО. Със заповедта, която е съгласувана с ръководствата на синдикатите, сумата за специфични условия на труд от 95 лв. става 190 лв. За постигнатия напредък в преговорите по поставените искания двата синдикати отправиха благодарност към министър-председателя Борисов и министър Цачева.На днешното съвещание, което продължи над 5 часа, се набелязаха насоки и  бяха обсъдени предоставените до момента документи, с които технологично ще се определят следващите стъпки за увеличаване на основните месечни възнаграждения на служителите. Уточнена бе необходимостта от допълнителна информация, както и формата, под която тя ще бъде предоставена.Работната група ще продължи дейността си на 2 април. ", "date": "2018.03.29", "title": "Изравняват се възнагражденията на надзиратели и съдебна охрана с тези на служителите на МВР"}
{"url": "http://www.cross.bg/vasilev-prisuda-haskovo-1571339.html", "text": "/КРОСС/ БСП изключи председателя на общинската си организация в Хасково Атанас Василев, предава БНР.Решението е взето на Националния съвет на партията с аргумента, че Василев има влязла в сила присъда от този месец. Той беше хванат през февруари да управлява автомобил с 1,49 промила алкохол в кръвта.Василев е осъден на четири месеца условно и 3 години изпитателен срок.  ", "date": "2018.03.29", "title": "БСП изключи председателя на общинската организация в Хасково заради присъда"}
{"url": "http://www.cross.bg/dypnitza-samokov-suvet-1571346.html", "text": "/КРОСС/ Инж. Веселин Давидов, член на Управителния съвет на Агенция „Пътна инфраструктура\", се срещна с председателя на Общинския съвет на Дупница инж. Емил Гущеров. На нея той подчерта, че предстои рехабилитацията на 32,5 км от второкласния път II-62 Дупница - Самоков. В момента се провежда обществена поръчка за избор на изпълнители на основния ремонт в участъците Дупница - Клисура и Клисура - Самоков. Общата индикативна стойност на проекта е 22 млн. лв. без ДДС.Поръчката е на етап отворени технически оферти, следващият етап от процедурата е разглеждане на ценовите оферти. Ако поръчката не бъде обжалвана строителните дейности могат да стартират през т. г.На срещата бяха обсъдени и възможностите за бъдещо развитие на цялостното трасе от Кюстендил, през Дупница и Самоков, до АМ „Тракия\" на трансевропейски коридор №8, за подобряване на транспортната свързаност и устойчивото регионално развитие.  ", "date": "2018.03.29", "title": "Инж. Давидов: Предстои рехабилитацията на 32 км от път II-62 Дупница - Самоков"}
{"url": "http://www.cross.bg/skripal-zaharova-slychaya-1571378.html", "text": "/КРОСС/ \"България вероятно разполага с доказателства по случая \"Скрипал\" и ако е така - нека ги предостави\". Това каза в четвъртък говорителят на руското външно министерство Мария Захарова.\"Всяка страна сама носи отговорност за действията си\", заяви тя, след като бе попитана от кореспондента на БНР в Москва как оценява решението на българското правителство да извика за консултации в София посланика си в Русия Бойко Коцев, като реакция по случая \"Скрипал\".На редовната си пресконференция Захарова за пореден път отхвърли обвиненията срещу Русия.\"Свидетели сме на създаването на постоянни препятствия за достъп на руските представители до пострадали руски граждани. По този начин Великобритания открито нарушава международните правни норми\", заяви говорителят на руското външно министерство Мария Захарова в коментар за случая \"Скрипал\".  ", "date": "2018.03.29", "title": "Москва: Ако България има данни за Скрипал, да ги даде"}
{"url": "http://www.cross.bg/stroitelniya-bransh-podpishe-1571376.html", "text": "/КРОСС/ Министерството на регионалното развитие и благоустройството ще подпише споразумение с Камарата на строителите в България за създаване на постоянно действащ консултативен орган, на който ще бъдат обсъждани инвестициите с публични средства през съответната календарна година. Целта е да се осигури по-голяма предвидимост и планиране от строителния бранш работа.Това стана ясно на проведената днес работна среща между министър Николай Нанков и новото ръководство на Камарата на строителите в България.На нея министърът съобщи, че вече е подготвен проект на типова документация за изпълнение на обекти в отрасъл ВиК. В процес на подготовка е такава и за пътния сектор. Стандартизацията на документи при възлагане на обществени поръчки ще съдейства за по-доброто изпълнение на проектите.По време на срещата бяха обсъдени и стоящи в момента предизвикателства пред строителния бранш, като осъвременяването на нормативната уредба и обезпечеността с кадри.  ", "date": "2018.03.29", "title": "МРРБ ще подпише споразумение за създаване на постоянно действащ консултативен орган с КСБ"}
{"url": "http://www.cross.bg/bazi-otdih-initziativa-1571372.html", "text": "/КРОСС/  беше учредена на 22 март 2018 година в София по реда на Закона за прякото участие на гражданите в държавната власт и местното самоуправление.Учредителите настояват за организиране и провеждане на детски и ученически отдих и туризъм, да бъде изработен нов подзаконов нормативен акт и да бъдат гарантирани пълна прозрачност и гражданско участие в управлението на почивните бази, стопанисвани от „Ученически отдих и спорт\" ЕАД.Държавата разполага с повече от 140 бази, чрез които би трябвало да предоставя на достъпна цена възможност за пълноценен отдих и спорт на всички ученици. На практика обаче десетки бази са оставени да се рушат, а за тези, които работят, няма достъпна и достоверна информация в какво състояние са, как се управляват, колко деца и при какви условия почиват в тях. Така хиляди ученици се оказват лишени от социалната възможност, която държавата е длъжна да им осигури.Вместо това в масова практика се превърна тъй нареченият \"ученически СПА туризъм\" - скъпоструващи „зелени\" и „сини\" училища, при организирането на които съществуват и предпоставки за порочни практики за сметка на децата и родителите.Учредителите на Националната гражданска инициатива настояват да започне възстановяване на почивните бази на „Ученически отдих и спорт\" ЕАД; да се изработи Стратегия за развитието им през следващите 10 години, с участието на Инициативния комитет; да се гарантира пълна прозрачност и гражданско участие в управлението на държавното дружество и то да бъде задължено да публикува актуален регистър на заетостта в почивните бази, както и годишен отчет за дейността си, от който да е видно как се харчат държавните пари.Подкрепилите инициативата са убедени също, че във всички почивни бази на „Ученически отдих и спорт\" ЕАД трябва да се назначат педагози и да се разработят програми за обучение, които да включват уроци по родолюбие и физическа активност - по подобие на успешния модел, прилаган повече от година в база Шумнатица, със занимания по автентичен фолклор, занаятчийски работилници, хайдушки игри, турнири по шахмат, волейбол, исторически беседи, писане на есе, литературни четения, физически натоварвания и движения в природна среда, изграждане на опитни ферми с домашни животни, овощни градини, оранжерии и др. Необходимо е да се разработят и програми, насочени към българските общности в чужбина, смятат подписалите.Част от целите на Гражданската инициатива е да се заложи в учебния план от МОН време за посещение на лагерите минимум два пъти годишно, както и да се въведе задължителен ритуал по строяване за химна на България и издигане на българското знаме в началото на деня.Членовете на настояват с нов подзаконов нормативен акт да се въведат ясни регламенти и правила за организиране и провеждане на детски и ученически отдих и туризъм. Учредителите смятат, че техни представители следва да бъдат допуснати с консултативно участие при изработването му, съгласно чл. 18 и 18а от Закона за нормативните актове.Предстои събиране на подписи в подкрепа на исканията на Гражданската инициатива, които в законовия срок ще бъдат внесени до председателя на Народното събрание, министър-председателя и министъра на образованието. ", "date": "2018.03.29", "title": "Да върнем ученическите лагери на децата!"}
{"url": "http://www.cross.bg/bulgariya-plovdiv-gergov-1571371.html", "text": "/КРОСС/ В делова атмосфера премина заседанието на Движението на ветеранието в БСП от  област Пловдив. Актуалната политическа обстановка   и тревогите си за развитието на страната социалистите споделиха с Динко Желев, председател на НС на Движението, Георги Гергов, председател на Областния съвет на БСП  Пловдив и председателят на ГС на БСП Пловдив Красимир Трифонов.  Проф. Ангел Гроздин, председател на ДВ в област Пловдив представи насоките  за работа на движението, като отчете добрата работа на структурите в общините в осъществяване на най-важната цел- утвърждаване на БСП като единствена алтернатива, а на движението като страна  за  засилването на обществената активност на гражданите, които споделят левите идеи.„Постоянни разговори с хората, работа за реално провеждане на политиката на БСП в подпомагане на възрастните хора, така очерта Динко Желев задачите пред ветераните. „БСП предложи преизчисляване на пенсиите, внесохме така необходимия Закон за възрастните хора, който е стъпка в посока подобряване на живота на възрастните хора. Този закон все още не е влязъл  за обсъждане в парламента. Трябва да направим така, че да се реализира тази политика в името на всички, които строиха България.\", разказа за работата на национално ниво той.Болезнената тема за Русия бе в основата на зададените към Георги Гергов въпроси. Областният лидер заяви отново своята позиция за отмяна на санкциите срещу Русия в името на  нормализиране на отношенията ни, което е подкрепа и  на националните и икономически интереси на България.„БСП трябва да даде сигнал към хилядите членове и симпатизанти на левицата, които в своята същност са убедени русофили. Трябва да заявявим категоричната си позиция  за отмяна на санкциите срещу  Русия и спиране на вендетата, която се води в момента. Трябва да покажем на Европа, че България е държава, достойна за респект и уважение, държава, която отстоява своите интереси.\", заяви Гергов, който е и почетен консул на Руската федереция в Пловдив. „По места хората не виждат перспектива, вие сте тези, които трябва да им дадете онази искрица, пламъчето, което ще ни съхрани. Това е нашето бъдеще.\", завърши Гергов.От своя страна Красимир Трифонов поздрави членовете на обединението,  заявявайки, че активът на движението е  съставен от хора, доказали се в своята професионална сфера.\" Вие сте  основата на партията, тези, които зная, че няма да ни предадете, няма да предадете идеите на левицата и винаги можете да разчитате на нашата подкрепа.\" , заяви председателят на БСП в града.По време на дискусията участниците се обединиха около позицията, че БСП трябва да предприеме инициатива за запазване на националните интереси и с всички законови и парламентарни средства да противодейства на включването на България в  изкуствено създадения скандал с изгонването на руски дипломати.Ние, членовете на Движението на ветераните в БСП в област Пловдив настояваме Българската социалистическа партия да заяви остра и категорична позиция срещу антируската кампания, която се води в последните дни. Смятаме, че безпрецедентните и необосновани действия на екстрадация на руски дипломати от страни-членки на ЕС и НАТО не трябва да бъдат подкрепяни.Подчертаваме, че да се проявява солидарност в случая „Скрипал\", без да са представени доказателства за вината на Руската Федерация, е престъпно и безотговорно държавническо поведение.Твърдим, че България е самостоятелна и суверенна държава, затова трябва да се държи като такава и да се ръководи от нормите на международното право и от собствените си национални интереси. Натискът  и менторският тон от страна на държави, пък били те и членки на ЕС и НАТО, са неуместните и недопустими. Взаимното уважение и зачитане при изразяване и отстояване на суверени позиции са основополагащи  и неотменни принципи в съюзите и организациите като ООН, ЕС и НАТО.Напомняме, че прибързани постъпки поставят България в риск.Считаме, че БСП трябва да се противопостави на правителството, в случай на дипломатически процедури по отзоваване на наши и екстрадация на руски дипломати. Настояваме за ясна и недвусмислена позиция от БСП, от която да е видно, че българските социалисти са против „гоненето\" на руски дипломати от Република България! България не трябва да бъде заложник на конюнктурна геополитика, която обрича бъдещето ни,  разрушава исторически и духовни връзки с Руската федерация.\"  ", "date": "2018.03.29", "title": "Георги Гергов пред ветераните в БСП: Вашата задача е да покажете на хората перспективата"}
{"url": "http://www.cross.bg/kmeta-tripoli-suvet-1571362.html", "text": "/КРОСС/ Неизвестни нападатели отвлякоха кмета на либийската столица Триполи Абдулрауф Хасан Байтелмал, съобщи днес градският съвет, цитиран от Ройтерс и Асошиейтед прес.Въоръжени мъже са нахлули в дома на кмета през нощта и са го похитили. Местонахождението му е неизвестно.Засега причината за отвличането не е известна.Градският съвет на Триполи заяви, че е прекратил работа в знак на протест срещу похищението, и призова \"компетентните власти и жителите\" да положат всички усилия за освобождаването на кмета.Либийското министерство на вътрешните работи каза, че се провежда издирване, без да даде повече подробности. ", "date": "2018.03.29", "title": "Отвлякоха кмета на Триполи"}
{"url": "http://www.cross.bg/sistema-byrgas-mesetz-1571315.html", "text": "/КРОСС/ Националната система за ранно оповестяване и предупреждение на населението при бедствия и аварии се тества два пъти годишно, в първия работен ден на месец април и на месец октомври, чрез задействане на акустичните сигнали.В тази връзка, на 02.04.2018 г. (понеделник) от 13.00 ч. в Бургас ще се провери техническото състояние на изградената сиренна система.За да се избегне излишен стрес, предупредете деца, възрастни хора, роднини и колеги, че това ще е просто тренировка и няма нищо страшно. ", "date": "2018.03.29", "title": "На 2 април ще тестват сирените в Бургас"}
{"url": "http://www.cross.bg/popov-nego-angel-1571366.html", "text": "/КРОСС/ Софийската градска прокуратура внесе в съда обвинителен акт срещу заместник-министъра на транспорта, информационните технологии и съобщенията Ангел Попов.Попов е предаден на съд за извършена от него измама, преди да стане министър. На неустановена от прокуратурата дата през месец август 2012 година, с цел да набави за себе си имотна облага в размер на 8 000 лв., Попов заблудил собственик на транспортна фирма, че срещу горепосочената сума служители от транспортното министерство ще му уредят управляваната от него фирма да получи допълнително четири броя ЕКМТ/СЕМТ разрешителни (разрешителни за облекчен режим на международен товарен транспорт).Държавното обвинение обяснява, че не е установено към 2012 година Попов да е имал някакво служебно или лично отношение към работната група в Министерството на транспорта. Днес обаче той е заместник-министър на транспорта, информационните технологии и съобщенията.Въпреки че нямал отношение към работата на транспортното ведомство, Попов създал невярното впечатление у управителя на транспортната фирма, че може да повлияе върху решението на министерството, като предаде различни суми на някои от членовете му.Зам.-министърът дори назовал хората поименно. В действителност обаче това било обективно невъзможно, тъй като сочените от него лица изобщо не били част от тази работна група.Към момента зам.-министъра е с определена мярка за неотклонение \"Подписка\". Ако бъде признат за виновен, той може да получи наказание затвор от 1 до 6 години.Припомняме, при назначаването на Ангел Попов за заместник-министър превозвачески организации протестираха. В писмо до премиера Бойко Борисов, те посочиха и данни за злоупотреби от страна на Ангел Попов. Превозвачите заплашиха, че ще откажат да работят със зам.-министъра. По-късно обаче самият Попов обяви, че съди транспортната организация, която протестира срещу него. Фирмата била с отнет лиценз. ", "date": "2018.03.29", "title": "Обвиниха зам.-транспортния министър Ангел Попов"}
{"url": "http://www.cross.bg/avtomobil-pleven-inkaso-1571360.html", "text": "/КРОСС/ Има задържани за обира на инкасо автомобил в Плевен, съобщиха на брифинг от Окръжната прокуратура в Плевен, цитирани от Нова телевизия. Полицията е намерила и голяма сума пари.Грабежът e извършен в сряда вечерта - 28 март, около 20:00 часа. Частично маскирани лица нападнали инкасо автомобил, докато събирал оборота на известна верига хипермаркети в Плевен.Охранителите са били трима - двама навън, един в автомобила. Крадците са успели да задигнат около 200 000 лева.Свидетел на случая веднага подава сигнал до полицията. В четвъртък вече има четирима задържани за случая. Първият е арестуван още снощи - 3 часа след престъплението.Всичките са криминално проявени, двама са и осъждани. Те са на възраст между 30-35 години.Полицията е обискирала два апартамента в града, продължава обиска на трети дом. Открити са пари, които са били в опаковки, в които ги превозва охранителната фирма.Според полицията, снощи двама нападатели се отправили към паркирания инкасо автомобил пред магазина. Те преместили автомобила на гърба на магазина. Веднага към тях се приближил друг автомобил, в който прехвърлили парите и избягали.   ", "date": "2018.03.29", "title": "Има задържани за обира на инкасо автомобил в Плевен"}
{"url": "http://www.cross.bg/muri-rosmalen-andi-1571363.html", "text": "/КРОСС/ Анди Мъри ще играе на турнира по тенис на трева в Росмален (Холандия) през юни. Британецът, който е бивш номер 1 в световната ранглиста, се възстановява от операция в бедрото и желанието му е да участва на \"Уимбълдън\" през настоящия сезон.30-годишният Мъри не е излизал на корта в официален мач от миналия юли, когато в четвъртфиналите на Откритото първенство на Великобритания загуби срещу Сам Куери.Турнирът в Росмален ще се проведе между 11 и 17 юни. Шотландецът не е участвал на турнир в холандска земя от 2015 година насам. Тогава Мъри достигна до четвъртфиналите в Ротердам.\"Вече се настройвам за Росмален, където ще играя за първи път\", заяви двукратният шампион от \"Уимбълдън\".  ", "date": "2018.03.29", "title": "Анди Мъри се завръща на корта през юни"}
{"url": "http://www.cross.bg/tabla-silistra-tablata-1571364.html", "text": "/КРОСС/ Нивото на Дунав край Силистра заплашва да залее електрически табла разположени на самата дига, в района на градския парк, а до достигане на критичната точка от 785 см има още половин метър.Тези табла бяха поставени преди няколко години по време на извършения сериозен ремонт за обновяване на Дунавската градина.Силистренци сигнализираха, че който е извършвал дейностите по проекта явно не е бил наясно, че през пролетта нивото на реката се покачва.Намокрят ли се таблата, ще последва късо съединение и колкото и да е нисък волтажа, той би бил пагубен, ако дете се хване за парапета, коментират специалисти.Също така твърдят, че проблемът е лесно разрешим - ако електрическите табла бъдат повдигнати на метър височина или се монтират датчици за наличие на вода и контролер, който да изключва автоматично системата. От Общината съобщиха, че са направили проверка, за да се уверят, че към момента няма напрежение и захранването е изключено.Зам.-кметът Тихомир Борачев бе категоричен, че ще направят опит да повдигнат таблата по-високо, за да са спокойни гражданите на Силистра.  ", "date": "2018.03.29", "title": "Нивото на Дунав заплашва да залее ел. табла в района на градския парк в Силистра"}
{"url": "http://www.cross.bg/zaradi-grad-vodata-1571365.html", "text": "/КРОСС/ Множество протести избухнаха в Иран от началото на годината заради водата, която се превърна в нарастваща политическа тревога заради засушаване, което жителите на засегнатите райони и анализатори твърдят, че се е изострило заради лошото управление, съобщава \"Ройтерс\".Протестите са били относително малки, спорадични и са ограничени до градовете около централния град Исфахан и остан (провинция) Хузестан на запад. Но те подчертаха проблем, който изигра роля в по-ранните размирици, които бяха потушени от властите, въпреки че признаха необходимостта от промяна.В началото на март броят на протестиращите в град близо до Исфахан е бил незначителен, като десетки земеделски стопани са скандирали ироничния лозунг \"Смърт на фермерите, да живеят потисниците!\", както показват видеоклипове. Седмица по-късно протестите станаха по-напрегнати.Десетки полицаи за борба с безредиците на мотоциклети в влязоха в сблъсъци с фермери в същия град Варзанех, показа друго видео. Използван е бил сълзотворен газ.\"Това, което се нарича суша, е по-често лошо управление на водите\", подчертава журналист във Варзанех, който пожелал да остане анонимен заради чувствителността на темата.\"А тази липса на вода разстрои доходите на хората\", допълни журналистът.Земеделските стопани обвиняват местните политици, че позволяват водата да бъде отклонявана от техните земи, като срещу това получават подкупи.Докато националните протести през декември и януари бяха предизвикани от гняв заради високите цени и корупцията, в селските райони липсата на достъп до вода също е била основна причина, посочват анализатори.Най-малко 25 души бяха убити и около 3700 души бяха арестувани в най-голямото предизвикателство за правителството на президента Хасан Рохани, който беше преизбран през миналата година.В Сирия сушата беше една от причините за антиправителствените протести, които избухнаха през 2011 г. и доведоха до гражданска война, което направи сушата в Иран особено чувствителен въпрос.Приблизително 97 процента от страната страда от суша поне до известна степен, показват данните на Метеорологичната организация на Ислямската република. Правозащитни организации казват, че тя е накарала много хора да напуснат домовете си.Рохани и върховният лидер на Иран аятолах Али Хаменеи споменаха сушата като проблем, на който трябва да се обърне внимание в страната по време на речта им през миналата седмица по случая Новруз, иранската нова година, същевременно осъждайки \"беззаконието и насилието\".Реклама, показвана по държавната телевизия, която насърчава иранските граждани да съхраняват водата, показва мъж, седнал на един стол в средата на пустинята с лозунга \"Сушата е по-близо, отколкото си мислите.\"Доклад на ООН от миналата година отбеляза, че \"недостигът на вода е остър; прехранването със земеделие вече не е достатъчно. С няколкото други възможности, много хора са напуснали, избирайки несигурното бъдеще като мигранти в търсене на работа\".В началото на януари по време на протестите в град Кахдериджан, който се намира на около 10 км западно от Исфахан, се разрази насилие, след като силите за сигурност откриха огън по тълпите, убивайки най-малко петима души. Един от загиналите беше фермер, като местните обявиха, че права за вода са били основното недоволство.  ", "date": "2018.03.29", "title": "Криза с водата разпалва протести в Иран"}
{"url": "http://www.cross.bg/london-ryski-skripal-1571361.html", "text": "/КРОСС/ Министерството на външните работи на Русия съобщи, че Великобритания нарушава международното право с отказа си да предостави информация за дъщерята на отровения бивш руски агент Сергей Скрипал, съобщава Скай нюз.Говорителят Мария Захарова заяви, цитирана от руски медии, че за четвърти път Русия се обръща към Великобритания по официалните канали с предложение за сътрудничество в разследването на ситуацията със Скрипал. Тя поясни, че съответните ноти на руското посолство в Лондон са изпратени на 6,13,14 и 22 март.Говорителят подчерта, че британската страна мълчи или изпраща неграмотни отговори. Според Захарова Лондон умишлено избягва контактите с руското посолство.Москва също нарече разпространеното от британското посолство \"доказателство\" за случая \"Скрипал\" световна фалшификация.Разпространеното от Лондон \"доказателство\" е тотална световна фалшификация, отсече Захарова.Според ведомството презентацията на Лондон по случая е направена от британския посланик по време на закрита пресконференция и след това е разпространена сред британските дипломатически мисии преди масовото експулсиране на руски дипломати.По-рано Захарова обяви, че публикуваните от Лондон документи по случая напомнят на работата на ученици от долните класове.Вчера британската полиция разкри, че е имало новичок по входната врата на жилището на Скрипал.Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.  ", "date": "2018.03.29", "title": "Москва: „Доказателството” на Лондон за Скрипал е световна фалшификация"}
{"url": "http://www.cross.bg/posetiteli-taiiland-koralite-1571359.html", "text": "/КРОСС/ Заливът Мая Бей в Тайланд ще бъде затворен за посетители четири месеца, заради \"критично\" увреждане на коралите, предадоха ДПА и Асошиейтед прес.Властите в държавата се съгласиха да затворят мястото, добило популярност от снимките на холивудския филм \"Плажът\" с Леонардо ди Каприо от 2000 г. Посещенията ще бъдат забранени от юни до септември и се планира ограничението да бъде прилагано и през следващите години.Екологът Тон Тамронгнавасават каза, че причината е най-вече заради вредите, нанасяни върху коралите.\"77% от коралите в Тайланд са изчезнали, но в Мая едва се намират някакви\", каза той.\"По време на затварянето ще бъдат засадени още корали от правителството и от частния сектор\", добави той.Забраната ще важи и за хора, и за лодки в зоната с корали на плажа. Мая Бей все пак ще може да бъде видян от лодки извън ограничения район.Около 4 хиляди туристи посещават тайландската природна забележителност всеки ден, повечето отколкото е капацитетът на плажа. От септември ще бъде позволено посетителите да бъдат не повече от 2 хиляди дневно.Приходите от туризма съставляват над 20% от брутния вътрешен продукт на Тайланд. Но увеличаването на туристите от 32 милиона посетители през 2016 г. до 35 милиона през 2017 г. и очакваните 38 милиона тази година повишава и тревогите за екологичните щети и устойчивостта на развитието на стопанския отрасъл. ", "date": "2018.03.29", "title": "Затварят за посетители райското кътче от филма \"Плажът\""}
{"url": "http://www.cross.bg/depytat-kurchev-gerb-1571349.html", "text": "/КРОСС/ Депутатът от ГЕРБ Борис Кърчев е прехвърлил фирмите си на малоимотно лице. Това обявиха от БСП часове, след като Димитър Гамишев от управляващата партия се оттегли от парламента заради изнесена информация, че свързана с него фирма се разследва за ДДС измама.„Колегата Борис Кърчев е продал своите фирми на едно малоимотно лице от старозагорско село - Динко Динев и с това е решил своите проблеми\", заяви Георги Търновалийски от БСП.Малко по-късно Кърчев отговори: \"Това е изключително зле скалъпен сценарий от БСП. Това е атака лично към мен, към работата ми като депутат\". По думите му фирмите са били продадени две години преди да стане депутат, като те не са имали задължения към НАП, а по-късно са се натрупали борчове към други компании.„Всичко това се тиражираше и по време на предизборната кампания. БСП и местната телевизия \"ПресТВ\" го излагаха като факти. Телевизията е собственост на един лидерите на БСП в Казанлък - Васил Самарски\", посочи Борис Кърчев.ой подчерта, че не познава лицето, на което се твърди, че са били продадени фирмите.По думите на Търновалийски огромните суми несъбрано ДДС са основният проблем на държавата, но ГЕРБ прибягват до манипулации, за да скрият участието си в незаконните схеми. Именно затова и управляващите сезирали главния прокурор за нарушения в управляваната от левицата община Сопот.„Община Сопот беше в много тежко финансово състояние с блокирани активи, банкови сметки. Състоянието е значително по-добро благодарение на управлението, което има. Това е видно от отговора на министъра на финансите, който даде миналата седмица за състоянието на община Сопот\", каза още „червеният\" депутат.Според него „един Инициативен комитет е дал информация на един бивш депутат от ГЕРБ, който много умело се използва, за да се манипулира общественото мнение\". ", "date": "2018.03.29", "title": "БСП взе на прицел още един депутат от ГЕРБ"}
{"url": "http://www.cross.bg/godina-rapurut-prisuda-1571354.html", "text": "/КРОСС/ Известният рапър DMX влиза в затвора. Той получи присъда от една година заради данъчни измами.Изпълнителят се е опитал да си спести данъци за около милион и 700 хиляди долара. Той използвал различни схеми, чрез които в продължение на години укривал реалните си доходи.Рапърът, чието истинско име е Ърл Симънс, призна вината си още в края на миналата година и беше арестуван през януари. Прокуратурата настояваше DMX да получи присъда от пет години затвор.  ", "date": "2018.03.29", "title": "Рапърът DMX влиза в затвора"}
{"url": "http://www.cross.bg/energo-pro-forym-ychenitzi-1571357.html", "text": "/КРОСС/ ЕНЕРГО-ПРО представи възможности за развитие в сферата на енергетиката  на ученици и студенти по време на кариерния форум „ЗаЕдно в бъдещето\" с организатори Технически университет във Варна, Община Варна и Регионално управление на образованието - Варна. Форумът се проведе на 29.03.2018 г. във фоайето на Електротехническия факултет на Университета в рамките на третото Национално средношколско състезание „Енергетиката и ние\" с участието на над 100 ученици от цялата страна.Кариерният форум има за цел да осъществи обмен на информация и идеи между ученици, студенти, преподаватели и работодатели в енергийната сфера. На презентационния щанд на ЕНЕРГО-ПРО специалисти в областта на  човешките ресурси активно консултираха учащите относно стажантските програми на компанията, свободните работни места и начините за обучение и практика. Представителите на ЕНЕРГО-ПРО предоставиха и е-майл адрес за комуникация careеrs@energo-pro.bg , на който бъдещите инженери  и електротехници да отправят своите въпроси.С участието си в кариерния форум ЕНЕРГО-ПРО заявява своята позиция на работодател, който се стреми да подкрепя младите хора в началото на тяхното кариерно развитие. В партньорство с институциите и учебните заведения в Североизточна България, компанията улеснява бъдещите специалисти както в придобиването на компетенции и практически умения, така и в затвърждаването на ключови за професията знания, важни за изграждането им като професионалисти.  ", "date": "2018.03.29", "title": "ЕНЕРГО-ПРО представи възможности за развитие на бъдещи енергетици на форум „ЗаЕдно в бъдещето“"}
{"url": "http://www.cross.bg/razvitie-nikolova-raiionirane-1571352.html", "text": "/КРОСС/ В Пазарджик зам.-министър Николова представи вариантите за ново статистическо райониранеНад 25 млн. лв. влага Министерството на регионалното развитие и благоустройството чрез Оперативна програма \"Региони в растеж\" 2014-2020 г. в обновяването и енергийната ефективност на районни и гранични полицейски управления и пожарни служби в страната. Това обяви заместник-министърът на регионалното развитие и благоустройството Деница Николова, която заедно с министъра на вътрешните работи Валентин Радев и кмета на Пещера Николай Зайчев преряза лентата на обновената сграда на полицейското управление и противопожарната охрана в града. Близо 800 хил. лв. са вложени в реновирането на двете сгради, които са с монтирана топлоизолация, нова дограма, обновена фасада и др. Мерките за енергийна ефективност ще доведат до намаляване на разходите и потреблението на енергия, подобряване на експлоатационните характеристики на сградата и удължаване на нейния жизнен цикъл. Общо 23 пожарни служби и 21 районни управления на МВР ще бъдат обновени с европейски средства в програмния период до 2020 г., уточни зам.-министър Николова.„Няма нещо по-важно от това да се чувстваме сигурни и защитени в местата, в които живеем и които посещаваме с туристическа цел. Чрез програмата даваме възможност служителите от системата на МВР да имат по-комфортни условия на труд , а това да допринесе за по-високо качество на сигурността и защитата на държавата\", каза заместник-министърът. Тя съобщи още, че в община Пещера, по линия на ОП „Региони в растеж\" 2014-2020 г., в момента се инвестират общо 7 млн. лв. в мерки за енергийна ефективност на жилищни и обществени сгради, с което ще се модернизира и обнови обликът на града и ще се подобри качеството на живот и труд.По-късно в Пазарджик Деница Николова участва в заседание на Регионалния съвет за развитие на Южен централен район. Заместник-регионалният министър представи трите варианта за ново статистическо райониране на страната и коментира силните и слаби страни на проектите. Два от вариантите предвиждат запазване обхвата на сегашния Южен централен район за планиране с областите Пазарджик, Пловдив, Смолян, Кърджали, Хасково, а т.нар. „вариант 2\", разглежда включването към на тях и на област  Стара Загора, което срещна подкрепа от членовете на съвета за развитие.„В последните 10 години регионалната политика бе подчинена на политиките на централно ниво, съобразена само на европейските средства, което лиши възможността регионите да се развиват комплексно, спрямо потенциала, спецификите и нуждите им в различните икономически и секторни направления\", коментира Николова.  Тя обърна внимание, че новото статистическо райониран цели да се гарантира по-добро финансиране на регионите, което ще доведе до тяхното развиване от гледна точка на икономическия потенциал и подобряване на демографските тенденции. „Ако негативните трендове в демографията от последните години не се променят, ще стигнем до цялостно и пълно обезлюдяване на малките населени места и периферията. Една от причините за това е, че те нямат възможности за икономическо развитие и целеви фокус за финансиране, за да могат да преодолеят негативните тенденции, затова част от промените са в тази посока\", обясни зам.-министър Николова.Новото райониране цели развитие на регионите и техния потенциал според природните дадености, разположение, транспортни връзки, центровете за растеж и периферията. „Финансирането от ЕС  в момента е концентрирано главно в големите градове, което обаче увеличава дисбаланса с малките населени места. Това налага подход, чрез предефиниране на районите, които да ползват допълнителен ресурс от държавата и други финансови източници извън ЕС за по-добро икономическо развитие\", каза Николова.Тя допълни, че паралелно се намалява и броят на стратегическите документи за регионално развитие, като ще се  повиши качеството им. Ще се изградят и адекватни регионални структури, които ще развиват политиката след 2020 г., защото Регионалните съвети нямат функции за управление.  „Така ще имаме цялостно развитие на региона при осигуреното финансиране, а няма да имаме само някои части, които са в благоприятно положение\", обърна внимание заместник-министърът. Според нея новото райониране на страната и реформата в регионалната политика е в синхрон с бъдещата  кохезионната политика на ЕС, която ще се фокусира върху териториалните инвестиции, търсейки развитие на конкретни територии, чрез интегрирани  партньорски проекти.  ", "date": "2018.03.29", "title": "Деница Николова: Обновяваме 44 сгради на структурите на МВР в страната, инвестицията е за над 25 млн.лв."}
{"url": "http://www.cross.bg/fermerite-zemedelieto-napravyat-1571353.html", "text": "/КРОСС/ Зърнопроизводители от цялата страна остават в стачна готовност, предава Дарик. По-рано днес ръководството на Националната асоциация на зърнопроизводителите се срещнаха с премиера Бойко Борисов и министъра на земеделието Румен Порожанов.Основното притеснение на фермерите е в нови изисквания за инвестиции, които ще трябва да направят, ако парламентът приеме проектозакона за административното регулиране на икономически дейности, свързани с нефт и продукти от нефтен произход.За сега няма промяна в намерението на фермерите да направят на 3 април протестно зареждане на тракторите си в масовите бензиностанции, а не във ведомствените. Това означава, че пътищата на страната ще бъдат блокирани от бавноподвижна и извънгабаритна техника.Срещите продължават с представители на министерството на земеделието.  ", "date": "2018.03.29", "title": "Протестът на фермерите остава въпреки срещата с Борисов и Порожанов"}
{"url": "http://www.cross.bg/singul-live-leva-1571350.html", "text": "/КРОСС/  Едни от най-известните футболни отбори на Италия - Ювентус и Милан, играят дерби тази събота, в което „Еврофутбол\" очаква „старата госпожа\" убедително да триумфира над вечния си съперник с вероятност 1.52 срещу 5.15. Всички възможности за срещата ще откриете       Вижте предложенията на „Еврофутбол\" и за други интересни мачове в идните дни:Мидълсбро - Уулвърхямптън                                   Сингъл, Live, ТОП „1\"- 2.55 „Х\"- 2.71 „2\"- 2.28Атлетик Билбао - Селта Виго                                 Сингъл, Live, ТОП „1\"- 1.89 „Х\"- 3.10 „2\"- 3.34Евертън - Манчестър Сити                          Сингъл, Live, ТОП „1\"- 7.25 „Х\"- 4.50 „2\"- 1.27Байерн Мюнхен - Дортмунд                                   Сингъл, Live, ТОП „1\"- 1.29 „Х\"- 4.62 „2\"- 6.30ЦСКА София - Ботев Пловдив                               Сингъл, Live, ТОП „1\"- 1.33 „Х\"- 3.80 „2\"- 5.20Севиля - Барселона                                                Сингъл, Live, ТОП „1\"- 3.95 „Х\"- 3.56 „2\"- 1.62Пари Сен Жермен - Монако                                   Сингъл, Live, ТОП „1\"- 1.35 „Х\"- 4.42 „2\"- 5.45Спортинг Брага - Спортинг Лисабон                        Сингъл, Live, ТОП „1\"- 2.57 „Х\"- 2.80 „2\"- 2.20Левски София - Берое                                            Сингъл, Live, ТОП „1\"- 1.44 „Х\"- 3.58 „2\"- 4.24Челси - Тотнъм                                                      Сингъл, Live, ТОП „1\"- 2.16 „Х\"- 3.00 „2\"- 2.81Същата вечер почитателите на спорта очакват със затаен дъх чутовния сблъсък между двамата най-силни боксьори „тежка категория\" в света - Антъни Джошуа и Джоузеф Паркър. Срещата е на 31 март с начален час 23 ч. Никой от съперниците няма загуба досега, така че след мача един от тях ще се изправи пред немислимото - да се признае за победен! „Еврофутбол\" оценява шансовете за успех на Джошуа като значително по-големи от тези за Паркър, като коефициентите им за триумф са съответно 1.15 срещу 4.80. Всички възможности, които букмейкърската къща предоставя за вълнуващото събитие, ще откриете .Продуктът СПОРТМАКС продължава да носи добри печалби в Шумен. Майстори на прогнозите от града си тръгнаха общо със  от Сбор голове. Гонките с кучета и предвиждане за Първи двама пък ощастливи играч на „Еврофутбол\" от Русе, който прибра общо .    30-те срещи от МАКСГОЛ може да намерите . Суперджакпот 15 към 14.00 часа на 29.03.2018 г. е на стойност  лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете . ", "date": "2018.03.29", "title": "Ювентус ще превъзхожда Милан на дербито в събота"}
{"url": "http://www.cross.bg/zavisimi-dyshi-programata-1571358.html", "text": "/КРОСС/  Творческо ателие към програмата за рехабилитация на зависими „Солидарност\" дава шанс на млади хора да развият фотографски умения. Целта на „ФотоФози\" е да помогне на хората, които са били зависими, в тяхното себеизразяване и социално включване. Два пъти месечно  професионални фотографи обучават участниците в програмата във фотографското изкуство. Обученията включват теоретични знания, техники и заснемане на кадри в естествена среда.Създаването на фотографското ателие се заражда преди 2 години от идея на участниците в програмата. От тогава до момента са организирани две благотворителни фотографски изложби. Първата е организирана през 2016 г. под мотото „26 стъпки в моята посока\" и е посветена на Международния ден за борба за злоупотребата и незаконния трафик на наркотици. Втората изложба става факт през миналата година и носи името „Помогни ни да пораснем\".През 2018 г. участниците в ателието ще организират две нови фотографски изложби през юни и октомври, посветени на 15-годишния юбилей на програма „Солидарност\" и десетата годишнина от откриването на Националната информационна линия за наркотиците, алкохола и хазарта. Тазгодишните събития ще носят името „Фокус вътре\", а средствата от продажбата на снимките ще бъдат използвани за финансиране на ателието - закупуване на фотографска техника и аксесоари, както и за организиране на бъдещи изложби.Фотографско-творческо ателие „ФотоФози\" и програма „Солидарност\" са част от сдружение „Факрита България\". Към Сдружението функционират още две структури за помощ на зависими -  Националната информационна линия за наркотиците, алкохола и хазарта и Къща „Посока\".Основната дейност на Сдружението е рехабилитация и ресоциализация на  зависими към наркотици, алкохол и хазарт. Програмата, която функционира като дневна терапевтична общност, е създадена през 2003 г. и в нея работят психолози с голям опит във възстановяването от зависимости.За 15 години програмата е предоставила услуги на около 3 000 души. Само за 2017 година екипът на рехабилитационната програма е работил с 221  души. За същата година екипът на Националната информационна линия за наркотиците, алкохола и хазарта е предоставил подкрепа и консултации на над 900 души. Ниско праговият център Къща „Посока\", целящ повишаване качеството на живот е обслужил над 120 души, които не са взели решение дали да се включат в лечение.  ", "date": "2018.03.29", "title": "Творческо ателие дава шанс на зависими млади хора да развият фотографските си умения"}
{"url": "http://www.cross.bg/atakata-frantziya-voiinitzi-1571341.html", "text": "/КРОСС/ Мъж се опита да блъсне днес колата си във войници, правещи джогинг край казармата си в Югоизточна Франция, но това не причини наранявания на никого, съобщи АФП, позовавайки се на източници в силите за сигурност.Започнала е операция по издирване на шофьора, който отправил обидни думи към друга група войници, след като прекъснал атаката си във Варс-Алиер-е-Рисе край Гренобъл, преди да даде газ и да избяга.Инцидентът става след атаката на джихадист миналата седмица в Югозападна Франция, в която 25-годишен радикализирал се мъж уби 4-има души, включително полицай, заел мястото на заложничка в супермаркет.Днес четирите жертви на атаката в град Каркасон и близкия Треб, включително полицаят героя Арно Бертрам, ще бъдат погребани.На тържествена церемония в сряда в Париж президентът Еманюел Макрон каза, че неговата голяма саможертва ще остане запечатана във френските сърца. ", "date": "2018.03.29", "title": "Шофьор опитал да блъсне войници във Франция"}
{"url": "http://www.cross.bg/obrazovanie-krediti-mladite-1571344.html", "text": "/КРОСС/ „Според програмата за управление на кабинета „Борисов-3\", като основен приоритет е изведено образованието и по-конкретно - висшето образование. Основен инструмент за гарантиране на достъпа на младите хора до качествено висше образование е Законът за кредитирането на студенти и докторанти. Въпреки променената обществена и икономическа ситуация, законът не е актуализиран от приемането му през 2008 година.\" Това заяви народният представител от ПГ на „БСП за България\" Лало Кирилов. Той обясни, че основният проблем в сега действащия закон е, че дава възможност на кредиторите да отпускат средства срещу лихви, далеч над пазарните, въпреки че държавата гарантира пълния размер на заемите. „След анализ на европейските практики при такъв вид кредити и лихвените нива по други продукти, предлагани от банките, опериращи на българския пазар, ние предлагаме промяна, според която максималният разрешен лихвен процент да бъде намален от 7 на 3,50 процентни пункта. С това ще направим този вид кредитиране по-достъпно и атрактивно за младите хора- с цел да получат адекватно образование и перспективи в България, а не ежедневно да напускат родината.Кирилов уточни, че според анализ на данните за периода от 2010 до 2015 г, при стартирането на системата за кредитиране от общо 27 банки, опериращи на българския пазар, само 4 предлагат този продукт. „За 5-те години, общият брой на отпуснатите кредити е 17 928, от които за заплащане на такси за обучение - 17 628 и само 300 за издръжка, като общият размер на получените кредити е 114,631 милиона лева\", добави той. Според народния представител, въпреки интереса на учащите към подобен вид кредити, има тенденции, които ограничават възможността на младите хора да получат желаното от тях образование. „Има законова разпоредба,  която ограничава обхвата на лицата, които могат да получат кредитиране, а именно - само за лица в редовна форма на обучение. Ние, вносителите на Закона, не смятаме, че учещите в други форми на обучение трябва да бъдат дискриминирани поради факта, че нямат достатъчно средства и свободно време и съчетават обучението с работата. Затова предлагаме да се заличат думите „в редовна форма\" и „в редовна форма на обучение\", категоричен бе Кирилов.„Заради това, което е казал зам.-министър Петър Николов, трябва веднага да му се поиска оставката от министър-председателя.\" Това заяви народният представител от „БСП за България\" Валери Жаблянов от парламентарната трибуна и цитира мотивите, които е посочил зам.-министър Николов в доклада си пред Комисията по образование: „Отпускането на кредити над 50 000 лв. с поръчители ще създаде пречки пред много кандидат- студенти, които няма да са в състояние да си осигурят въпросните поръчители.\" Според Жаблянов тези думи на зам.-министъра показват, че този човек или не се е явявал пред банка или е злонамерен. По думите на депутата от левицата, зам.-министърът е обяснил, че предложението било неприемливо, защото по-голямата лихва дава по-голяма възможност на банките да имат интерес към програмата за кредитиране. „Този зам.-министър е загрижен за банките, а не за студентите. Него не го интересува лихвеният процент да падне. Това е безумие!\", категоричен бе Валери Жаблянов. „Иска ли мнозинството в Народното събрание да даде възможност на българските малоимотни студенти да учат в български висши училища или ще ги остави, полуобразовани, да се чудят в коя посока на света да тръгнат?\", попита Валери Жаблянов.„В комисията по образование всички бяха единодушни, че законът от 2008 г. има нужда от промени и те трябва да са в полза на младите хора и студентите\", заяви народният представител от левицата Анелия Клисарова. Тя обясни, че има и работна група, която обсъжда какви да бъдат тези промени, защото законът, който е в сила от 2010 г, не отговаря на сегашните условия. „Трябва да защитим младите хора и да им дадем достъп до висше образование\", категорична е тя.  Задочниците работят, защото не могат да се издържат. А за тях може да има специални условия, различни от студентите в редовна форма на обучение. Не трябва да правим така, че тези хора да не могат да стигнат до висше образование, да получат своята реализация, заради това, че не могат да финансират своето образование.  ", "date": "2018.03.29", "title": "Лало Кирилов: Лихвите на кредити за студенти трябва да бъдат намалени"}
{"url": "http://www.cross.bg/krediti-stydenti-kreditirane-1571340.html", "text": "/КРОСС/ Мнозинството в Народното събрание отхвърли законопроекта на БСП за студентското кредитиране, който предвиждаше намаляване на лихвата по студентските кредити  от 7 на 3,5 процента и разширяване на обхвата на кредитиране на студенти и докторанти в задочна, дистанционна и вечерна форма.Мотивите на вносителите са улесняване достъпа на студенти до банков заем, а очакваните ефекти - все повече студенти да остават и да се обучават в страната. Предложенията обаче срещнаха редица критики. Милен Михов от Обединени патриоти отбеляза: \"Кой ще задължи една частна банка да отпуска неизгодни заеми? Това блокира ли кредитирането? Блокира\".От ГЕРБ оспориха информацията, че е налице висок процент на лошите кредити по програмата. Валери Жаблянов от БСП обаче реагира така: \"Ама как ще функционира без проблем? Вие спомняте ли си преди 5 години какъв беше обемът на лошите кредити в банките? Защото парите вместо да ги дадат за образование, ги дадоха за бетон, арматурно желязо и изкопи в София\".Станислава Стоянова от ГЕРБ изтъкна, че промяната би облагодетелствала чуждестранните студенти, които се обучават в скъпо платени специалности: \"Нова промяна само би задълбочила подобно неравенство, защото генералният проблем е, че много млади българи предпочитат да учат извън страната не заради цената на кредитите там, а заради качеството на образователните услуги\".Мнозинството в Народното събрание се обяви и против предложението на БСП кредити над 50 000 лева да се отпускат само с поръчител с аргумента, че това противоречи на финансовата логика на студентското и докторантско кредитиране, тъй като то е основано на държавни гаранции. ", "date": "2018.03.29", "title": "Парламентът отхвърли намаляване на лихвите и разширяване на обхвата на студентските кредити"}
{"url": "http://www.cross.bg/bulgariya-interesi-pargov-1571337.html", "text": "/КРОСС/ България не трябва да бърза с експулсирането на руски дипломати и да се води единствено от националните си интереси. Това каза в сутрешния блок на Радио „Фокус общинският съветник от БСП и лидер на градската структура на партията Калоян Паргов по повод изгонването на руски дипломати от редица европейски страни след скучая „Скрипал\".По думите му страната ни се намира в изключително деликатна ситуация, докато инициаторът на тази вълна - Великобритания, е в период на излизане от ЕС. Паргов добави, че България може сериозно да пострада, ако напрежението около казуса продължи да ескалира. „Северен поток 2\" започнал да става факт, тоест въпреки политическата и дипломатическата криза, икономическите интереси и въпроси се решават.\"От тук идва един въпрос, който е свързан с проблем в България пред, който ще бъдем изправени в много скоро време - ще имаме ли тръба с газ за България алтернативна на украинските тръби, които предстои да преустановят своето съществуване или няма да има? Ние трябва да отстоим на този натиск, имайки предвид нашите интереси, тъй като България и Русия винаги са били през годините, макар и с изключения, по смисъла на своето историческо минало, своя славянски и православен корен, близки държави, което налага една по-внимателна и предпазлива позиция с оглед и някои национални интереси, които имаме да решаваме в близкото бъдеще\", обясни той.Калоян Паргов коментира още, че светът трябва да търси изход от ситуацията, без да допуска ескалиране на напрежението. „Историята показва, че прибързани геополитически ходове не свършват добре, необходима е балансирана и премислена позиция\", каза още той. ", "date": "2018.03.29", "title": "Паргов: България не трябва да бърза с експулсирането на руски дипломати"}
{"url": "http://www.cross.bg/voda-avariya-izklyuchen-1571342.html", "text": "/КРОСС/ Един от реакторите на румънската атомна централа „Черна вода\" е бил изключен заради авария, съобщава DIGI 24.Според изданието, което цитира съобщение на ръководството на централата, аварията не е свързана със самия реактор, а с допълнителните инсталации.Изключването на реактора е стандартна процедура, допълват от централата. Според съобщението няма опасност за персонала, населението и околната среда.По-рано е бил изключен още един реактор, а друг е работил с 55 % от капацитета си, пише още DIGI 24.Атомната централа в Черна вода работи от 1996 година и засега има два блока, като се предвижда да бъдат изградени още три. ", "date": "2018.03.29", "title": "Нова авария в румънската АЕЦ \"Черна вода\""}
{"url": "http://www.cross.bg/halacheva-doktoranti-stydenti-1571345.html", "text": "/КРОСС/ Да подкрепят Законопроектът за кредитиране на студенти и докторанти, призова днес колегите си в парламента народният представител от БСП Теодора Халачева.„Всяка инвестиция в образованието е повече от оправдана, защото образованите и квалифицираните, знаещите и можещите са двигате на прогреса\", аргументира се тя от парламентарната трибуна. По думите й все повече млади българи поставят решаването на битовите си проблеми пред образованието. „Това води до фиктивно студентство\", липса на мотивация и визия за успешна реализация в страната\", изтъкна Халачева. Тя е убедена, че законодателят е длъжен да помогне на онези, които постъпват във висше учебна заведение с идеята за по-добро бъдеще.Предложеният от  левицата законопроект предвижда намаляване на лихвата върху заемите на студенти и докторанти  наполовина - от 7% на 3.5%. Предлага се също да бъдат включени не само студенти и докторанти от редовната форма на обучения, но и от задочната.  „„Кредите с ниска лихва са финансова опция за покриване на дължими такси и издръжка по време на обучението, а също и инструмент в помощ на младите българи, за които държавата трябва да има целенасочена политика\", смята Теодора  Халачева.  ", "date": "2018.03.29", "title": "Теодора Халачева: Всяка инвестиция в образование е оправдана"}
{"url": "http://www.cross.bg/podkrepa-gerb-risurch-1571347.html", "text": "/КРОСС/ За трите месеца от началото на година ГЕРБ отбелязва лек спад в обществената подкрепа заради скандалите около ЧЕЗ и вътрешно-коалиционните сътресения. Въпреки това партията запазва мястото си на първа политическа сила с подкрепа от 23,1% от всички избиратели.Това сочи регулярното тримесечно проучване проучване на „Алфа Рисърч\", проведено в периода 15 - 24 март 2018 г. сред 1025 пълнолетни граждани от цялата страна. Използвана е стратифицирана двустепенна извадка с квота по основните социално-демографски признаци. Информацията е събрана чрез пряко стандартизирано интервю по домовете на анкетираните лица.Външно-политическата активност на лидера на ГЕРБ Бойко Борисов води до ръст от 3 на сто в неговия личен рейтинг - до 36%. През периода нарастват обаче и негативните мнения за управлението. Според социолозите това би представлявало риск най-вече в ситуация на мажоритарен избор, ако срещу кандидатите на управляваща партия се изправят силни опоненти.БСП отбеляза поредица от свои победи през изминалия период, сочи проучването. С подкрепа от 20,5% левицата скъсява дистанцията с ГЕРБ, но не заради електорален ръст, а заради спада на основния политически опонент. Лидерът на партията - Корнелия Нинова (доверие 26.4%) също не успява да повиши личния си рейтинг, допълват от „Алфа Рисърч\".Въпреки скандалите помежду им „Обединените патриоти\" успяват да се задържат на 5,2% електорална подкрепа. Красимир Каракачанов е с най-висок личен рейтинг (29,8%), следван от Валери Симеонов - 11,4% и Волен Сидеров - 6,4%. „Отрицателните оценки и към тримата лидери нарастват, но позитивните не намаляват. В случая, националистите се възползват от т.нар. ефект на негативната мобилизация - увеличаването на обществената нетърпимост към техни публични изяви, води до консолидация на феновете им\", анализират социолозите.При ДПС, както и при ВОЛЯ, съществени промени не се наблюдават. Прогнозите за ДПС са за 5,1% подкрепа, а за партията на Веселин Марешки - 2%. Това означава, че според проучването ВОЛЯ не прекрачва прага за влизане в парламента.„Твърде ниска, вероятно дори наказателно ниска, остава подкрепата за фрагментираната извънпарламентарна десница. Всяка една от партиите събира между 0,6% 1,8%. От лидерите им с относително най-висока подкрепа се ползва Христо Иванов (9%)\", обобщават от „Алфа Рисрърч\".Регулярното тримесечно проучване на \"Алфа Рисърч\" е проведено в периода 15 - 24 март 2018 г. сред 1025 пълнолетни граждани от цялата страна. Използвана е стратифицирана двустепенна извадка с квота по основните социално-демографски признаци. Информацията е събрана чрез пряко стандартизирано интервю по домовете на анкетираните лица. ", "date": "2018.03.29", "title": "\"Алфа Рисърч\": ГЕРБ - 23,1%, БСП - 20,5%"}
{"url": "http://www.cross.bg/sofiya-myzeya-poshta-1571348.html", "text": "/КРОСС/ „Български пощи\" ЕАД се включва в организираната от Регионален исторически музей - София образователна програма „Пролет в музея\".На 4 април 2018 година, ученици ще посетят Централна поща - София.Анастасия Калчева, началник на Централна поща, ще запознае децата с работата на пощенската станция и ще им разкаже за историята на сградата.  ", "date": "2018.03.29", "title": "„Български пощи“ се включва в образователната програма \"Пролет в музея\""}
{"url": "http://www.cross.bg/varna-konkyrs-tehnite-1571343.html", "text": "/КРОСС/ „БДЖ-Пътнически превози\" ЕООД ще осигури безплатното пътуване на талантливи деца от СУ „Св. Св. Кирил и Методий\"-Плевен до Варна и обратно. Посещението на възпитаниците в морската ни столица е свързано с участието им в 24-и Национален конкурс „Диньо Маринов\".По инициатива на Националното сдружение на сираците в България (НССБ) 23 ученика и техните ръководители ще пътуват с националния железопътен превозвач, за да вземат участие в конкурс за млади таланти. Във Варна те ще покажат своят творчески потенциал, насочен към традиционната българска култура.Ръководството на „Холдинг БДЖ\" ЕАД за пореден път подкрепя инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.  ", "date": "2018.03.29", "title": "БДЖ осигурява безплатното пътуване до Варна на талантливи деца "}
{"url": "http://www.cross.bg/pripomnim-kusno-pargov-1571338.html", "text": "/КРОСС/ 74 години след бомбардировките над София е важно да си припомним, че политическият егоизъм рано или късно се наказва. Това каза лидерът на ГС на БСП-София Калоян Паргов по време на пресконференция, свързана с отбелязването на паметта на жертвите, загинали от англо-американските бомбардировки над София, предаде репортер на Агенция „Фокус\". „Може би се чудите защо един представител на социалистическата партия, какъвто съм аз, съм застанал тук. Воден съм само от едно - историческата памет и истина. Стана модерно да ги забравяме, да ги пренебрегваме, да не напомняме на обществото за бъдещи събития. В чисто политически и дипломатически план споменът и прочитът на едни такива събития могат да имат и модерно звучене\", заяви Паргов. По думите му над 4000 души са убити от софиянци, а сградният фонд е бил сринат. „Отбелязваме този ден, за да си припомним, че всяко правителство следва да се ръководи от националния интерес, а не сляпо да обслужва силния на деня. В исторически план силните на деня са били много. Темата за нацизма и фашизма също е повод за политически боричкания и скандали. Фашизмът е отрочето на националсоциализма. Въпреки че не се чува гласът на народа, България обявява война на Великобритания, САЩ и Съветския съюз\", допълни той и добави, че резултатът са хиляди невинни човешки жертви и материалната разруха. „Следващият акт на възмездие е да почитаме и да помним. Днес 74 години по- късно е важно да си припомним, че политическият егоизъм рано или късно се наказва. За съжаление, основният извод го плаща винаги народът\", каза още Калоян Паргов.  ", "date": "2018.03.29", "title": "Паргов: 74 години след бомбардировките над София е важно да си припомним, че политическият егоизъм рано или късно се наказва"}
{"url": "http://www.cross.bg/zagorka-bulgarskite-dobriyat-1571336.html", "text": "/КРОСС/ „Загорка\" раздаде първите награди „Доброто тук\" и отличи хора, които пазят и предават българските традиции и дух, пречупвайки ги по свой начин, за да бъдат те актуални и днес, и утре. Така „Загорка\" стартира кампанията „Доброто тук\", с която ни предизвиква да откриваме и  поощряваме доброто всеки ден.„В съзнанието ни тези две думи „доброто\" и „тук\" съществуват и функционират трудно заедно и това не е наша национална черта, а неизменна част от човешката природа. Затова и често се случва да преувеличаваме малкото лошо, а да не съзираме важността на малкото добро. С новата кампанията целим да обърнем това разбиране и да подкрепим българското. И когато сме разпознали истинското българско добро, „Загорка\" да добави онази хармония, която да ни кара не само да се почувстваме горди, а в ежедневен комфорт с него.\" - разказа Елица Иванова, Маркетинг МениджърСтремежът и тенденцията на „Загорка\" да се обърне към българското е една от причините за новата визуална идентичност на „Загорка\" и акцентирането върху българските й корени. От днес любителите на кехлибарената напитка ще й се наслаждават в бутилка с нова форма и с лого на български език, наподобяващо един от първите графични знаци на бранда, но с нов, съвременен щрих. Върху бутилката като релефен елемент присъства и визията на митичния барс, символ на Стара Загора. Едновременно с това „Загорка\" изтъква българските пивоварни традиции, използвайки 100% малц родно производство.„Доброто тук в смисъла, в който влагаме ние, не е постижение, а ежедневно търсене. Не е взаимопомощ, а взаимоотношения. Доброто тук не е патриотарство с биене в гърдите, а е заредено с хармония родолюбие. Затова с наградите ние отличаваме ежедневното малко добро, което трябва да бъде забелязано и поощрено. Защото ние в „Загорка\" вярваме, че колкото и по-добро да има, няма по-добро от доброто тук\", разказа за вдъхновението на кампанията Николай Тинков, Старши Бранд Мениджър.Наградата „Добрият художник\" беше връчена на преподавателя по графичен и рекламен дизайн в Националната художествена академия Светлин Балездров. Той беше отличен, не защото със световната си известност прославя името на България, а за това, че е посветил живота си на откриване и развитие на млади български таланти и, че популяризира кирилицата като създава нови шрифтове и ги разпространява безплатно в Интернет. С наградата „Добрият готвач\" беше отличена Божана Кацарова, победител в MasterChef. Изборът попадна върху нея, заради избора й да остане в България и да придаде модерен почерк на традиционното българско меню, а не да предпочете възможностите за професионално развитие по света.Планинският водач Начо Иванов получи наградата „Добрият алпинист\", не за това, че покорява най-високи върхове, а поради факта, че е маркирал най-дългия в България планински маршрут Ком-Емине и го е преминал над 50 пъти, за това, че предава своята любов към планината на хиляди българи, увличайки ги да тръгнат с него и да предизвикат себе си по този изключително труден и красив български маршрут.Наградата „Добрият дизайнер\" беше връчена на Гергана Станкова, която върна традиционната шевица в гардероба на съвременната българка, създавайки българския бранд „Шевица\".Триото „Outhentic\" получи приза „Добрите музиканти\", затова че вдъхва нов живот на традиционния фолклор и го предава на съвременниците по света и у нас така, че да го заобичат истински. ", "date": "2018.03.29", "title": "„Загорка“ раздаде първите награди „Доброто тук“"}
{"url": "http://www.cross.bg/ministur-bulgariya-problem-1571327.html", "text": "/КРОСС/ \"Вече трети месец България председателства Съвета на Европейския съюз, но вместо да защитава и налага сред останалите страни членки на съюза своите приоритети, правителството твори гаф след гаф. На 20-и март 2018 година МВР сътворява невероятен скандал, който поставя под въпрос не само сигурността на страната, но и на цяла Европа! Какво се случва: цяла смяна служители на Гранична полиция са напуснали работните си места, в резултат на което 42-ма пътници на полет от Париж влизат на наша територия без никаква проверка. Те са пристигнали в салона на Терминал 2 в 15,35 ч., но там не е имало нито един служител, затова си взели багажа и просто са си отишли. Нещо невиждано досега! Ние питаме- това ли са усилията на правителството да опази европейските граници?Уважаеми колеги, случилото се не може да бъде наречено по друг начин освен престъпна небрежност и немарливост, която слага огромно петно върху авторитета на държавата! За съжаление това е един скандален пробив в сигурността на Аерогара София, който е абсолютен саботаж от страна на МВР и налива вода в мелницата на най-големите критици на пълноправното членство на България в Европейския съюз!Реакцията на министър-председателя, министъра на вътрешните работи и подопечните му служители, за още по-голямо съжаление, бе тотално неадекватна на: пълен хаос - влязоха в противоречиви и неубедителни обяснения: първо не знаеха какво се е случило, след това се оказа, че информацията е достигнала до ръководството на министерството два дни след инцидента, после вместо да видят големия проблем се втурнаха да обясняват как един служител бил в тоалетна, друг обядвал, пушел и т.н. - дейности несъвместими с изпълнявания дълг. След това се прехвърляше отговорността от едно министерство към друго. А действителност никой не поема политическата отговорност за това безобразие!Цитирам вътрешния министър Радев - „Има проверка, разпоредил съм я и чакам резултатите, да не скачам преди огъня преди случилото се. Ще проверим точно какво е станало, да видим кой е виновен, защото това е притеснително - цял самолет. То един да мине от тях е опасно, а представете си повече хора. Аз се надявам, че не се е стигнало до там, но това е прецедент\" - Щеше  да е прецедент, уважаеми г-н министър, ако не беше схемата за трафик на мигранти, каквато беше разкрита на Летище София само преди година, или „ювелирното\" взривяване на подозрителни автомобили на същото това летище, още по-рано, при друг министър, от това мнозинство.И ни успокоиха - няма проблем, самолетът идва от Франция, там пътниците сигурно са проверени. Нищо, че само три дни по-късно, на 23-ти март именно във Франция имаше отново сериозен терористичен акт. Какво чакате? Това да се случи и в България ли?Само че има проблем, уважаеми колеги! И той не се изолира със случилото се на 20 - ти март, 2018 година на Аерогара София. От месеци сигнализираме за сериозни пробойни по сухопътните ни граници - буквално пробойни, дупки! А това са срутени, в резултат на некачествено изграждане, участъци от преградното съоръжение, което трябва да пази външните граници на Европейския съюз. Съоръжение, за което са изхарчени близо 250 млн. лева на българските данъкоплатци и десетки милиони евро от ЕС. Да си припомним неработещите камери за видеонаблюдение поради неплатени сметки за ток, мръзнещите полицаи и скъсаните им обувки. Е, поне „оградата\" я санирахте вече и ще се ремонтира без обществена поръчка, набързо, за да се прикрият следите. Нищо че има досъдебно производство. Нищо, че справките, изготвени в това същото МВР, сочат нещо притеснително - заловените мигранти са намерени или във вътрешността на страната, или на изход от нея.И в същото време, искам да ви припомня- българският министър-председател, който лицемерно, и пред българските граждани, и пред европейските ни партньори, заяви на 1-ви февруари в Брюксел: \"Просто не е справедливо. Не е справедливо да си измисляте някакви мотиви, които ги няма. И все по-трудно става да си ги измисляте, защото и Еврокомисията и Европарламентът проверяваха границата и се оказва, че България най-добре я пази, но продължавате да си измисляте. Обидно е за нас. Ние си изпълняваме ангажиментите.\"Уважаеми г-н премиер, обидно е за нас - българските граждани! На тези думи едно ще ви кажем - вие излъгахте и очевидно, и вие, и вашият екип не си вършите работата и заблуждавате всички!Уважаеми управляващи, благодарение на липсата на адекватност от ваша страна, сигурността на българската граница се превърна в проблем, който се задълбочава! И ние искаме много бързи и адекватни отговори на нашите въпроси и поемане на политическа отговорност! И това може да бъде само и единствено- оставката на вътрешния министър. Само това може да върне доверието в институциите и България!\"  ", "date": "2018.03.29", "title": "Иванов: Оставката на вътрешния министър може да върне доверието в институциите и България"}
{"url": "http://www.cross.bg/godina-programata-beshe-1571326.html", "text": "/КРОСС/   - Да, още от 5-годишен, преди да тръгна на училище, много обичах филмите с бойни сцени. Един ден бяхме излезли със семейството ми на разходка. Баща ми спря пред едно училище, заведе ме директно в салона и видях, че там са строени някакви спортисти. Тогава се запознах с треньора ми - Пламен Трънски, и започнах да тренирам.- С Пламен Трънски сме от началото - от 1997 година и няма мърдане. Той беше главен треньор тогава, а имаше и помощник - Стоян Вълчев, с когото още поддържаме връзка и сме много добри приятели. През 2005 година дойде кондиционен треньор в нашия отбор - Иван Божилов, който отговаряше за функционалната ми подготовка и за тази на отбора ни като цяло до края на миналата година. Сега кондиционен треньор ни е Димитър Василев. Той има две участия на олимпиада като треньор по лека атлетика на Даниела Йорданова - последната ни световна медалистка на 1500 метра.- Освен възпитанието, което са ми дали родителите ми, всичко останало го дължа на спорта. Пламен ме научи да бъда много критичен към себе си, да искам повече, да давам всичко от себе си, да не се задоволявам с второто място. Аз по принцип съм такъв характер - не обичам да губя, но той много е допринесъл за затвърждаване на това мое качество. Винаги е бил максималист и се е целил нависоко.Със Стоян кратко съм тренирал, но винаги ме е подкрепял като приятел. Той беше до мен в първите ми стъпки и ме научи на базовите техники. Това според мен в днешно време липсва на подрастващите, защото вече всеки гледа към състезателния спорт - търсят се високи постижения, медали, финанси. Преди се наблягаше повече на спорта като на бойно изкуство. Иван Божилов е много интересен човек, с големи професионални познания в областта на кондиционната подготовка. Познаваше ме много добре и напасваше тренировките специално за мен и за начина, по който се чувствам. Той никога не говореше директно, а ме провокираше да мисля. Научи ме на хитрост и да гледам на нещата по различен начин, по-нестандартно, така че да използвам максимално възможностите си. Така че от всички съм получил много ценни уроци.- Не съм ги броил, но най-ценният от всички безспорно е медалът ми от Световното първенство миналата година, тъй като винаги една от мечтите ми е била да стана световен шампион. Не успях, но за нивото на българското таекуондо и състоянието на нещата в България мисля, че това е много сериозно постижение и съм доволен от него. Като имаме предвид възможностите на федерацията, на клуба ни и начина, по който се подготвях, мисля, че надхвърлих очакванията. - За програмата „Спортни таланти\" кандидатствах за първи път през 2012 г. и тогава почти не знаех за какво става въпрос. Треньорът ми много ми помогна за подготовката на документите. В края на 2012 година се оказа, че това е била най-успешната ми година до този момент. Станах европейски шампион, имах 4 златни медала и един сребърен. Кандидатствах пак през 2015 и 2017 г.Още през 2012 г. много ми хареса духът на програмата и самото отношение на хората, които работят за нея. Допадаше ми как се събирахме всички и се организираха различни мероприятия, това ми действаше много мотивиращо. Имах повече желание за постижения, за да доказвам на себе си и на хората нашия спорт в България.2012 г. ми беше най-силната, а следващата година в програмата - 2015 г., ми беше най-трудната. Бях контузен поради скъсване на предна кръстна връзка на коляното и шест месеца бях аут. След операцията имаше дълго възстановяване, за което се грижеше моят приятел и кинезитерапевт Иван Касапов. Беше много тежко, не знаех дори дали ще мога да продължа със спорта, както преди. Тогава програмата ми помогна отново не само финансово, но и морално. Винаги - и когато сме се събирали, и в трудни моменти, съм чувствал духа и подкрепата на програмата.През 2017 г. вече кандидатствах не толкова от финансова гледна точка, колкото просто исках да съм част от нея. Наистина чувството ми хареса и от всички хора в екипа - позитивни, весели, мотивирани и мотивиращи, съм с много хубави спомени и впечатления!  И отново се оказа, че миналата - 2017 година, е била най-успешната ми като цяло.Така че ще запомня програма „Спортни таланти\" с двете ми най-силни и с най-трудната ми година досега. Бил съм в програмата и на дъното, и на върха.- След лагера, на който съм в момента, ще имам друг лагер за подготовка в Сърбия, след което идва Европейското първенство - за него се готвя. Другата ми цел е медал от Гран при, тъй като вече съм достатъчно напред в ранглистата, за да участвам почти на всичките, даже съм на косъм да участвам на финалното, в което се включват състезателите от ТОП 16 в света. Аз съм 17-и.  ", "date": "2018.03.29", "title": "Владимир Далаклиев: Програма „Спортни таланти“ ме е подкрепяла и на дъното, и на върха"}
{"url": "http://www.cross.bg/mesetza-sledvashtite-pokazatel-1571328.html", "text": "/КРОСС/ През март 2018 г. се повишава с 0.7 пункта спрямо февруари. Подобрение на стопанската конюнктура е регистрирано в строителството и търговията на дребно, докато в промишлеността запазва равнището си от предходния месец. Единствено в сектора на услугите показателят се понижава. Съставният показател „бизнес климат в промишлеността\" остава на нивото си от февруари. Промишлените предприемачи оценяват настоящата производствена активност като понижена, като и очакванията им за дейността през следващите три месеца леко се влошават.Основният фактор, затрудняващ предприятията, продължава да е несигурната икономическа среда, следван от недостига на работна сила, като последната анкета отчита засилване на неблагоприятното влияние на втория фактор.Относно продажните цени в промишлеността мениджърите предвиждат те да останат без промяна през следващите три месеца. През март съставният показател „бизнес климат в строителството\" се покачва с 1.2 пункта, което се дължи на оптимистичните очаквания на строителните предприемачи за бизнес състоянието на предприятията през следващите шест месеца. Анкетата регистрира увеличение на получените нови поръчки през последния месец, което е съпроводено и с по-благоприятни очаквания за дейността през следващите три месеца.Основните пречки, ограничаващи бизнеса, остават свързани с несигурната икономическа среда, конкуренцията в бранша и недостига на работна сила, макар че през последния месец се наблюдава намаление на негативното въздействие на първия фактор. По отношение на продажните цени в строителството мениджърите очакват запазване на тяхното равнище през следващите три месеца. Съставният показател „бизнес климат в търговията на дребно\" нараства с 3.2 пункта спрямо февруари в резултат на оптимистичните очаквания на търговците на дребно за бизнес състоянието на предприятията през следващите шест месеца. Същевременно и прогнозите им както за обема на продажбите, така и за поръчките към доставчиците от външния пазар през следващите три месеца се подобряват.Факторите „конкуренция в бранша\", „недостатъчно търсене\" и „несигурна икономическа среда\" продължават да затрудняват в най-голяма степен дейността на предприятията. Относно продажните цени търговците не очакват промяна през следващите три месеца. През март съставният показател „бизнес климат в сектора на услугите\" се понижава с 1.4 пункта главно поради по-резервираните оценки на мениджърите за настоящото бизнес състояние на предприятията. По отношение на търсенето на услуги настоящата тенденция се оценява като леко намалена, докато очакванията за следващите три месеца се подобряват.Конкуренцията в бранша и несигурната икономическа среда остават основните проблеми за развитието на бизнеса.По отношение на продажните цени в сектора на услугите мениджърите предвиждат запазване на тяхното равнище през следващите три месеца.    ", "date": "2018.03.29", "title": "НСИ: Общият показател на бизнес климата се повишава с 0.7 пункта"}
{"url": "http://www.cross.bg/proekta-obshtinata-vutreshnite-1571329.html", "text": "/КРОСС/ Министърът на вътрешните работи благодари сърдечно на кмета на Община-Пещера Николай Зайчев за проявената инициативност при цялостното реализиране на проекта, както и за отпуснатите от общината допълнителни средства за ремонт на вътрешните помещения. Той отбеляза, че постигнатото се дължи и на ползотворното взаимодействие с представителите на Министерството на регионалното развитие и благоустройството и на МВР.По думите му подобрените условия за работа ще стимулират и мотивират служителите, от които зависи  гражданите да се чувстват по-спокойни. Той сподели, че по проекти за енергийна ефективност към момента в цялата страна се реновират 22 обекта на вътрешното министерство. В знак на благодарност министър Радев връчи на кмета на общината плакет на МВР.На тържествената церемония по откриването на обновената сграда присъстваха заместник-министрите на вътрешните работи и на регионалното развитие и благоустройството Стефан Балабанов и Деница Николова, директорът на ГД „Пожарна безопасност и защита на населението\" главен комисар Николай Николов, народният представител Десислава Костадинова, областният управител Стефан Мирев, директорите на ОДМВР и РДПБЗН в Пазарджик старши комисар Йордан Рогачев и комисар Иван Панайотов, представители на държавни и общински структури, граждани и служители на МВР.Проектът за обновяването на сградата, в която се помещават Районното управление и Районната служба „Пожарна безопасност и защита на населението\" в Пещера, е по оперативна програма „Региони в растеж\" 2014-2020 г., която е съфинансирана от Европейския съюз чрез Европейския фонд за Регионално развитие. Целта на проекта е повишаване на енергийната ефективност на публичната инфраструктура на общината. Общата стойност на проекта е 789 698.70 лева.По инициатива на кмета на общината, с решение на Общинския съвет, са отпуснати и допълнително 25 000 лева за ремонт на вътрешните помещения извън параметрите на проекта.В сградата се помещават общо 108 служители на Районното управление и Районната служба „Пожарна безопасност и защита на населението\".  Извършеното реновиране на сградата значително подобрява битовите условия, при които работят служителите от двете структури, повишава качеството на полицейските услуги, предоставяни от администрацията в полицейското управление - прием на граждани в звено „Български документи за самоличност\" и КОС. ", "date": "2018.03.29", "title": "Откриха ремонтираната сграда на полицията и пожарната в Пещера"}
{"url": "http://www.cross.bg/filma-bozhinov-viktor-1571330.html", "text": "/КРОСС/  След забележителния зрителски успех в България и наградата за най-добър балкански филм на 22-рия Международен „София Филм Фест\", игралният филм на режисьора Виктор Божинов „Възвишение\" ще бъде представен на официални прожекции в Лондон, Виена и Копенхаген.Първи, на 8 април, лентата ще видят зрителите в Копенхаген. Следва Виена с две събития на 13 и 14 април, където филмът ще бъде показан като част от програмата на фестивала CEE International Film Festival, а най-голяма и бляскава се очертава да бъде прожекцията в Лондон на 21 април в кино Curzon Mayfair, намиращо се в близост до Бъкингамския дворец. В столицата на Великобритания се очаква да пристигне и голяма част от екипа: Виктор Божинов, Антон Бакарски, Иван Дойков, Оксана Шаламанова, Нина Алтъпармакова, както и актьорите Алек Алексиев, Стоян Дойчев и Филип Аврамов.Повече информация за събитията ще намерите във .Предстои да бъдат обявени и още дати и градове от турнето.„Възвишение\" е най-гледаният български филм за последните 7 години. Режисиран е от Виктор Божинов, снимал най-знаковите епизоди на хитовата поредица „Под прикритие\" и редица други телевизионни проекти. Операторската работа е поверена на талантливия Антон Бакарски, а музиката към филма е дело на композитора Петър Дундаков. Продуцент е Иван Дойков, в чието портфолио също влиза сериалът „Под прикритие\", както и най-гледаният български игрален филм „Мисия Лондон\".Копродуценти на филма са Оксана Шаламанова (\"ОЛ СТАРС ИН\"), БЪЛГАРСКА НАЦИОНАЛНА ТЕЛЕВИЗИЯ, Нина Алтъпармакова (\"БУЛФИЛМ\"), филмово студио \"Ню Бояна\"/\"Nu Boyana\" и Дрийм Фактори.Проектът се реализира и с финансовото съдействие на ИА „Национален филмов център\", програма Евроимаж и е подкрепен от Столична община в лицето на кмета Йорданка Фандъкова и Комисията по култура и медии към 43-то Народно събрание.Филмовият проект „Възвишение\" се базира на едноименния роман на Милен Русков, който се нарежда в челните места на класациите за най-търсени книги у нас от своето излизане през 2011 г. досега. Романът получава редица отличия, а през 2014 година печели наградата за литература на Европейския съюз (European Union Prize for Literature). Действието във филма се развива през 1872 г. и разказва за Димитър Общи и сподвижниците му, които осъществяват Арабаконашкия обир. Сред тях са Гичо и Асенчо - полу-революционери, полу-разбойници, които получават задача да издирят и лично да предадат писмо на Левски. Търсенето на Апостола се превръща в трагикомично приключение, изпълнено с интриги, подлост и предателства. Постепенно революционният ентусиазъм на Гичо и Асенчо отстъпва място на разочарованието и огорчението - състояния толкова познати и на всеки съвременен българин!Сценаристи на филма са Нели Димитрова, Виктор Божинов и Милен Русков, който е и автор на диалозите.  ", "date": "2018.03.29", "title": "ВЪЗВИШЕНИЕ с ексклузивни прожекции в Лондон, Виена и Копенхаген през април "}
{"url": "http://www.cross.bg/pravyat-rysiya-vchera-1571332.html", "text": "/КРОСС/ Напрежение в управляващата коалиция заради ситуацията с посланика ни в Русия, предава \"Дарик\". Преди два дни премиерът Бойко Борисов разпореди на посланик Коцев да се прибере в София за консултации с българското правителство.След решението на министър-председателя преди два дни, вчера реакциите на коалиционните партньори изглеждаха спокойни. Днес обаче лидерът на ГЕРБ в парламента Цветан Цветанов заговори за последващи стъпки към Русия:„България трябва да бъде солидарна с Великобритания и развитите демократични общества. С премиера имаме един много добър работен, конструктивен и вариант на разговори, които водим. Аз съм изразил моето мнение и съм изразил фактите защо трябва да бъдем солидарни с европейското семейство и с евроатлантическите държави\", каза Цветанов.Веднага след това лидерът на Атака Волен Сидеров предупреди, че не трябва да се правят такива изказвания:„Продължавам да смятам, че България трябва да има балансирана политика, т.е. да не се правят резки ходове, да не се експулсират дипломати и да се престане с тези приказки за солидарност, все едно става дума за някакъв природен катаклизъм. Имаме един неизяснен случай, имаме липса на доказателства. Какво решение ще вземе премиерът, защото неговата позиция и политика до момента е много точна и правилна. Призовавам още веднъж колегите му, министрите, хората от парламентарната група и ръководството на ГЕРБ, да не правят грешни ходове, да не изказват мнения, които могат да повлияят зле на дипломатическите отношения, с която и да е държава\", каза Сидеров.Той допълни, че очаква още днес или утре да се състои Коалиционният съвет, за който настоя вчера, за да могат партиите в управлението да уточнят какво ще правим в създалата се ситуация. ", "date": "2018.03.29", "title": "Напрежение в управляващата коалиция заради ситуацията с посланика ни в Русия"}
{"url": "http://www.cross.bg/stranata-gdbop-spam-1571333.html", "text": "/КРОСС/ ГДБОП предупреждава за спам атака и призовава потребителите да не предоставят поискани им по електронната поща лични и други данни от подател финансова институция, съобщиха от пресцентъра на МВР.От 20 март в страната е активна спам атака, при която, на общ принцип са разпратени стотици хиляди електронни писма до потребители на български мейл провайдъри, уточняват от вътрешното министерство.Фишинг мейлите са еднотипни по съдържание и претендират, че са разпратени от името на различни банкови институции, извършващи търговска дейност на територията на страната. В съобщенията фигурира линк, който приканва получателите да въвеждат оторизационните си данни от акаунти за електронно банкиране (потребителски имена и пароли) или финансови платежни инструменти (данни от дебитни и кредитни карти) под претекст, че се извършват профилактични действия от името на финансовите институции.ГДБОП апелира към необходимото внимание при получаването на фалшиви непоискани търговски съобщения. И отбелязват, че във всички финансови институции, осъществяващи търговска дейност на територията на страната, нямат практика да изискват подобен тип данни по описания по-горе начин.ГДБОП е създала организация с големите имейл провайдъри в страната за филтриране на измамните спам съобщения.  ", "date": "2018.03.29", "title": "ГДБОП предупреждава за спам атака в страната"}
{"url": "http://www.cross.bg/rysenski-seloto-digite-1571334.html", "text": "/КРОСС/ Река Русенски Лом проби дигите и продължава да покачва нивото си. Заплашена е вододайната зона, която снабдява с вода селата Красен и Щръклево.Причината са интензивните снеговалежи в Североизточна България, съобщи кметът на селото Йорданка Чурова, цитирана от Нова телевизия.Дигата на реката е компрометирана от години. А тя вече е скъсана на много места. Водата от реката е стигнала до къщите наоколо. Наводнени са крайречните улици. В кметството водата e нахлула преди седмица. Нивото й вече е с дълбочина над 60 сантиметра. В момента в селото има екипи на пожарната.  ", "date": "2018.03.29", "title": "Русенски Лом скъса дигите"}
{"url": "http://www.cross.bg/polyakov-napadnat-grub-1571335.html", "text": "/КРОСС/ 77-годишният режисьор Николай Поляков е бил нападнат в гръб, бит и ограбен в центъра на София във вторник вечерта. Това съобщи в личния си профил във Фейсбук синът на режисьора - Степан Поляков, цитиран от \"Сега\". \"Тревожен съм и горд. Баща ми бе нападнат. Един Режисьор се връща от представление. Посред нощ обаче е повален в гръб от случаен циганин. Поляков, /77г/ ,се е справил с 20-годишен циганин. Но е бил много удрян. И ограбен. Утре имам среща в Трето РПУ. После ще видя баща си. Не смятате ли, че е тъпо да живеем така. А Ако баща ви не може да се защити като моя, - КАКВО?\", написа Поляков. Николай Поляков се е връщал от представление в Театър София.Той е нападнат в близост до спирка на градския транспорт на кръстовището на ул. \"Цар Симеон\" и бул. \"Константин Величков\". Нападателят го е атакувал в гръб и е успял да му открадне чантата, в която е имало таблет. \"Поляков се е съпротивлявал, но Плъха е успял да му открадне чантата. Плъха е избягал. Поляков е отишъл в Трето Районно. Оттам обещали да намерят Плъх №2. Боя се, че ми се изчерпва търпението\", допълва Степан Поляков. Полицията издирва извършителя.  ", "date": "2018.03.29", "title": "Пребиха режисьора Николай Поляков"}
{"url": "http://www.cross.bg/trump-veteranite-shylkin-1571318.html", "text": "/КРОСС/ Президентът на САЩ Доналд Тръмп съобщи в Туитър, че уволнява министъра по въпросите на ветераните Дейвид Шулкин и номинира на негово място за шеф на агенцията за ветераните лекаря на Белия дом Рони Джексън, предава Ройтерс.Шулкин, който бе единственият министър, останал от времето на президента Барак Обама, е поредният уволнен висш член на администрацията през последните седмици. Редица други пък напуснаха по собствено желание. Уволнението на Шулкин бе очаквано след разразилия се в агенцията за ветераните етичен скандал заради скъпи негови и на съпругата му пътувания за сметка на данъкоплатците.Въпреки това Тръмп изрази на уволнения министър благодарност за службата му за страната и на \"нашите прекрасни ветерани\".Джексън, чието назначение трябва да бъде потвърдено от Конгреса, е бивш флотски адмирал и лекар по професия. От 2013 г. той е лекар на Белия дом,, което означава на практика личен лекар на президента на САЩ. Той спечели значителна национална популярност в началото на тази година след предизвикала огромен интерес негова пресконференция за здравето на президента. Именно той през януари обяви, че Тръмп е \"годен за поста си\" и е \"физически много здрав и с много остър ум\" при първия редовен медицински преглед на президента след встъпването му в длъжност.Агенцията за ветераните, която е с ранг на министерство, е второто по големина ведомство в администрацията, отговарящо за 9 млн. военни ветерани и за над 1700 здравни заведения, пряко управлявани от правителството.До утвърждаването на Джексън, чието назначение се определя като изненадващо, агенцията временно ще се ръководи от Робърт Уилки - заместник-шеф на Пентагона по кадровите въпроси и готовността. Това временно назначение също бе изненадващо, защото Тръмп \"прескочи\" заместника на Шулкин - Том Боумън, който стана обект на някои критики, че не действа с особен ентусиазъм за реализация на исканията на Тръмп за повече грижи за ветераните.  ", "date": "2018.03.29", "title": "Тръмп сменя и министъра по въпросите на ветераните"}
{"url": "http://www.cross.bg/kandahar-nyama-chasa-1571320.html", "text": "/КРОСС/ Базата на международните коалиционни сили на летище Кандахар, Афганистан, беше подложена на ракетен обстрел на 28 март 2018 г., в 21.06 часа местно време (19.36 часа българско време).Няма пострадали български военнослужещи. ", "date": "2018.03.29", "title": "Няма пострадали български военнослужещи при ракетен обстрел в Кандахар"}
{"url": "http://www.cross.bg/gamishev-promeni-dimitur-1571316.html", "text": "/КРОСС/ Парламентът прекрати пълномощията на Димитър Гамишев от ГЕРБ като депутат. „За\" гласуваха 139 депутати, 6 бяха против, а 7 се въздържаха.Гамишев подаде оставка вчера заради проверката на НАП във връзка с прехвърляне на негова фирма и съмнения за ДДС измама.Депутатите продължават с първо четене на промени в Закона за кредитиране на студенти и докторанти.След това ще продължат с първо четене на промени в Кодекса за социално осигуряване.  ", "date": "2018.03.29", "title": "Димитър Гамишев от ГЕРБ вече не е депутат"}
{"url": "http://www.cross.bg/eood-nadzor-sevlievo-1571321.html", "text": "/КРОСС/ Утре - 30 март, започва рехабилитацията на 14,6 км от път II-44 Севлиево - Драгановци, в област Габрово. Проектът лот 11 се финансира от ОП „Региони в растеж\" 2014-2020 г. чрез Европейския фонд за регионално развитие. На символичната първа копка ще присъства инж. Светослав Глосов, член на Управителния съвет на Агенция „Пътна инфраструктура\", областният управител на Габрово Невена Петкова, кметове от региона и др.Изпълнител на строително-монтажните работи на лот 11 е ДЗЗД „Хоталич\", с участници: „Инфрастроежи\" ООД и „Автомагистрали - Черно море\" АД. Строителният надзор ще осъществява Обединение „Пътища НРТС\", в което са: „Научно -Технически съюз по строителство - Консултинженеринг\" ЕООД, „Т7 Консулт\" ЕООД, „Стройнорм\" ЕООД и „Рафаилов консулт\" ЕООД. Авторският надзор е на „ТРАНСКОНСУЛТ-22\" ООД. ", "date": "2018.03.29", "title": "Започва рехабилитацията на 14,6 км от пътя Севлиево - Драгановци"}
{"url": "http://www.cross.bg/taiivan-magnityd-shteti-1571317.html", "text": "/КРОСС/ Земетресение с магнитуд 4,8 е регистрирано тази сутрин в централната част на Тайван.Според сеизмологичната служба на острова, цитирана от ТАСС, епицентърът е бил в окръг Нантоу на дълбочина 5,2 км.Трусът е бил усетен и в градовете Тайчжун и районите Чжанхуа и Юнлин. Няма данни за пострадали и щети.Тайван е разположен в активна сеизмична зона недалеч от голям тектоничен разлом на дъното на Тихия океан. В началото на февруари при мощно земетресение с магнитуд 6 в източния окръг Хуалян загинаха 17 души, а над 280 бяха ранени.  ", "date": "2018.03.29", "title": "Силен трус в Тайван, няма данни за пострадали и щети"}
{"url": "http://www.cross.bg/bloom-regent-vina-1571319.html", "text": "/КРОСС/ Петнадесет са претендентите за титлата „Сомелиер на годината 2018\" в петото юбилейно издание на конкурса. Те ще представят на тридневната открита дегустация 120 български и чужди вина на 37 изби от България, Италия, Франция, Испания, Чили, Аржентина, Нова Зеландия и Австралия. Откритите дегустации ще се проведат в периода 29-31 март в Bulgaria Mall като всеки посетител ще има възможност да гласува за „Вино на годината\".В тях за първи път ще се присъстват и българските ракии - традиционната напитка,  която е неразделна част от националната ни идентичност и която българските сомелиери трябва да познават и да популяризират във връзка с развитието на страната ни като туристическа дестинация, споделиха организаторите на конкурса. Предвиден е щанд и с колекционерски вина. Сомелиерът на годината ще бъде определен в събота вечерта на гала вечеря.Сред подбраните вина за дегустациите ще има както от традиционни сортове бели, розе, червени и пенливи вина, така и нестандартни и уникални за страната ни. Сред тях например са немските Дорнфелдер и Регент, които единствено New Bloom Winery предлага като червени вина. Избата от Съединение е сред официалните партньори на събитието. Тя лансира първа немските сортове - в серията Face-to-Face, а от края на миналата година и като чисти едносортови вина от Дорнфледер и от  под едноименната марка New Bloom. Любопитен факт е, че  спечели златен медал на Mundus Vini в Германия.„Сомелиерската професия набира все по-голяма популярност у нас и се радваме, че имаме възможност да представим на претендентите в конкурса нетрадиционни и малко популярни винени сортове. Преди началото на дегустацията им разказахме какви са специфичните особености на тези немски Дорнфелдер и Регент и колко важен е тероарът за създаването и разгръщането на потенциала на едно вино\", споделиха от . По време на дегустацията ще могат да се опитат F2F (Face-2-Face) Шардоне, New Bloom Розе от Каберне Совиньон, Каберне Фран и Сира, New Bloom Регент, New Bloom Дорнфелдер, F2F Каберне Совиньон, Сира и Регент. Сомелиерът на годината ще бъде избран на гала вечеря в събота.  ", "date": "2018.03.29", "title": "Избират “Сомелиер на годината” с открити дегустации"}
{"url": "http://www.cross.bg/bulgariya-informira-kakvi-1571322.html", "text": "/КРОСС/ „От името на „БСП за България\" правя предложение да поканим министър-председателя, за да ни информира за развитието на ситуацията с дипломатическата криза между ЕС и Русия. Да ни информира и какви са основанията за предприетите стъпки до момента\". Това заяви международният секретар на ПГ на „БСП за България\" Кристиан Вигенин от парламентарната трибуна. Той призова да се направи усилие да има по-голяма съгласуваност на действията на институциите по тази криза, която може да има сериозни последици за глобалните международни отношения, в частност за България.„В такава ситуация е много важно да се гарантира това взаимодействие. Видяхме, че такова не е имало с президента, но смятаме, че народните представители трябва да бъдат информирани\", каза още народният представител и допълни, че заседанието може да бъде и закрито. „Особено загрижени сме за това- какви биха били следващите стъпки, защото вчера бяха индикирани възможни следващи действия, които са вече отвъд тази сравнително умерена стъпка, на фона на това, което се случва в редица други страни. Да не действаме отново на принципа - да крием министър-председателя, защото ситуацията е достатъчно сериозна\", призова Вигенин. ", "date": "2018.03.29", "title": "БСП поиска Борисов да дойде в НС и да информира за дипломатическата кризата"}
{"url": "http://www.cross.bg/varna-pristanishte-zakona-1571323.html", "text": "/КРОСС/ „Пристанище Варна\" ЕАД няма вменени задължения за поддържане чистотата на акваторията. Това информират от порта във връзка с медийни публикации.Чистотата на тези води се поддържа по разпоредбите на Закона за морските пространства, вътрешните водни пътища и пристанищата на Република България, както и Закона за управление на отпадъците.„Пристанище Варна\" ЕАД винаги подхожда отговорно и при наличие на замърсяване информира компетентните органи.  ", "date": "2018.03.29", "title": "„Пристанище Варна\" няма задължения за поддържане чистотата на акваторията"}
{"url": "http://www.cross.bg/inkaso-pleven-avtomobil-1571324.html", "text": "/КРОСС/ Над 300 000 лв. са откраднати при въоръжен обир на инкасо автомобил в Плевен.Обран е инкасо автомобил на известна верига хипермаркети. Инцидентът е станал снощи в момент, в който охранителите са прибирали оборота от един от магазините в Плевен.Въоръжените нападатели пребили един от охранителите, след което откраднали част от сумата, която се е намирала в автомобила - около 330 000 лева.В момента полицията издирва извършителите.Случаят се разследва.  ", "date": "2018.03.29", "title": "Въоръжени задигнаха над 300 000 лв. от инкасо автомобил в Плевен"}
{"url": "http://www.cross.bg/gryp-sofiya-mini-1571325.html", "text": "/КРОСС/  - новият дом на BMW в България и Македония от семейството на , спокойно може да се нарече перлата сред автомобилните дилъри от „М Кар Груп\". Това заяви  по време на пресконференция, на която беше представено новото автомобилно дилърство на BMW и MINI в София. По думите му новият сервизно-продажбен комплекс е уникално съоръжение и уникална инвестиция.Оторизираното дилърство е разположено върху . То се издига на , сертифицирано е по най-новите стандарти на , а инвестицията за изграждането му се равнява на , заяви и .В модерния и стилен интериор на „ се помещават актуалните модели BMW, BMW i, BMW M и MINI, пълната гама BMW Lifestylе & аксесоари, както и механичен сервиз и авторепаратура. Сервизният център разполага с оборудване за диагностика, обслужване и ремонт на всички модели BMW, BMW i, BMW M и MINI автомобили, тенекеджийски и бояджийски услуги., обясни, че сред основните цели на дружеството за 2018 година е да работи в посока . Въвеждане на модерна система за управление на клиентските данни и на процесите в дилърството, както и изграждането на онлайн магазин за BMW Lifestylе, аксесоари и резервни части са някои от проектите, върху които работи оторизираното дилърство. „ категоричен е той.На пресконференцията присъстваха още , който е официален вносител на BMW и MINI на територията на Република Македония и Косово.коментира, че проектът е започнал от малка идея, доста бързо придобила пълни измерения и реализирана в кратки срокове. „Изключително ми е приятно, че BMW може да представи дом на марките BMW и MINI с такова качество\", посочи той.Разполагаме с модерно дилърство и в Косово, на което ние от М Кар Македония сме дистрибутори. То отвори в края на миналата година, целият бизнес е контролиран от Скопие, а местният партньор се фокусира върху лансирането на автомобилите от марката BMW и Mini\", обясни за  - управител  на „М Кар Скопие\". е петото оторизирано BMW-дилърство от семейството на . Първото дилърство на „М Кар Груп\" е открито и регистрирано в Пловдив през 2001 година- „\". През 2014 година то е напълно обновено, като проектът е съобразен с актуалните стандарти и изисквания на немския производител. Благодарение на висококачествения си модел на работа, М Кар Пловдив печели многобройни награди за продажби, сервизно обслужване, аксесоари & Lifestylе продукти през годините.Второто официално BMW-дилърство, част от „М Кар Груп\", отваря врати през 2006 година във . Впоследствие то става и единственият официален представител за MINI за региона и открива първия самостоятелен шоурум на марката в България. става част от  и официален представител на BMW за Северозападна България през 2011 година. От откриването си дилърството предлага продажба на автомобили, оригинални резервни части и аксесоари на марката BMW, както и сервизно обслужване.През 2014 години в Скопие, Македония, отваря врати . „ е официален вносител на двете марки автомобили на територията на Република Македония и Косово. Модерното дилърство e разположено на една от главните пътни артерии в македонската столица и e с площ от 5500 кв. м. В него се предлагат всички услуги, свързани с продажбата и сервизното обслужване на немската марка автомобили. Шоурумът на BMW в Скопие е един от най-големите в страната, а този на MINI е построен на площ от 300 кв. м, стриктно спазвайки изискванията на германския производител. Компанията предлага също пълен пакет услуги и ремонт на автомобилите с валидна или изтекла гаранция.Информации към 28 февруари 2018 г. по дилърства:    ", "date": "2018.03.29", "title": "„М Кар София“ – новият дом на BMW в България и Македония "}
{"url": "http://www.cross.bg/varna-ychenieto-pbzn-1571351.html", "text": "/КРОСС/ Пожаро-тактическо учение проведоха отделите по сигурността на „Пристанище Варна\" ЕАД, Регионална дирекция „ПБЗН\" - Варна и доброволци на Българския червен кръст.Екипите отработиха борба и недопускане разпространението на пожар в складови помещения на територията на Пристанищен терминал Варна - Изток, евакуиране на ранени и оказване на първа долекарска помощ.В учението бяха активирани пет противопожарни автомобила на три районни служби на РД „ПБЗН\" - Варна, както сили и средства на пристанищния оператор.Участниците в учението бяха поставени в ситуации, максимално близки до реалните и трябваше да вземат бързи и адекватни решения, относно организиране на взаимодействие и съгласуване на действията между тях.При отлична координация екипите на пристанището, противопожарните служби и доброволците отработиха отделните елементи на учението, на което бе тествана и нова противопожарна техника.  ", "date": "2018.03.29", "title": "Пожаро-тактическо учение се проведе в „Пристанище Варна“"}
{"url": "http://www.cross.bg/misiya-sluntzeto-nasa-1571355.html", "text": "/КРОСС/ НАСА подготвя уникална мисия до Слънцето. Към него ще бъде изстреляна сонда, която ще трябва да издържи на температури, достигащи 1400 градуса по Целзий.Любопитна подробност е, че всеки, който желае, може да изпрати онлайн своето име на космическата агенция. То ще бъде качено на микрочип, който пък ще бъде поставен в апарата.Така вашето име ще може да стане част от амбициозната мисия.Сондата ще бъде изстреляна на 31 юли и ще навлезе в орбита около Слънцето през 2024 година.  ", "date": "2018.03.29", "title": "НАСА подготвя уникална мисия до Слънцето"}
{"url": "http://www.cross.bg/stolitzata-sofiya-zdravkov-1571311.html", "text": "/КРОСС/ Небостъргачите в столицата трябва да се разположат в смесени многофункциални зони, които ще работят 24 часа. Къде ще бъдат те, ще стане ясно догодина. Това обяви главният архитект на София Здравко Здравков по Нова тв. Той обясни, че не се обявяват предварително зоните, защото това ще доведе до скок на цените на имотите в тези части на столицата и наплив от мераклии да строят много високи сгради.С приетия вчера закон за строителство в София защитихме зелената система на града, категоричен бе арх. Здравков. Депутатите гласуваха изготвения от него и екипа му законопроект, според който в центъра ще могат да се вдигат сгради до 50 м, отвъд Околовръстното до 15 м, а в останалите райони до 75 метра.Изискванията за строителство на нови сгради в момента е всеки апартамент да има паркомясто. Проблемът е, че хората купуват два и три автомобила.680 автомобила на 1000 души има в сега в столицата, обясни проблемите с паркирането в София главният архитект. Той изрази мнение, че трябва да спре стимулирането на семействата да купуват автомобил и за децата.Нова наредба за градската среда, която предстои да бъде гласувана от местния парламент, ще определи изискванията към вида на сградите, включително мястото на климатика и вида на дограмата, допълни още арх. Здравков.   ", "date": "2018.03.29", "title": "Небостъргачи в столицата ще има, определят местата им догодина"}
{"url": "http://www.cross.bg/knaiisul-velikobritaniya-rysiya-1571309.html", "text": "/КРОСС/ Австрия е готова да стане посредник за уреждане на разногласията между Великобритания и Русия във връзка със случая Сергей Скрипал, обяви министърът на външните работи на страната Карин Кнайсъл, цитирана от ТАСС. \"Ние сме открити за всички и ако ни помолят за посреднически усилия (между Русия и Великобритания), то с удоволствие сме готови за това, - каза Кнайсъл пред австрийския телевизионен канал  О Ер Еф 2.Тя отбеляза, че на 30 юни австрийският канцлер Себастиан Курц ще се срещне с британския премиер Тереза Мей в Лондон. Според Кнайсъл това е една от възможностите да се поддържат канали за диалог на високо равнище.Обяснявайки защо Австрия не е изгонила руски дипломати в отговор на призива на Великобритания след отравянето там на бившия руски агент Сергей Скрипал, Кнайсъл каза, че Виена е седалище на Организацията за сигурност и сътрудничество в Европа, която е един от главните пунктове за обсъждане на въпросите между Изтока и Запада. ", "date": "2018.03.29", "title": "Австрия е готова да посредничи за уреждане на отношенията между Русия и Великобритания"}
{"url": "http://www.cross.bg/promenite-plana-deloto-1571305.html", "text": "/КРОСС/ Тази вечер отново ще има протест в защита на Пирин в София и още няколко големи градове.Междувременно Върховният административен съд (ВАС) насрочи за 14 май първо заседание по делото, с което коалицията „За да остане природа в България\" обжалва правителствено решение за промените в плана за управление на Националния парк.Съдът отказа да спре действието на промените на плана, докато тече делото, но природозащитниците ще обжалват това определение на по-горна инстанция.  ", "date": "2018.03.29", "title": "Нов протест в защита на Пирин в София"}
{"url": "http://www.cross.bg/vigenin-rysiya-poslanik-1571307.html", "text": "/КРОСС/ \"Като гледам как се развиват отношенията между ЕС и Русия, НАТО и Русия - струва ми се, че посланик Коцев ще остане доста дълго време в София\". Това заяви в интервю за предаването  „Преди всички\" председателят на парламентарната комисия по европейските въпроси Кристиан Вигенин. Очаква се днес да започнат консултациите в Министерството на външните работи с извикания от Москва български посланик Бойко Коцев.\"Извикване за консултация е най-леката мярка, която може да бъде приложена на посланик. Въпрос на преценка е доколко ситуацията, която е предизвикала извикването на посланика, е уредена или отношенията се успокояват и връщането е сигнал за нормализация. Ако не се връща, значи, че нещата не се подобряват и страната, която е извикала посланика си за консултации смята, че не са налице условията това да се случи\", обясни Вигенин.Премиерът Бойко Борисов трябва да бъде изслушан в Народното събрание по въпросите, свързани с отношенията на България с Русия: \"Учудих се, че президентът не е информиран за това, още по-малко пък народните представители. Затова ние вчера поискахме, отчитайки сериозността и желаейки все пак да протегнем ръка в една такава сложна ситуация, поискахме министър-председателят да информира Народното събрание какво все пак се случва. Ние в момента се информираме само от медиите. Мащабите на кризата и фактът, че лично премиерът се намесва в това, според нас дава основание да се иска изслушване на министър-председателя в Народното събрание и търсене на подкрепа от парламента за действията на правителството. Много е сложна ситуацията и заобикалянето на институциите, опитът да се действа индивидуално от една страна по принцип не е добре за правителството, но от друга страна създава и рискове\".За момента няма никакъв коментар по искането си за изслушването на премиера и ние ще настояваме за това, каза още председателят на парламентарната комисия по европейските въпроси. Той уточни, че е възможно и премиерът да бъде изслушан на закрито заседание, за да може да изнесе повече информация.Според Вигенин трябва да има сериозни доказателства за вината на Русия в случая „Скрипал\", за да се обмислят действия за изгонване на руски дипломати.Кристиан Вигенин коментира и първите три месеца на европредседателството на страната ни: \"Българското председателство на Съвета на ЕС върви добре, постига се напредък по немалко важни досиета. Някои от тях ще бъдат приключени. Вече са проведени над 100 мероприятия в София. Има положителна статистика за начина, по който се оценява и тук, и в чуждите медии българското председателство, така че то върви по план. Има всички основания да считаме, че към края на Българското председателство наистина можем да отчетем успех. Моето притеснение е, че в България малко се чува за това и не успяхме да предадем европейския дебат на национална почва\".  ", "date": "2018.03.29", "title": "Вигенин: Привикването на посланик и отпътуването му обратно показват развитието на ситуацията"}
{"url": "http://www.cross.bg/opasni-karanikolov-godini-1571306.html", "text": "/КРОСС/ Към момента сме констатирали 131 язовира, които могат да се квалифицират като опасни, обясни в \"Денят започва\" министърът на икономиката Емил Караниколов. Това не са от големите стратегически, но не са и малки, има все пак и големи язовири, допълни той.\"Много се говори, че нищо не е правено последните години, всъщност от преди 2 години контролът върху състоянието на язовирите и язовирните стени е прехвърлено върху Държавна агенция по метеорология и технически надзор. Те разбира се отговарят само за контрола - отиват проверяват, дават предписания, след това проверяват дали са изпълнени, съответно съставят актове за административни нарушения и наказания\", коментира министърът.До преди 2 години не се знаеше броят на язовирите в България, сега се знае, коментира министър Караниколов. До преди 2 години не можеше да се каже кои от тях могат да се квалифицират като опасни, допълни той.\"Днес обстановката е спокойна, няма такива, които да са пред тежко аварийно, да са необходими аварийни ремонти, но има такива, които са опасни и трябва незабавно да се почнат действия\", каза Караниколов.Към момента сме констатирали 131 язовира, които могат да се квалифицират като опасни, допълни той. ", "date": "2018.03.29", "title": "Караниколов: 131 язовира могат да се квалифицират като опасни"}
{"url": "http://www.cross.bg/skripal-zaradi-portygaliya-1571308.html", "text": "/КРОСС/ Властите на Португалия са решили да извикат за консултации посланика си в Русия заради \"аферата Скрипал\", предаде ТАСС. Новината съобщи министърът на външните работи на Португалия  Аугущу Сантуш Силва в интервю за държавната компания Португалско радио и телевизия.Подобна мярка предприеха Люксембург, Малта и България, както и Словакия.Същевременно тринадесетте руски дипломати, обявени за персона нон грата от Украйна заради случая със Скрипал, напуснаха страната, както беше разпредено, предаде Франс прес.  ", "date": "2018.03.29", "title": "Португалия извика за консултации посланика си в Русия заради \"аферата Скрипал\""}
{"url": "http://www.cross.bg/durzhavata-energetikata-pravi-1571312.html", "text": "/КРОСС/ „Двата основни въпроса за ЧЕЗ - кой стои зад сделката и от къде е финансирането, не намериха отговор по време на заседанието на временната комисия за тази сделката. От 2010 г. службите периодично предоставят доклади на ръководството на държавата по този казус.\"  Това заяви народният представител от „БСП за България\" Атанас Костадинов пред БНТ. По думите му в сектор енергетика, всичко което се прави, трябва да е в интерес на обществото. „Дългосрочните договори за ТЕЦ „Марица Изток\" 1 и 2 не отговарят на европейското законодателство. Проблемът трябва да се разреши с дебат, с разговор\", обясни народният представител.„За последните 5 години законът за енергетиката е променян 19 пъти. Това, което трябва в сектора - предвидимост и стабилност, е точно обратното на онова, което се прави в енергетиката. Ролята на държавата в сектора трябва да е водеща, а не договори, които са направени перфектно, да я поставят на колене - и по отношение на ЧЕЗ и по отношение на ТЕЦ „Марица Изток\" 1 и 2\", каза също той.  ", "date": "2018.03.29", "title": "Атанас Костадинов: От 2010 г. службите периодично предоставят доклади за ЧЕЗ"}
{"url": "http://www.cross.bg/praga-evro-strani-1571313.html", "text": "/КРОСС/ \"1,227 млн. пенсионери, които получават мизерни пенсии - под прага на бедността. Как се живее с пари, които са под прага на бедност? Няма пенсия в Европа, която да е под прага на бедност, това е цинизъм\", заяви икономистът Мика Зайкова в \"България сутрин\".Тя посочи, че ако пенсионер във Франция получава заплата от 1000 евро, то той се пенсионира със 700 евро на месец, а при същата заплата в скандинавските страни ще се пенсионира с 900 евро.\"Капиталовата схема е добра в страни, в които няма корупция и мошеничество. Наливаме пари в нереформирани системи, не може така. Първо се правят реформи и те се правят в първите две години на мандата\", настоя икономистът. ", "date": "2018.03.29", "title": "Мика Зайкова: Пенсия под прага на бедността е цинизъм"}
{"url": "http://www.cross.bg/chasa-tzvetnitza-kontzert-1571314.html", "text": "/КРОСС/ Студът малко по малко си отива и иде време за веселие и празнични събития на открито. Община Бургас, с подкрепата на местните читалища, е подготвила богата програма за малки и големи по случай Цветница, а метеоролозите прогнозират температури над 20 градуса през идващия уикенд.За посрещането на големия християнски празник ще има разположени открити сцени и организирани събития на няколко места в града:1. На 1 април (неделя) на пл. \"Св. св. Кирил и Методий\" ще се проведе атрактивен фолклорен концерт, който ще започне от 11.00 часа. В него ще участват танцови състави от местните читалища, а в 12.00 часа на сцената ще се качат Жечка Сланинкова и оркестър \"Странджа\". За  най-малките са подготвени много забавления. Фолклорно състезание \"Цветна въртележка\" ще предизвика малчуганите да отговарят на гатанки от народния фолклор, да скачат на въже, както и да познават предмети, които са били част от бита на прадедите ни - вретено, бъклица, окарина, паламарка и др. За всяка изпълнена задача децата ще получат специална книжка с печат. Преминалите през всички етапи ще заслужат подарък и възможност да участват в предстоящо Великденското състезание. Децата могат да се изявят и в творчески  ателиета \"Цветна градина\", където собственоръчно да украсят дървени предмети и големи картички, както и да изплетат красиви цветни кошници и венци.2. В ж.к. \"Меден рудник\", от 11.00 часа до ОУ \"Петко Росен\", ще се проведе фолклорен концерт \"Пъстра Цветница\", с участието на ДФГ \"Чинките\", ДФТС \"Слънчо\", ДФТС \"Младост\", ТС \"Ритъм\", Радостина Йовкова - певица в НФА \"Филип Кутев\" и оркестър. Посетителите ще имат възможност да се включат и в забавни арт работилници. Организатор на събитието е НЧ \"Св. св. Кирил и Методий 1985\".3. Отново в \"Меден рудник\", но от 11.30 часа пред параклиса \"Св. Димитър\", ще се проведе концерт под надслов \"Цветно ни е на Цветница\", организиран от НЧ \"Паисий Хилендарски 1928\".4. В комплекс \"Братя Миладинови\", пред храм \"Св. Иван Рилски\", от 11.00 часа НЧ \"Асен Златаров 1940\" ще представи празничен концерт \"Цветница\", с участието на ВГ \"Ретро Бургас\", ФГ \"Канатица\", ФТГ \"Звездички\", ФГТ \"Зорница\", ФГ \"Шарени гайтани\" ДХ \"Трепетлика\", ФТК \"Миладина\".5. Като част от празничната неделя, от 12.00 часа в градинката до Часовника в центъра на града, не пропускайте да чуете изпълнения от богатия репертоар на Бургаския духов оркестър.  ", "date": "2018.03.29", "title": "Организират концерти на пет локации в Бургас за Цветница"}
{"url": "http://www.cross.bg/surbiya-rysiya-nyama-1571310.html", "text": "/КРОСС/ \"Властите в Сърбия няма да се присъединят към мерките против Русия, предприети от множество западни европейски страни\", е заявил сръбския президент Александър Вучич в телефонен разговор с президента на Русия, съобщава правителствената пресслужба.\"Президентът Вучич е съобщил на президента Путин, че Сърбия няма да участва в провеждането на каквито и да е мероприятия против Русия и няма да гони руски дипломати от своята страна, независимо, че повечето страни в региона, в който се намира Сърбия вече са направили това\", се казва в съобщението.Според съобщението на пресслужбата Владимир Путин е заявил, че \"Сърбия се явява ключов партньор на Русия, както на Балканите, така и в Европа и Русия ще поддържа Сърбия в борбата и за съхранение на независимостта и териториалната й цялост\".Двамата лидери са се договорили с оглед напрегнатата обща политическа ситуация да бъдат в постоянен контакт.  ", "date": "2018.03.29", "title": "Сърбия няма да гони руски дипломати"}
{"url": "http://www.cross.bg/kasovite-aparati-podmyanata-1571300.html", "text": "/КРОСС/ Протест срещу подмяната на касовите апарати. Недоволните излизат на флашмоб пред Народното събрание под надслов \"Оставете бизнеса да диша\".Причината за протеста са промени в закона, задължаващи фирмите да сменят касовите си апарати.От Агенцията за приходите обясниха, че причината е масовото укриване на данъци чрез манипулиране на софтуера. Хазната губи между 300 и 500 милиона на година.  ", "date": "2018.03.29", "title": "Протест срещу подмяната на касовите апарати"}
{"url": "http://www.cross.bg/tema-bulgariya-govori-1571295.html", "text": "/КРОСС/ БНТ, „Денят започва\"Тема: Между правосъдието и справедливостта - силен обществен отзвук по делото за убийството на Цветомир ХристовТема: Да се превъплътиш в ролята на любимия анимационен герой във фестивала, който събира почитателите на модерната японска култураТема: Енергетика и дипломация - говори посланикът на САЩ в България Ерик Рубин специално за „Денят започва\"Тема: Казусът „ЧЕЗ\" - какво е развитието по сделката - Валентин Николов от ГЕРБ и Атанас Костадинов от БСПТема: Мерки срещу двойния стандарт при храните - какво ще включва новата програма - евродепутатът от ЕНП Андрей НоваковТема: Цифрова икономика и инвестиционен климат и още: кой ще стопанисва язовирите - говори министър Емил Караниколов в минутите след 8Тема: България в НАТО - 14 години по-късно през погледа на Соломон ПасиТема: На живо: какви са условията и подготовката за рафтинг сезона по река СтрумаБТВ, \"Тази сутрин\" Тема: Ще се присъедини ли България към действията  на европейските държави срещу руски дипломати? И започва ли нова криза между Запада и Москва? Коментар на бившите посланици Леа Коен и Александър ЙордановТема: Има ли злоупотреби със субсидиите за отглеждане на животни? И кои институции не са си свършили работата по случая с изоставените коне в осоговската планина? Гостува министърът на земеделието Румен ПорожановТема: Как ще бъде преодолян недостигът на учители? В студиото министърът на образованието Красимир ВълчевТема: Как Мисис България Вселена Мария Ванчева смени луксозния си живот с домакиня от Враца?Нова телевизия, „Здравей, България\"Тема: Ексклузивно  за \"студената война\" с Русия говори посланикът на Великобритания в България Ема ХопкинсТема: Булка беглец, булка крадец. Бивша затворничка се представя за младоженка и обира магазини и ресторантиТема: Има ли място Турция в Европейския съюз? Разговор с Ангел ДжамбазкиТема: Колко небостъргача ще изникнат в столицата и ще спре ли застрояването на междублоковите пространства? В студиото - главният архитект Здравко ЗдравковТема: Има ли достатъчно българско агнешко за великденската ни трапеза и колко пъти поскъпва от фермата до щандовете в магазина? Сметката в \"На твоя страна\" с Георги ГеоргиевТема: Спасяването на сърна, нападната от кучета, взриви социалните мрежи. Кой измъкна животното от лапите на глутницата?Тема: Футболната звезда на Първа лига - Фернандо Каранга, влиза в \"Другата игра\". Говори най-противоречивият футболист в БългарияТема: Мисия: Да даряваш живот. Историята на успеха на един млад лекар  ", "date": "2018.03.29", "title": "В сутрешните блокове"}
{"url": "http://www.cross.bg/skripal-kusno-snoshti-1571298.html", "text": "/КРОСС/ В МВнР започват консултациите за българската позиция по скандала с отравянето на бившия шпионин Сергей Скрипал.Късно снощи с полет от Москва у нас се прибра посланикът ни Бойко Коцев. Той беше извикан в София за консултации след напрежението между Запада и Русия и вълната от дипломатически санкции срещу Кремъл.В същото време се появи нова версия за покушението срещу Скрипал. Късно снощи британската полиция съобщи, че шпионинът вероятно не е бил отровен в заведение, а на входната врата на дома  му.Най-висока концентрация на отровната субстанция до момента е регистрирана именно на входа на къщата в Солсбъри.Следи от веществото са били открити и на други места, изследвани от експертите през последния месец, но концентрацията там е била по-малка.  ", "date": "2018.03.29", "title": "Започват консултациите за българската позиция по скандала \"Скрипал\""}
{"url": "http://www.cross.bg/tzarskite-konyushni-obvinenie-1571299.html", "text": "/КРОСС/ Софийският градски съд гледа делото за \"Царските конюшни\". Подсъдимите са двама - Веселин Пенев, бивш областен управител на София, и Юлия Цекова, лицензиран оценител.Според едното обвинение Пенев е продал имота в центъра на столицата за малко над 600 000 лева при реална цена от около 11 милиона лева. Другото обвинение е за умишлена безстопанственост, ощетила държавата.Междувременно от Столична община обявиха, че \"Царските конюшни\" са в процедура да бъдат признати като паметник на културата от най-високата категория - национално значение. ", "date": "2018.03.29", "title": "Софийският градски съд гледа делото за \"Царските конюшни\""}
{"url": "http://www.cross.bg/zaginali-v-pozhar-vuv-venetzyela-1571297.html", "text": "/КРОСС/ 68 души са загинали при бунт на затворници във венецуелския град Валенсия. При опит да избягат от полицейски участък лишените от свобода подпалили матраци.Пламналият пожар бързо се разраснал, като вероятно отровният дим е причина за големия брой жертви.Полицията използвала сълзотворен газ, за да разпръсне роднините на задържаните, които се събрали пред участъка, когато научили за пожара. Сред жертвите има жени и деца.  ", "date": "2018.03.29", "title": "68 загинали в пожар във Венецуела"}
{"url": "http://www.cross.bg/sreshtnaha-koreya-severna-1571301.html", "text": "/КРОСС/ Високопоставени представители на Северна и Южна Корея се срещнаха край строго охраняваната граница между двете страни.Разговорите трябва да подготвят насрочената за април среща между лидерите на Севера и на Юга.Срещата беше предшествана от изненадващото посещение в Пекин на севернокорейския лидер Ким Чен Ун.Междувременно Токио съобщи, че води диалог с Пхенян по различни канали.  ", "date": "2018.03.29", "title": "Северна и Южна Корея се срещнаха подготвително "}
{"url": "http://www.cross.bg/tyrtziya-erdogan-dzhambazki-1571302.html", "text": "/КРОСС/ „Моята позиция винаги е била, че Турция няма място в Европейския съюз. Президентът Ердоган няма никакво намерение да променя държавата си така, че да отговаря на критериите за членство. Турция не е европейска държава и няма да бъде - нито културно, нито цивилизационно, нито политически. Това е някакъв танц, който играе с оглед на вътрешните въпроси, които има да решава\". Това коментира евродепутатът Ангел Джамбазки пред НОВА след срещата ЕС-Турция, която се проведе във Варна.„Обединените патриоти имаме много критично отношение към този човек и неговата политика. Той се опита брутално да се намеси във вътрешните работи на България, правейки една партия и опитвайки се да участва в изборите ни. Това е недопустимо. Такава наглост през последните години никой не си е позволявал\", допълни Джамбазки.По думите му Реджеп Ердоган е „демонтирал\" приятелските отношения между България и Турция.„Разтревожи ме нахалното поведение на Реджеп Ердоган, който се опитва да има насрещни искания по отношение, да речем, на компенсациите на наследниците на тракийските бежанци. Турция дължи десетки милиони, които е подписала сама в Ангорския договор от 25-а година. Няма никаква причина насреща да се иска нещо, свързано с имоти\", коментира още евродепутатът.„Във Варна Ердоган дойде и поиска още пари от ЕС. Каква е ползата за България? Изобщо не вярвам на този човек. Той просто отлага нещата до следващата среща, след това отново ще отлага. Ще продължава да играе тази игра, която смята, че е много умна\", заяви Ангел Джамбазки.Именно затова, според него, преговорите за еврочленството на Турция трябва да бъдат прекратени, защото са излишни.Той бе помолен да коментира и случващото се покрай случая „Скрипал\" и българската позиция.„Трябва да бъдем разумни и да не скачаме в такива напрегнати битки, каквито се правят в момента. От тази ситуация единственият пострадал е Сергей Скрипал и дъщеря му. И двете други страни спечелиха\", на мнение е Джамбазки, допълвайки, че гоненето на дипломати е много крайна мярка.  ", "date": "2018.03.29", "title": "Джамбазки: Ердоган демонтира приятелските отношения между България и Турция"}
{"url": "http://www.cross.bg/petrova-raiina-razmer-1571304.html", "text": "/КРОСС/ Отново тръгва дело срещу бившия пловдивски кмет на район Централен - Райна Петрова.То е образувано по жалба на прокуратурата, която протестира пред горна инстанция оправдателната присъда, произнесена през ноември месец миналата година от пловдивския окръжен съд.Райна Петрова беше отстранена от длъжност през 2014 г. Срещу нея бяха повдигнати обвинения, че е нарушила закона за обществените поръчки при доставката на хранителни продукти за детски заведения, и е приела рушвет в размер на близо 10 хил. лв., за да може фирма да получи обществена поръчка в размер на 376 хил. лв.   ", "date": "2018.03.29", "title": "Отново тръгва дело срещу бивш районен кмет на Пловдив"}
{"url": "http://www.cross.bg/nova-sredstva-sreshta-1571303.html", "text": "/КРОСС/ Нова среща между синдиката на надзирателите в затворите и властта е насрочена за днес. Тя трябва да се проведе в Министерството на правосъдието, информира бТВ.Преди дни стана ясно, че премиерът Бойко Борисов е поел ангажимент за отпускане на допълнителни средства за двете главни дирекции „Изпълнение на наказанията\" и „Съдебна охрана\".Отпуснатите допълнително средства трябва да послужат за увеличаване на основните месечни възнаграждения и изравняване на сумите, плащани за специфични служебни дейности с тези в МВР.До вземането на окончателно решение се отменят предварително насрочените локални протести в Ловеч, Враца, Пазарджик и Стара Загора. ", "date": "2018.03.29", "title": "Нова среща между синдиката на надзирателите и властта"}
{"url": "http://www.cross.bg/chasa-provede-sofiyav-1571296.html", "text": "/КРОСС/ ***София.От 09.00 часа ще се проведе заседание на Народното събрание.***София.В 10.45 часа в зала „Колегиум\" на Министерството на културата министър Боил Банов ще проведе среща с ръководствата на Международната федерация на музикантите и на Съюза на българските музикални и танцови дейци.***Горна Оряховица.В 13.30 часа в зала 102 на Община Горна Оряховица в присъствието на министъра на икономиката Емил Караниколов между „Национална компания индустриални зони\" ЕАД (НКИЗ) и Община Горна Оряховица ще бъде подписан Меморандум за сътрудничество.***Пещера.От 9.00 часа ще бъде открита реновираната сграда, в която се помещават Районното управление и Районната служба \"Пожарна безопасност и защита на населението\" в гр. Пещера. На официалната церемония се очаква да присъстват министърът на вътрешните работи Валентин Радев, представители на ръководството на МВР и МРРБ, на областната и общинската администрации.***София.От 9.00 часа в Нов български университет ще се проведе Ден на отворените врати.***София.В 9.00 часа 5 състав на Специализирания наказателен съд ще гледа делото срещу Калоян Пр., Любомир С., Михаил Д. и др., обвинени в образуване и ръководене на организирана престъпна група.***София.В 9.30 часа 13 състав на Специализирания наказателен съд ще гледа делото срещу Пламен И., Явор Ал., Детелин И. и др., обвинени в образуване и ръководене на организирана престъпна група.***София.В 9.30 часа в заседателната зала в сградата на Висшия съдебен съвет ще се проведе заседание на Пленума на ВСС.***София.В 10.00 часа 15 състав на Специализирания наказателен съд ще гледа делото срещу Петър Т., Ивайло Ст. и др., обвинени в образуване и ръководене на организирана престъпна група.***София.В 10.00 часа 9 състав на Специализирания наказателен съд ще гледа делото срещу Вихър М., Минчо М. и Иво Ив., обвинени в образуване и ръководене на организирана престъпна група.***София.В 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група.***София.От 10.00 часа във Военномедицинска академия ще се проведе демонстрация на практическите умения на бойни санитари от военни формирования, преминали през курс за начална военномедицинска подготовка.***София.В 10.00 часа в БТА Асоциацията на колекторските агенции в България ще представи годишните данни за задълженията на домакинствата и бизнеса през 2017 г.***София.В 10.30 часа 10 състав на Специализирания наказателен съд ще гледа делото срещу Пламен М., Атанас О. и Милко М., обвинени в образуване и ръководене на организирана престъпна група.***София. От 11.00 часа лидерът на АТАКА и председател на парламентарната група на Обединени патриоти Волен Сидеров ще даде брифинг в Народното събрание по повод изказване на Цветан Цветанов по темата за експулсиране на руски дипломати.***София.От 11.00 часа в Националния пресклуб на БТА проф. Николай Овчаров и проф. Пламен Палов ще направят равносметка от първия етап на „Мисия България\".***София.От 11.00 часа в залата на район „Възраждане\" - СО на бул. „Александър Стамболийски\" 62, ет.2 ще се проведе безплатна детска творческа работилница „Моята първа икона\".***София.От 11.00 часа в заседателната зала на Съюза на юристите на ул. „Пиротска\" №7, ще се проведе дискусионен форум, посветен на Закона за частната охранителна дейност.***София.В 11.00 часа в болница „Шейново\" ще се проведе специално събитие, което ще даде старт на проект, насочен към семейства с преждевременно и рисково родени деца.***София.В 11.00 часа Софийски градски съд ще заседава по Гражданско дело № 11330/2016 г. - Държавата срещу Евротрансбилд и обласния управител (делото за царските конюшни).***София.В 11.00 часа 3 състав на Специализирания наказателен съд ще гледа делото срещу Мирослав Ц. и Ивалин Й., обвинени в образуване и ръководене на организирана престъпна група.***София.В 11.00 часа в Квадрат 500, зала 19, ще се състои пресконференция за представяне на новия дългосрочен проект на Националната галерия - „Българските художници днес\", изследващ художествените явления и процеси в страната от края на 80-те години на ХХ век до настоящия момент.***София.В 11.30 часа Младежката организация на \"Движение България на гражданите\" организира флашмоб пред сградата на Народното събрание.***София.От 12.00 часа в Националния пресклуб на БТА (бул. \"Цариградско шосе\" 49) лидерът на БСП - София Калоян Паргов ще участва в пресконференция по повод 74-тата годишнина от англо-американските бомбардировки над София.***София.В 12.00 часа в зала \"Инфоцентър\" на Регионалния исторически музей ще бъде открита изложба, посветена на групата на \"Бистришките баби\".***София.В 13.30 часа 1 състав на Специализирания наказателен съд ще гледа делото срещу Пламен Г., Ердинч Х. и Костадин К., обвинени в образуване и ръководене на организирана престъпна група.***София.В 13.30 часа 11 състав на Специализирания наказателен съд ще гледа делото срещу Радослав Д., обвинен в изнудване.***София.В 13.30 часа 16 състав на Специализирания наказателен съд ще гледа делото срещу Крум Кр., Мирослав Е., Свилен Г., обвинени в незаконно превеждане пред граница.***София.В 14.30 часа Софийски градски съд ще заседава по делото срещу Пламен Хр. (охранителят, обвинен, че е намушкал 19-годишен младеж в мол, чл.115 НК).***София.От 14.30 часа на ул. „Раковски\" 134, ет. 3, официално ще бъде открит нов офис на ПП НФСБ. На събитието ще присъстват вицепремиерът и лидер на НФСБ Валери Симеонов, народни представители от политическата сила и активисти.***София.В 15.00 часа 7 състав на Специализирания наказателен съд ще гледа делото срещу Борислав Ар., Георги В., Дочно В., обвинени в образуване и ръководене на организирана престъпна група.***София.От 15.00 часа в Аулата на Софийския университет „Св. Климент Охридски\" ще се състои тържествено честване, посветено на 120-ата годишнина от създаването на Българското физико-математическо дружество - предшественик на Съюза на физиците и на Съюза на математиците в България.***София.От 16.30 часа граждани, протестиращи срещу Истанбулската конвенция и налагане на джендър-идеологията ще внеса в МОН искане за среща с министъра на образованието.***София.В 16.30 часа пред Министерството на образованието и науката ще се проведе граждански протест срещу Истанбулската конвенция.***София.В 17.00 часа в Изложбена зала „Архиви\", ул. „Московска\" 5, ще се състои представяне на новия документален сборник, издаден от Държавна агенция \"Архиви\" „Политическа история на съвременна България\" Сборник документи Том II (1948-1953).***София.В 17.30 часа в Галерия „България\" на Концертен комплекс „България\" ще се състои пресконференция по повод откриването на „Европейски музикален фестивал\" 2018.***София.В 18.00 часа в Галерия „Райко Алексиев\", ул. „Раковски\" 125, ще бъде представена изложбата „Материята също е дух\" на скулптура на Никола Станчев.***София.В 18.00 часа в Двореца, пл. „Княз Александър I\", ще бъде открита изложба на Димо Колибаров.***София.В 18.30 часа в Литературен клуб „Перото\" ще се състои церемония, на която ще бъдат връчени наградите за Проект на Годината 2017 на Фондация „Лале\".***София.В 18.30 часа пред паметника на Алеко, на входа на метростанция „НДК\", граждани се събират на протест в защита на Пирин.***София.В 19.30 часа в Музейко ще се проведе вечерно събитие от поредицата Science Nights, посветено на темата TABOO.***София.В 20.00 часа в зала 1 на НДК ще се състои концертът - премиера на 12-тия студиен албум „Невидими стени\" на Б.Т.Р.***Асеновград.В 15.00 часа в Градската библиотека „Паисий Хилендарски\" ще се състои награждаване на победителите в конкурса „Вълшебният свят на книгата\".***Благоевград.От 11.00 часа в читалнята на Университетската библиотека на ЮЗУ „Неофит Рилски\" ще бъде представен 42-я документален сборник от поредицата „Из архивите на ДС\".***Благоевград.От 11.30 часа в кабинет 108 на Община Благоевград председателят на Общински съвет - Благоевград Радослав Тасков организира пресконференция по повод предстоящото редовно заседание на Общински съвет.***Бургас.От 11.00 часа в Експозиционен Център „Флора\" ще се състои дискусия на тема „Среща на бизнеса в Бургас и региона\".***Бургас.От 16.30 до 18.00 часа в централата на ПП ГЕРБ на ул. „Конт Андрованти\" 5, общинският съветник Стефан Колев ще има приемен ден.***Варна.От 10.00 часа в Юнашкия салон във Варна ще се проведе Специализирана трудова борса за кадри в туризма.***Варна.От 14.00 часа в офиса на ГЕРБ на ул. „Георги Бенковски\" №1 общинският съветник Веселин Ангелов ще се среща с граждани.***Варна. От 16.00 часа в изложбената зала на Държавен архив - Варна ще бъде открита документална изложба, посветена на 80-годишнината на Симеон Сакскобургготски.***Варна.От 18.00 часа в храм „Св. Анастасий\" доц. Костадин Нушев от Богословски факултет на СУ „Св. Климент Охридски\" ще изнесе лекция на тема „Християнското спасително дело\".*** Велико Търново. От 09.00 часа в Голяма зала на Общината ще се проведе сесия на Общински съвет.*** Велико Търново. От 11.00 часа в пресклуба на БТА проф. Петко Петков ще представи книга за върховете „Свети Никола\" и Шипка\".***Велико Търново.В 12.30 часа в пресклуба на БТА ще се състои пресконференция във връзка с предстоящото откриване на първия кръг от републиканския шампионат по Ендуро.*** Велико Търново. От 19.00 часа в Клуб 7 ще се проведе представяне на романа \"Хавра\" на Захари Карабашлиев.*** Велико Търново. От 19.00 часа в МДТ „Константин Кисимов\" ще бъде представена премиера на Фолклорно-театрален спектакъл „Женски свят - опък свят\" на ПФА „Искра\" и Театрален салон „Комедия\".***Видин.В 10.00 часа в Регионалния пресклуб на БТА във Видин проф. Любомир Миков ще представи своята книга \"Джамии и месджиди в България\".***Габрово.В Музея на хумора и сатирата в Габрово предстои откриването на две изложби - „Черни докосвания. Почит за графикатурата\" на професор Иван Газдов, и „Радикалните игри на Molleindustria\"- Интерактивна изложба.*** Горна Оряховица. От 17.30 часа в пресцентъра на Спортна зала „Никола Петров\" ще се проведе представяне на книгата „Никога не се предавай: Историята на световния шампион по бокс Детелин Далаклиев\" с автор Георги Стоянов.***Добрич.В 9.00 часа в Младежки център - Добрич ще се проведе Работна среща на Национална мрежа на младежките центрове - Младежки център - Пловдив, Младежки център -Стара Загора, Младежки център - Враца и Младежки център - Добрич.***Добрич.В 10.00 часа в Детска градина №12 ще се състои Куклен спектакъл „Нощна приказка\" на Държавен куклен театър „Дора Габе\".***Добрич.В 11.00 часа в Етнографска къща ще се проведе „Лазарчице - китчице\" - възстановка на обичай „Лазаруване\".***Добрич.В 11.30 часа в Народно читалище „Йордан Йовков - 1870 г.\", Детски отдел на библиотеката, ще се проведе Великден - традиции и обичаи.***Добрич.В 18.00 часа в Огледална зала „Нели Божкова\" ще се проведе Великденски концерт на Трио „Христов\".***Добрич.От 19.00 часа в Камерна зала ГЕРБ - Добрич подарява на жителите и гостите на града възможността безплатно да гледат новата постановка на Драматичен театър „Йордан Йовков\" - „Доктор\" по Бранислав Нушич.***Дупница.От 18.00 часа в залата на Общински драматичен театър ще бъдат връчени отличията „Златна монета\".***Казанлък.От 9.30 часа в зала „Инфра\" Общинският съвет в Казанлък ще проведе редовно заседание.***Кюстендил.От 10.00 часа в парк-хотел „Кюстендил\" ще бъдат представени възможностите за развитие на природния туризма в Осоговска планина.***Кюстендил.От 13.00 часа в Детска градина „Мечта\" ще се проведе кръгла маса на тема „Интеркултурното образование в детската градина - форми и средства за работа - споделен опит\".***Кюстендил.От 14.00 часа в заседателната зала на Община Кюстендил ще се проведе заседание на Общински съвет - Кюстендил.***Несебър.От 9.00 часа в Здравната къща ще се проведе кръводарителска акция.***Русе.Общинските съветници от ГЕРБ ще имат приемни за граждани от 17.00 часа в град Русе. В централния офис на партията, намиращ се на ул. „Чипровци\" 2, на въпроси на хората ще отговарят Илиян Илиев и Богдан Донев. В клуба на ул. „Доростол\" 1 жителите на общината ще могат да поставят своите проблеми пред Елка Симеонова и Светлозар Симеонов. Тихомир Георгиев и Бедрос Пехливанян ще са на разположение на хората за отговор на актуални проблеми в клуба в кв. „Чародейка\", комплекс „Чародейка\", ет. 2. Д-р Ервин Чакърян и Владислав Атанасов ще бъдат в клуба на ул. „Отец Паисий\" 4, а Димитър Кънчев - в клуба на ул. „Илинден\" №7 в кв. „Дружба\" 3 (до комплекс „Олимпия\").***Русе.От 16.00 часа край Вазата в Парка на младежта за втора поредна година СНЦ Германо-българска помощ за животните, Общинският приют за бездомни животни и ученици от клуба за гражданско образование на Английската гимназия организират ФестиБау.***Пазарджик.В 10.30 часа в хотел „Форум\" - Пазарджик е планирана дискусията за областите от Южен централен район - Кърджали, Пазарджик, Пловдив, Смолян и Хасково, част от дискусиите на Министерството на регионалното развитие и благоустройството за новото статистическо райониране на страната на ниво регионални съвети за развитие.***Пазарджик.От 11.00 часа в хотел „Форум\" ще се проведе заседание на Регионалния съвет за развитие на Южен централен район. В заседанието ще участва заместник-министърът на регионалното развитие и благоустройството Деница Николова.***Перник.От 14.30 часа пред Двореца на културата ще се състои конкурс за писано великденско яйце.***Пловдив.В 10.00 часа в зала 3 на Районния съд ще се проведе заседание по делото срещу Албенко М. и Борислав Д., обвинени в причиняване на имотна вреда в особено големи размери.***Пловдив.В 11.00 часа в зала „Пресклуб\" на Международния панаир ще се състои пресконференция по повод Специализираното международно изложение за текстилна техника и продукти „ТексТейлърЕкспо 2018\".***Пловдив.В 11.30 часа в заседателната зала на Общината ще се състои тържествено посрещане на ръководството и момичетата от Волейболен клуб \"Марица\" (Пловдив), които преди дни триумфираха с четвъртата си поредна шампионска титла на България.***Пловдив.В 13.00 часа в клуба на ВМРО - Пловдив на бул. \"Марица\" № 51, общинските съветници от политическата сила ще дадат брифинг, на който ще се повдигнат важни въпроси около реализацията на проекта „Пловдив - Европейска столица на културата\".***Пловдив.В 14.30 часа в зала 12 на Районния съд ще се проведе заседание по делото срещу Димитър К., обвинен за противозаконно присвояване на чужди движими вещи в големи размери.***Пловдив.В 17.00 часа в Балабановата къща в Стария град на Пловдив ще бъде открита изложба „От съкровищницата на Стария Пловдив\" с творби на големия български художник Георги Божилов - Слона по повод 49 години от създаването на ОИ \"Старинен Пловдив\".***Пловдив.В Зала „Пресцентър\" на Международен панаир Пловдив ще бъде организирана пресконференция, във връзка с възобноваването на традицията на текстилните изложби в Пловдив и организирането на специализираното изложение „ТексТейлорЕкспо 2018\".*** Свищов. От 14.30 часа в Мултимедийната зала на Градска библиотека ще бъде пресъздаден обичаят „Лазаруване\".*** Свищов. От 18.30 часа в салона на ПБНЧ „Еленка и Кирил Д. Аврамови 1856\" ще започне концерта „Филмова музика и музика от компютърни игри\".***Сливо поле/ с. Бръшлен.От 10.00 часа в Заседателната зала на Туристическия информационен център в с. Бръшлен, община Сливо поле, ще се проведе редовно заседание на Съвместната българо-румънска земеделска работна група. Заседанието ще бъде водено от заместник областния управител на област Русе и председател на групата г-н Свилен Иванов.***Смолян.От 11.00 часа на ул. „Евридика\" ще се проведе официална церемония „Първа копка\" по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян\".***Смолян.От 13.00 часа в Сесийна зала на Община Смолян ще се проведе заседание на Общинския съвет.***Стара Загора.В 14.00 часа в Зала 1 на Община Стара Загора ще се проведе общински кръг на викторина по безопасност на движението „Да запазим децата на пътя\".***Стара Загора.В 14.30 часа в зала 203 на Община Стара Загора, кметът Живко Тодоров ще се срещне със състезателя на Спортен клуб „Сезан\" - Стара Загора Севдалин Славов, който стана световен шампион по муай-тай на Световното първенство в Тайланд.***Стара Загора.В 18.00 часа в Къща музей „Гео Милев\" ще се проведе поетичен рецитал „Под дъба на Гео Милев\" с участието на Бойко Ламбовски.***Стара Загора.В 18.00 часа в НЧ „Родина - 1860\" ще се проведе Пролетен концерт на Музикална школа при НЧ „Родина -1860\".***Стара Загора.В 19.00 часа в Драматичен театър ще бъде представена постановката „Сватбената рокля на Бети\" от Анна Петрова.***Стара Загора.В 19.00 часа в Оперен театър за първи път в България ще бъде представена Опера с кукли „Турандот\" - опера от Джакомо Пучини.***Хасково.В 19.00 часа в залата на ДКТ „Иван Димов\" актрисата Стоянка Мутафова ще представи биографичната книга „Добър вечер столетие мое\".***Шумен.От 9.00 часа в зала 363 в сградата на Общината ще се проведе редовно заседание на Общинския съвет.***Шумен. От 9.00 часа в залата на Младежки дом ще бъде открит Детският театрален фестивал „Коломбина\".***Шумен. От 14.00 часа в пресцентъра на БТА ще бъде дадена пресконференция по повод 20-годишнината на школа по математика и информатика \"А и Б\".***Шумен. От 17.30 часа в Регионална библиотека ще гостува Тихомир Иванов и ще бъде представена книгата му \"Камино: Пътят на завръщането\".  ", "date": "2018.03.29", "title": "Предстоящи събития на 29 март 2018 "}
{"url": "http://www.cross.bg/rodeni-na-mart-1571294.html", "text": "/КРОСС/ Ахмед Доган, почетен председател на ДПСВалентина Корчакова, солистка в Музикалния театърДесислава Добрева, певицаИван Кънев, художникКрасимир Каракачанов, министър на отбранатаКрасимир Балъков, бивш футболен националПроф. Лазар Груев, юристТеди Кацарова, певица ", "date": "2018.03.29", "title": "Родени на 29 март"}
{"url": "http://www.cross.bg/episkop-bili-yulian-1571291.html", "text": "/КРОСС/ В царуването на император Константин Велики (337 г.), когато християнската вяра възтържествувала над езичеството, в много градове били построени църкви, а капищата били разрушени. Мнозина християнски епископи получили тогава от царя право да разоряват идолските капища, между които бил и аретусийския* епископ Марко - човек благочестив, свят и ревностен в разпространението на истинската вяра.Скоро в империята започнали страшни смутове: войници убили мнозина роднини на царя и искали да убият и племенниците му Гал и Юлиан. Аретусийският епископ ги спасил, като ги скрил в църквата. След смъртта на Константин ставали много вълнения и от друг род; наследникът му Констанций покровителствал еретиците ариани и гонел правоверните.* Император Юлиан Отстъпник управлявал Римската империя от 315 до 363 г.След Констанция встъпил на престола Юлиан*, оня същият, когото спасил от смърт епископ Марко. Юлиан от младини ненавиждал християнската вяра, която престорено изповядвал при Констанций. Като станал император, той веднага обявил, че поддържа езичеството. Той употребявал всички средства, за да унизи, угнети и оскърби християните. Юлиан издал указ - идолските капища, разрушени от християните, да бъдат пак издигнати за сметка на тия, които ги разрушили.Епископ в Аретуса бил все същият Марко, вече престарял и дълбоко почитан от всички за благочестивия си и свят живот. Градските власти поискали от него средства за възстановяване на капищата, които той разрушил при Констанций. Епископът отговорил, че той няма пари, но ако дори да би имал, той не би дал нищо за езическо капище. Знаело се, че той действително е беден, и градските власти, като намалявали своите искания, накрай му заповядали да внесе една нищожна сума, като го заплашвали с наказание в случай на неподчинение.Тогава започнали страшни преследвания срещу християните от езичниците, които били подстрекавани от царя. В много градове езическото население избивало християните и ги мъчело жестоко. Престарелият епископ не се уплашил от опасността и повторил своя отказ. Тогава го предали на разярения народ. Биели светия старец, влачили го по улиците, хвърляли по него камъни, мъчили го до смърт, но не могли да победят твърдостта му. Едва жив, старецът все пак не отстъпвал. Накрай управителят на града го спасил от ръцете на мъчителите. По думите на историка блажени Теодорит, мнозина от гражданите на Аретуса, учудвайки се на твърдостта на светия старец, се обърнали към християнската вяра.В същото време пострадал и дякон Кирил. Множество християни били мъчени в разни градове на Палестина, Египет и Сирия.  ", "date": "2018.03.29", "title": "Преп. Марк, еп. Аретусийски и св. Кирил дякон"}
{"url": "http://www.cross.bg/voiiski-voiina-bulgariya-1571292.html", "text": "/КРОСС/ 1430 г. - Султан Мурад II превзема Солун.1516 г. - Изгонените от Испания евреи по силата на декрет на съвета на десетте са настанени във Венеция в обособен квартал - гето.1638 г. - Шведските колонисти основават тяхното първо поселище в Делауеър, наречено Нова Швеция.1792 г. - Кралят на Швеция Густав III умира, след като е бил застрелян 13 дни по-рано в гърба на нощен маскен бал в Кралската шведска опера в Стокхолм.1807 г. - Открит е астероидът 4 Веста - третият по големина астероид в астероидния пояс.1809 г. - Финландия е обявена за Велико княжество в лична уния с Русия.1848 г. - Поради струпване на лед Ниагарският водопад спира за едно денонощие.1886 г. - В Атланта Джон Пъмбертън за първи път произвежда напитката Coca-Cola.1911 г. - Съставено е тридесет и второто правителство на България, начело с Иван Евстратиев Гешов.1912 г. - Британският изследовател сър Робърт Скот загива на връщане от Южния полюс, след като в опита си да го достигне пръв е бил изпреварен от норвежеца Руал Амундсен.1936 г. - В Германия диктаторът Хитлер получава 99% от гласовете на референдум за приемане на незаконната немска реокупация на Rhineland.1944 г. - Втората световна война: София е бомбардирана от англо-американската авиация.1945 г. - България във Втората световна война: Начало на Мурската настъпателна операция на Първа българска армия (29 март-14 април 1945 г.)в Унгария в която българската армия настъпва срещу германските войски от група армии „Е\" и пробива германската отбранителна линия „Маргит\", разгромявайки германските войски при Велики Ког, Ястребци и Вараждин при река Мур.1973 г. - Виетнамска война: Последните войски на САЩ напускат Южен Виетнам.1974 г. - Космическият апарат на НАСА Маринър 10 изпраща първите заснети отблизо снимки на Меркурий.1976 г. - Открива се обновеният Народен театър „Иван Вазов\" с премиера на пиесата на Иван Вазов „Хъшове\".1986 г. - Римският наказателен съд издава оправдателна присъда срещу Сергей Антонов, обвинен за атентата срещу папа Йоан Павел II.1988 г. - Играчът на крикет Ян Ботъм започва своя преход през Алпите на слонове - по стъпките на Ханибал, за да събере пари с благотворителна цел.2004 г. - България, Естония, Латвия, Литва, Румъния, Словакия и Словения влизат в НАТО като пълноправни членове.2004 г. - Република Ирландия става първата страна в света, която забранява тютюнопушенето на работното място, включително в барове и ресторанти.", "date": "2018.03.29", "title": "На този ден през..."}
{"url": "http://www.cross.bg/harakterno-greshi-choveka-1571293.html", "text": "/КРОСС/  За човека е характерно да греши, но само за глупака - да упорства в грешките си. Латинска сентенция  ", "date": "2018.03.29", "title": "За човека е характерно да греши..."}
