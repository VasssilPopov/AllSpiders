{"url": "http://www.cross.bg/chovek-syakash-tehnologiite-1606350.html", "text": "/КРОСС/ 1989 г. – дворове, пълни с деца; надраскани с тебешир площадки; боядисани в зелено детски ръце от пресни орехи; някоя синина от народна топка; глъчка и смях; гоненица на тумби; листата като най-вървежната валута; омазани с лютеница детски усти; стомашни болки заради преяждане с джанки; впечатляващи колекции от салфетки и миришещи листчета и т.н., и т.н.2019 г. – пусти дворове; клаксони и крясъци между изнервени шофьори; деца със забоден в телефона поглед на връщане от училище; деца със слушалки в ушите, возещи се в трамвая; деца с таблет в ръце на масата на вечеря вкъщи; деца пред компютъра в изпращане на емотикон, изразяващ емоция, докато лицата остават каменни и т.н., и т.н.30 години разлика, а сякаш сме телепортирани на друга планета.Не, технологиите не ни правят по-щастливи. Само онзи, който не помни подобно детство, няма представа колко повече са ни взели технологиите, отколкото са ни дали.Безспорно предимство на технологиите е възможността да чуеш гласа на любим човек навсякъде и по всяко време; да изпратиш електронно писмо за секунди и да получиш отговор; да видиш на камера в скайп близък човек, който е далече от теб; да работиш много бързо с клавиатурата, отколкото на пишеща машина, ако трябва да напечаташ текст. И все пак в илюзията, колко много ни дават технологиите, забравяме как изкусно ни омотават в мрежите си, опияняват ни, превръщат се в наркотика, без който не можем, и преди да се усетим, вече сме техни пленници.Щастието, което носят технологиите, е краткотрайно. Най-новият модел телефон, за който сме мечтали месеци, скоро се превръща в поредната омръзнала придобивка и вече сме се прицелили в следващия модел. По-добра камера. Повече памет. Винаги ще има нещо, което ще бъде повече от това, което вече притежаваме. И това е основната причина да не можем да изпитаме истинска и пълноценна радост. Част сме от един порочен кръг, в който доброволно и неусетно сме влезли и от който няма спасение. Заедно с навлизането на все по-нови технологии човекът също се променя. Онова, което преди ни е доставяло удоволствие през събота и неделя, сякаш вече не е достатъчно, за да ни задържи вниманието. Филмът вече не е толкова интригуващ, ако не е на голям екран и с оглушителни децибели в киното. Книгата сякаш не е толкова ценна, ако не сме прочели напудрена рецензия за нея от някой книжен блогър или ако не сме качили в социалната мрежа снимка с корицата и чаша кафе до нея например. Картичките за Коледа и Великден се превърнаха в снимки и емотикони и никаква друга форма на честитка не важи за нас- високотехнологичните хора. Разходката в парка се превърна в отбелязване на местоположения и изразяване на чувства чрез готовите шаблони, които фейсбук предоставя („Чувствам се благословен в компанията на…”, „Намира се еди къде си, пие еди какво си, яде еди какво си и, разбира се, чувства се благословен, благодарен, щастлив”. А дали наистина е така?).Технологиите имат навика да създават един измамен свят. Те по-скоро са средството, чрез което човекът го създава. Илюзия за щастлив брак. Илюзия за верни приятели. Илюзия за успешна кариера. Тази измама се поддържа сякаш от само себе си. Няма значение кой я е създал и дали някой вярва в нея – тя просто съществува и е самодостатъчна. Затова виртуалният живот изглежда измамно розов и понякога човек намира своето бягство в него, забравяйки истинските си проблеми. Никой няма да качи снимка на момента, в който плаче, в който е уволнен, в който се разделя с партньора си, в който е болен. Това сякаш са снимки табу. Някакво негласно споразумение между потребителите, че нищо не бива да помрачава илюзията за щастие.Технологиите са част от променящия се свят. Те са като необходимото зло, с което човек е длъжен да свикне. Нищо не е вечно. Всичко тече и се променя. Но ако човек може да бъде щастлив в здраво и хармонично семейство, без да има „умен” телефон или таблет, то никога не може да бъде щастлив напълно, ако се прибира сам в празна къща, ако няма приятел, с когото да сподели доброто и злото, дори в джоба му да се намира най-новият модел телефон или таблет. Защото все пак хората сме създадени от плът и кръв, с чувства, мисли, с душа и сърце. И докато това е така, пътят към щастието е старомоден  – усмивката, добрата дума, близостта на обичан човек. Излиза, че ние, високотехнологичните хора, се нуждаем от нискотехнологично щастие.", "date": "2019.06.09", "title": "Правят ли ни по-щастливи новите технологии?"}
{"url": "http://www.cross.bg/grigor-dimitrov-radek-1606343.html", "text": "/КРОСС/ Треньорът на Григор Димитров Радек Щепанек говори пред чешкия сайт lidovki.cz за отношенията и работата си с родения в Хасково тенисист.\"Когато Григор и Андре Агаси ми предложиха да се присъединя към екипа им, аз не помислих дори за миг. Григор ми прави много добро впечатление, защото е послушен. Изпълнява всичко, което с Андре му кажем\", започва чехът, които е достигал до четвъртото място в ранглистата на АТР.\"Димитров игра на \"Ролан Гарос\" с болки, но въпреки това направи силен турнир. Мачът му със Стан Вавринка, загубен след 3 тайбрека, можеше да отиде и в сметката на Григор. Според мен му липсва самочувствие, което обаче с времето ще се възвърне. Той има уменията на топ тенисист и го доказа през 2017-а, когато спечели финалите в Лондон. Целта ни е отново да го върнем в Топ 10\", категоричен бе Радек.Щепанек призна, че след края на участието на Григор на \"Ролан Гарос\" двамата са седнали и са решили да продължат да работят заедно.Да, ще бъдем заедно в сезона на трева. С нетърпение очаквам \"Куинс\" и \"Уимбълдън\". Там Григор трябва да бъде силен\", завърши чешкият специалист.", "date": "2019.06.09", "title": "Радек Щепанек: Целта е отново да върнем Григор Димитров в Топ 10"}
{"url": "http://www.cross.bg/valezhi-otcheteni-gradyshki-1606347.html", "text": "/КРОСС/ Градушки са паднали в Кърджалийско, Димитровградско, Пазарджишко и Велинградско. Това съобщиха от Националния институт по метеорология и хидрология (НИМХ).Най-много количества валежи в следобедните часове са регистрирани в Добрич, където са отчетени 7 л/ кв. м. В Кърджали са отчетени 6 л/ кв. м, в Карнобат-3 л/ кв. м. В Елхово и Бургас регистрираните количества валежи са 1 л/ кв. м.Жълт код за значителни валежи и гръмотевици е в сила в 13 области на страната. Предупреждението важи за областите: Кърджали, Хасково, Ямбол, Сливен, Стара Загора, Пловдив, Пазарджик, Ловеч, Габрово, Велико Търново, Търговище, Разград и Шумен.", "date": "2019.06.09", "title": "Градушки паднаха в Кърджалийско, Димитровградско, Пазарджишко  "}
{"url": "http://www.cross.bg/miliona-atlanta-letishteto-1606342.html", "text": "/КРОСС/ Meждyнapoднoтo лeтищe Xapтcфиилд-Джaĸcън в Aтлaнтa e нaй-нaтoвapeнaтa aepoгapa в cвeтa. Πpeз нeгo минaвaт нaд 100 милиoнa пътници вcяĸa гoдинa или близo 300 xиляди вceĸи дeн. Зa изминaлaтa 2018 гoдинa бpoят им нaдxвъpля 107 милиoнa дyши.Зa aepoгapaтa мoгaт дa ce ĸaжaт oщe ĸyп интepecни нeщa. Oт Вuѕіnеѕѕ Іnѕіdеr ca пoдбpaли eдни oт пo-интepecнитe oт тяx:Caмo зa пocлeднитe чeтиpи oт тяx пътницитe, пpeминaли пpeз нeгo, ca нaд 100 милиoнa дyши. Bъпpeĸи тoвa aepoгapaтa гyби лидepcĸaтa пoзиция щo ce oтнacя дo oбщия бpoй пoлeти. B тaзи ĸaтeгopия вoди лeтищe O'Xeъp в Чиĸaгo.Toвa e peĸaтa Флинт, ĸoятo ĸъм гpaницaтa c Флopидa ce вливa в Чaтaxoчe и пpoдължaвa ĸъм Meĸcиĸaнcия зaлив.Πoзнaтaтa ĸaтo Аtlаnrа Ѕрееdwау пиcтa e билa coбcтвeнocт нa cъздaтeля нa Соса-Соlа и бивш ĸмeт нa Aтлaнтa Eйзa Kaндлep.Bcъщнocт aepoгapaтa e нaй-гoлeмият paбoтoдaтeл в Джopджия. ", "date": "2019.06.09", "title": "4 интересни факта за най-натовареното летище в света"}
{"url": "http://www.cross.bg/blok-remont-tzentrala-1606344.html", "text": "/КРОСС/ Приключи плановият годишен ремонт на пети енергоблок на АЕЦ \"Козлодуй\", пишат от пресцентъра на ядрената централа.След проверка и издадено одобрение от Агенцията за ядрено регулиране,блокът бе включен в електроенергийната система на България в 14 часа и 58 минути.Кампанията за ремонта на Пети блок започна на 1 май. В рамките на дейностите са изпълнени планираните работи по ремонт и профилактика на оборудването и системите на блока. Извършено е и презареждане на реактора със свежо ядрено гориво.Реализирани са и предвидените дейности, свързани с осигуряване на дългосрочна експлоатация и повишаване на топлинната мощност на пети блок до 104%. В тази връзка е подменен роторът на цилиндър високо налягане на парната турбина, с което се осигурява техническа възможност за работа на блока на повишена мощност, съобщават от централата.Шести блок на ядрената централа работи с пълно натоварване на мощността.", "date": "2019.06.09", "title": "Завърши годишният ремонт на 5-и блок на АЕЦ \"Козлодуй\""}
{"url": "http://www.cross.bg/huawei-pytin-rysiya-1606341.html", "text": "/КРОСС/ Китайският президент Си Дзинпин имаше важен екскурзовод по време на посещението си на Международния икономически форум в Санкт Петербург тази седмица - неговият \"доверен приятел“ - руският президент Владимир Путин, пише CNN.Приятелската атмосфера обаче беше нещо повече от обичайната демонстрация на руско-китайската дружба. Икономическият форум в Русия беше повод за Путин и Си да покажат единен фронт в по-широка конфронтация със САЩ.Малко преди форума Русия и Китай обявиха мащабна сделка: в сряда китайският технологичен гигант Huawei подписа споразумение с MTS - най-големият руски оператор, за разработване на 5G технологията и стартирането на мрежа от пето поколение в Русия.Сделката беше сключена в момент, в който Huawei, една от най-важните компании в Китай, се оказа в центъра на ескалиращата търговска война между Пекин и Вашингтон.Администрацията на американския президент Доналд Тръмп забрани на технологичния гигант участие в изграждането на 5G мрежата в САЩ заради опасения в шпионаж, като призова американските съюзници да последват примера им, докато Huawei отрича, че продуктите ѝ представляват риск за националната сигурност.Забраната носи риска от „технологична война“На форума в Санкт Петербург Путин застана твърдо на страната на Huawei, предупреждавайки, че действията на Вашингтон рискуват да дадат началото на \"технологична война\".\"Нека вземем например ситуацията около Huawei, която не само е изгонена, но и безцеремонно е изтласкана от световния пазар\", каза той. \"Някои вече определят това като първата технологична война в новата цифрова ера\", коментира руският лидер.Лесно е да се проследи защо симпатиите на Путин накланят към Huawei.Русия също е изправена пред заплаха от санкции от САЩ след анексирането на Крим през 2014 г. Санкциите и рисковият инвестиционен климат възпрепятстваха множество чуждестранни преки инвестиции, което принуди Москва да се насочи към китайските инвестиции като по-надеждна алтернатива на западните.Би могло да се очаква руският лидер да продължи да търси затопляне в отношенията с китайските си партньори и след края на посещението на Си в Санкт Петербург в усилията си да подобри имиджа на страната като инвестиционна дестинация.източник: www.bloombergtv.bg", "date": "2019.06.09", "title": "Какво се крие зад топлото отношение на Путин към Китай?"}
{"url": "http://www.cross.bg/nadal-i-tiiim-1606348.html", "text": "/КРОСС/ Световният №2  триумфира за 12-и път в своята кариера на втория за годината турнир от Големия шлем . Испанецът победи в своя 12-и финал в Париж  след 6:3, 5:7, 6:1, 6:1.Надал изигра поредния си силен мач на турнира и изгуби едва втория си сет в надпреварата. Битката бе повторение на финала от миналата година, когато обаче Краля на клея се наложи с категоричното 3:0.Първият сет започна изключително обещаващо и след 45' по нищо не личеше кой ще стигне до трофея, тъй като резултатът бе едва 3:3. В петия гейм австриецът първи стигна до пробив, но веднага след това бе пробит. Последва серия от три гейма за Рафа, с което спечели частта с 6:3. Вторият сет бе изпълнен от лесно спечелени сервис геймове за сервиращите преди в 12-я гейм шампионът да се пропука и поставеният под №4 Тийм да измъкне частта, а с това и да изравни резултата.И когато всички очакваха австриецът да настъпи газта, той започна все по-често да бърка, а ударите на Надал да го затрудняват все повече. Точно това помогна на Рафа да спечели следващите два сета без никакъв проблем след 6:1, 6:1 и да триумфира за изумителен 12-и път на любимия си турнир.За статистиката новият стар шампион остави 3 аса срещу 7 на съперника. Надал записа 38 уинъра на сметката си срещу 31 на Тийм, а непредизвиканите грешки бяха 31:38 в полза на подгласника.", "date": "2019.06.09", "title": "Доминацията продължава! Париж остава кралството на Рафаел Надал"}
{"url": "http://www.cross.bg/shokolad-shokoladut-vreme-1606349.html", "text": "/КРОСС/ Шоколадът. Сладък, млечен, считан за „храна на боговете“ от древните индианци, както и за лекарство, употребявано от европейците. Може да се използва като универсален подарък за приятели, семейство, гаджета и служи добре за извинение. Помага по време на тъжните моменти, във времена на стрес и гняв.Полезен за всяка емоция, но вреден за фигурата. Но дали наистина е така? Ако сте човек, който в момента пази диета, най-вероятно първото, от което сте се отказали, са били сладките неща и тестените изделия. Във всеки един режим е забранено дори една хапка от тези вкусни храни и затова повечето хора не си помислят да минават през щандовете за десерти, когато пазаруват. Но всъщност, шоколадът не е толкова вреден, колкото си мислим. Възможно е той да бъде включен в здравословното ни ядене и в същото време да намалим килограмите.Доста. Проучвания показват, че черният шоколад може да подобри сърдечната дейност и кръвообращението, тъй като помага за възстановяването на гъвкавостта на артериите като същевременно не позволява на белите кръвни клетки да прилепнат към стените на кръвоносните съдове. Освен това черният шоколад е пълен с минерали като калий, цинк, селен и желязо.Шоколадът също ви помага да се чувствате по-добре. Това става благодарение на съдържащия се в него фенилетиламин, който помага на мозъка ви да отделя ендорфини, които се грижат за хубавото ви настроение. В същото време шоколадът съдържа флавоноиди като кверцетин, който е мощен антиоксидант и предпазва клетките от увреждане от свободните радикали. Те се формират от дейности като дишане, пиене и хранене и причиняват оксидативен стрес. Но ако той е повече от необходимото, това води до влошаване на здравето и може да причини сърдечни болести и рак. Флавоноидът може да помогне против това.Ако обичате шоколад, не се отказвайте от него. Включете черния вид в менюто си и не се притеснявайте за фигурата си. Но това не означава да ядете само от вкусния десерт. Може да си позволите няколко парчета след вечеря, но ще трябва да поработите във фитнеса след това. Ако смятате, че няма да можете да се удържите и ще изядете цял шоколад наведнъж, то тогава си вземете по-малки разфасовки или си разделяйте парчетата с приятел.Ако сте човек, който купува цял шоколад, но смята да изяде само няколко парченца, трябва да внимавате точно колко са те. Проучвания показват, че може да ви се окаже трудно да спрете само на едно-две парчета, защото повечето хора залагат на десерти с много захар в тях, което ги кара да не се насищат. Затова, яжте шоколад с парче сирене или плод, защото по този начин ще приемете нещо, което е хем сладко, хем солено.Ако внимавате по колко шоколад ядете по време на диетата ви, тогава може да се насладите на това удоволствие без да се чувствате виновни. ", "date": "2019.06.09", "title": "Може ли шоколадът да е част от диетата?"}
{"url": "http://www.cross.bg/nikola-gyuzelev-bulgariya-1606345.html", "text": "/КРОСС/ Международна награда ‘’Никола Гюзелев’’ 2019г. за оперно изпълнителско и изобразително изкуство e учредена през 2016г. в БАН по повод 80-годишния юбилей на прочутия български оперен артист и художник Маестро Никола Гюзелев.Международна Награда ‘’Никола Гюзелев’’ е предназначена да означи достойнствата на талантливи оперни певци и диригенти, както и талантливи художници-сценографи, доказали с работата и постиженията си високо ниво на майсторство и талант и по този начин да популяризира дейността, постиженията и таланта им, в българския и в международния културен живот.Наградите ‘’Никола Гюзелев’’ и награждаването с тях има за цел също още по-задълбоченото популяризиране на българските таланти и заслужили имена в оперно изпълнителското и в изобразителното изкуства за още позначимо укрепване положителния облик на България в Европа и света. Наградата се връчва в рамките на престижни певчески и културни форуми на всеки две години, в страната и чужбина.През 2019г. е нейното трето издание. Тази Награда, както и Фондацията носеща името на Никола Гюзелев има за основна цел да съхранява и подхранва за бъдещите поколения паметта за големия българин, човек и разностранен артист Никола Гюзелев, да популяризира неговото изкуство, прославило България по целия свят и затвърдило по безспорен начин Белкантото на глобално ниво.Да поддържа значението на приноса му в оперното изкуство и пеене на световно равнище. Наградата допринася за популяризирането, развитието и достойното оценяване на музикално-оперното и певческото изкуство в целия културен свят.Реализирането на тази награда подкрепя и подпомага културния обмен между България и целия музикален и културен свят, популяризира изкуството и културата на България по света, подпомага професионалното развитие и усъвършенстване на талантливи певци, музиканти и артисти от България и други страни. Международната награда ‘’Никола Гюзелев’’, още от нейното учредяване през септември 2016г. до днес, бе връчена на талантливи и прочути певци, диригенти и сценографи, доказали достойното си място в международния културен живот, благодарение на високите си професионални постижения и талант.За осъществяване процедурата на награждаването се изработват знакови символи с цялостно художествено оформление заедно с дипломи и аксесоарни луксозни кожени калъфи с надпис за произход, всичко това, необходимо, за да бъдат удостоени номинираните носители на Наградата ‘’Никола Гюзелев’’.За номиниране и предложения за Международната Награда ''Никола Гюзелев'' за оперно изпълнителско и изобразително изкуство, Фондация ‘’Никола Гюзелев’’ работи в сътрудничество с творчески съюзи, културни организации и изявени личности в България и извън нея.", "date": "2019.06.09", "title": "Връчване на Международната награда „Никола Гюзелев”"}
{"url": "http://www.cross.bg/smerch-nad-varna-1606346.html", "text": "/КРОСС/ Смерч се завихри над Варна.От Националния институт по метеорология и хидрология (НИМХ) информират, че явлението е обичайно за тази част на годината.Снимката на природния феномен е дело на варненецът Преслав Тодоров и е направена в движение.До вторник включително се очакват валежи, на места силни и придружени с градушки. Метеоролозите предупреждават, че градушките може и да опасни. В общините, в които има проблеми с отводняването, може да се стигне до наводнени участъци.От сряда се очаква успокояване на атмосферата и по-спокойно време.Припомняме, по-рано днес в Ловешко се разрази силна буря, която затрудни преминаването по пътя София - Варна при Албаница. В района имаше паднали дървета и движението се осъществяваше само в едната лента.Източник: \"фейсбук\"", "date": "2019.06.09", "title": "Смерч над Варна"}
{"url": "http://www.cross.bg/poveche-sotzialnite-frantzisk-1606340.html", "text": "/КРОСС/ Колкото повече използваме социалните мрежи, толкова по-малко социални ставаме. Това заяви папа Франциск в своята меса от площада \"Св. Петър\".Повод за коментара на папата е заплахата от социалните медии за психичното здраве на хората, която застрашава човечеството.Според статистика повече от 5 милиарда души имат профил в една или повече социални мрежи. Други проучвания сочат, че активността в мрежите води до депресия и тревожност.\"Днес е модерно да се хвърлят прилагателни\", каза Франциск и отправи зов към хората да реагират на злобата и лошото с добро.Папата също така изтъкна, че католическата църква рискува да стане като обикновена организация с пропагандна мисия, вместо целите на църквата да бъдат свързани с насърчаването на радостта и хармонията.", "date": "2019.06.09", "title": "Папа Франциск за асоциалността на социалните мрежи"}
{"url": "http://www.cross.bg/bulgariya-karpov-sofiya-1606337.html", "text": "/КРОСС/ \"Докато България маневрираше и \"спеше\" за „Турски поток“, Турция пое инициативата\", това каза световният шампион по шахмат Анатолий Карпов след среща с председателя на БСП – София Калоян Паргов.Лидерът на столичните социалисти изигра партия шах със световния шампион.„Сега зависи от България. Ако България не иска да получава печалба от транзита на газ към Западна Европа, значи ще бъде намерено друго решение, макар и България да бъде най-бързото и най-разумно такова“, каза още Карпов. На въпрос как да бъде тълкувана визитата му на Балканите и дали е специален пратеник на президента Владимир Путин и дали има връзка с „Турски поток“, Карпов посочи: „Нямам никакви поръчения и моето пътуване не е с официален характер“.Потвърдих желанието на БСП, че „Турски поток“ трябва да мине през България и че АЕЦ „Белене“ е необратим проект, каза председателят на Градския съвет на БСП – София Калоян Паргов след срещата с Анатолий Карпов. „Обсъдихме различни области, най-вече културното сътрудничество, възможностите за по-отчетливо присъствие на руската култура и изкуство в България, по-специално в София\", заяви той.\"Знаете, че това е една стара идея, която в последните години се опитваме да реализираме. София има нужда от руска книжарница, руско кино. Място, където да се задоволи гладът за руска култура\", коментира Паргов. \"Не пропуснахме да потвърдим една наша позиция след 2014 г. на БСП, която и нашите представители от Градската организация изразяват, а именно отмяна на санкциите срещу Русия, защото както и той се изрази докато Европа е объркана от тези санкции, скована, а Русия плаче, Америка се смее“, посочи Калоян Паргов. Според него държави като България, които са на опашката на ЕС, най-тежко понасят тези санкции.„Говорихме, че трябва да се започне от програмата „Еразъм“, която заради санкциите не позволява на учени и културни дейци от двете държави да имат засилен обмен и комуникация, което само по себе си е загуба“, допълни председателят на Градския съвет на БСП – София. „Може би една важна позиция, която все повече ни вълнува – Европа без ядрени оръжия, Черно море – зона на мир и сигурност, демилитализирана зона“, допълни още той.„Поговорихме малко за икономика, за търговия, санкциите се отразяват с отрицателен знак на всички. Ако погледнем стокообмена между Русия и Европа, или в частност между Русия и България ще видим разликите с предишни години“, заяви Калоян Паргов. Той допълни, че са засегнати области, в които България традиционно е присъствала на руския пазар. Във връзка със ситуацията в БСП, Паргов посочи: „Тъй като сме на шахматна вълна, мога да кажа, че сегашната партия шах, дали ще има шах с топа, шах с пешката, то тя ще продължи в рамките на по-дълъг период, отколкото някой може да си представи. Като един своеобразен вътрешнопартиен турнир. Единственото, на което се надявам на 16 юни да не сме в ситуация цугцванг“, допълни още той.Анатолий Карпов коментира и отношенията си с балканските страни и допълни, че за първи път е станал световен шампион през 1972 г. в Скопие. „На Балканите ме познават във всяка страна, при това ме познават много добре. Много добре познавам Балканите, защото през първото ми пътуване до Скопие през 1972 г. посетих стотици градове във всички балкански страни. Що се касае до икономическите отношения, в момента, в който политическите отношения престанат да бъдат спирачка, то те ще вземат своето“, каза още Анатолий Карпов.„Тъй като преди два дни бях в Сърбия, вчера в Северна Македония, днес пристигнахме с кола от Скопие в София, а утре вече на дневен ред е Турция, където имаме намерение да открием дом на мира и дружбата на Егейско море. В рамките на този дом на мира и дружбата по всяка вероятност ще възникне шахматната академия „Анатолий Карпов“, посочи Карпов.Според него на първо място се вижда необходимостта от активизация на сътрудничеството в културната област, а след това в икономическата. \"За съжаление, санкциите представляват една много сериозна спирачка на нашите връзки и контакти. В отговор на тези санкции Русия беше принудена да отговори с контрасанкции и това много сериозно се отрази на стокообмена. Като цяло има много големи перспективи за развитието на сътрудничеството, особено в областта на енергетиката\", заяви той.\"Имаме огромен териториален общ интерес – това е Черно море. Ние сме длъжни да защитим екологията на нашето общо море. Надяваме се също така да се възстанови морската връзка между България и Русия“, посочи Анатолий Карпов.Той подчерта, че вече няколко години от руска страна се говори, че трябва да бъде възстановен и пуснат фериботът от Варна или Бургас за Русия, което е от взаимен интерес. „С един ферибот руските граждани биха достигали България по-лесно, за да могат да прекарат тук лятната си почивка. Това е икономически интерес за България“, допълни още Карпов.", "date": "2019.06.09", "title": "Анатолий Карпов: Турция пое инициативата за „Турски поток“"}
{"url": "http://www.cross.bg/obrabotka-tovarni-zlatarevo-1606336.html", "text": "/КРОСС/ От 15.00 часа се възстановява движението на товарни превозни средства през Митнически пункт \"Златарево\". Това съобщиха от пресцентъра на Агенция \"Митници\". Митническата обработка на товарни автомобили бе прекъсната временно поради пожар, засегнал административната сграда, намираща се в непосредствена близост до трасетата за митническа обработка на камиони. Обгорялата конструкция вече е разчистена и са създадени условия за нормална обработка на товарни превозни средства. Движението на леки автомобили и автобуси също се осъществява нормално. Скоростта на движение на превозните средства на територията на пункта е ограничена до 5 км/ч.", "date": "2019.06.09", "title": "Пуснаха движението през ГКПП \"Златарево\""}
{"url": "http://www.cross.bg/g-durzhavi-naselenieto-1606339.html", "text": "/КРОСС/ Разширяването на разходите за здравеопазване, недостига на работна ръка и финансовите услуги за възрастните хора: за първи път в неделя водещите световни политици се занимават с икономически въпроси, свързани със застаряването на човечеството и намаляващата раждаемост. Министрите на финансите на страните от Г-20 и ръководителите на централни банки в Япония, където бързо застаряващото население е основен вътрешен проблем, бяха предупредени от експерти да разгледат въпроса преди да е станало твърде късно. Г-20 е смесена група от държави на различни етапи от развитието на икономиките си и профилите на населението, вариращи от бързо застаряващата Япония до Саудитска Арабия, председател на Г-20 през следващата година, която има младо население. Домакинът Япония е готова да сподели своя опит и тревогата, че нациите трябва да са готови да действат, преди застаряването на населението да започне да оказва натиск върху икономиката. По-дългата продължителност на живота и намаляващата раждаемост, особено сред богатите държави, са довели до бързо увеличаване на населението в напреднала възраст в държави като Испания, Италия и Южна Корея, според Организацията за икономическо сътрудничество и развитие /ОИСР/. Но моделът не се ограничава само до богатите и развити страни – Бразилия и Китай също се сблъскват с „бързата демографска промяна“, според ОИСР. Очаква се до 2050 г. светът да има повече от два милиарда жители на възраст над 60 години, което е два пъти повече от 2017 г., гласи доклад на ОИСР. Много икономики обаче не успяват да актуализират своите пенсионни системи и системи за заетост, за да се приспособят към променящата се демография, предупреждават експерти. Това доведе до фискални и дългови рискове за цели държави, както и за отделните граждани. „Работната сила се свива”, това предупреждение бе анонсирано пред АФП от ръководителя на ОИСР Ангел Гуриа, в кулоарите срещата на Г-20 в западния японски град Фукуока. “Много голяма част от човечеството застарява и тогава работната сила се свива. Но бих казал, че Г-20 по-специално застарява по-бързо”, каза генералният секретар на ОИСР. “Това са тенденции, които ще продължат, страхувам се. Това не е нещо, което може да спре внезапно.”, добави Гурия. ", "date": "2019.06.09", "title": "Г-20 обсъжда застаряването на населението и ниската раждаемост"}
{"url": "http://www.cross.bg/babish-chehiya-evroto-1606332.html", "text": "/КРОСС/ Чехия свързва икономическия си растеж със запазването на националната валута и не планира да въвежда еврото, заяви премиерът Андрей Бабиш, цитиран от ТАСС.Бабиш каза това по време на работно посещение в Словакия.Чехия, за разлика от съседната страна, не планира да приема еврото, заяви Бабиш. По думите му нежеланието на Чехия да премине към еврото е свързано \"със сериозните проблеми, които преживява еврозоната\".Според Бабиш тези трудности може да бъдат преодолени само ако еврозоната напуснат Гърция и Италия, които не провеждат болезнените за народа, но необходими, икономически реформи.Бабиш критикува плановете за увеличаване на бюджета на ЕС, които представи Европейската комисия. Според него това не трябва да се прави в момент, когато Великобритания напуска съюза, поради което ЕС ще се лиши от значителни бюджетни постъпления.Чешкият премиер е на мнение, че финансовото бреме, което Брюксел иска да наложи на оставащите 27 страни членки, може да се отрази отрицателно на социално-икономическата ситуация в тях.", "date": "2019.06.09", "title": "Чехия не желае да приема еврото"}
{"url": "http://www.cross.bg/sanktziite-rysiya-kramp-karenbayer-1606331.html", "text": "/КРОСС/ Лидерът на Християндемократическия съюз (ХДС) Анегрет Крамп-Каренбауер отхвърли призива на премиера на една от провинциите в Германия да бъдат отменени санкциите срещу Русия, съобщава АР.Крамп-Каренбауер, която наследи на поста в ХДС германския канцлер Ангела Меркел, заяви пред в. \"Билд\", че санкциите са отговор на действията на Русия в Крим и Източна Украйна.\"Докато поведението на Русия там не се промени, няма да има поле за маневри за промени в икономическото сътрудничество\", настоя тя.Вчера на Международния икономически форум в Санкт Петербург премиерът на провинция Саксония Михаел Кречмер, също представител на ХДС, се срещна с руския президент Владимир Путин.За по-добри отношения се нуждаем от край на санкциите, заяви Кречмер.На 1 септември той ще се яви на регионални избори. В Саксония е силна крайнодясната партия \"Алтернатива за Германия\", която също е против санкциите.", "date": "2019.06.09", "title": "В Берлин: Санкциите срещу Русия остават"}
{"url": "http://www.cross.bg/kazahstan-izbori-prezident-1606334.html", "text": "/КРОСС/ Няколко десетки души бяха задържани в Нур Султан, Казахстан от полицията.Митингът, провел се в деня на президентските избори, беше организиран в района на двореца Жастар. Полицията използва сила, за да разпръсне демонстрантите. Няколко десетки от тях бяха отведени. Участниците в проявата, скандираха лозунга \"Свобода!\" и заявяваха, че няма да признаят легитимността на президентските избори, защото според тях не е имало достатъчно време за организирането им и за запознаване с програмите на кандидатите.Днес в Казахстан се произвеждат предсрочни президентски избори. За пръв път от независимостта на Казахстан в тях не участва като кандидат първият казахстански президент Нурсултан Назарбаев. За поста на държавния глава претендират седем кандидати, в това число временният президент Касим-Жомарт Токаев, смятан за почти сигурен победител.", "date": "2019.06.09", "title": "Десетки протестиращи са арестувани в Казахстан"}
{"url": "http://www.cross.bg/katrin-shvartzeneger-arnold-1606333.html", "text": "/КРОСС/ Холивудският актьор Крис Прат и Катрин Шварценегер - дъщерята на Арнолд Шварценегер и Мария Шрайвър, сключиха брак, съобщи Контактмюзик.Крис и Катрин, които започнаха да се срещат миналото лято, се ожениха в рамките на романтична церемония в Монтесито, Калифорния, в присъствието на свои близки и приятели.\"Атмосферата бе прекрасна - навсякъде имаше много цветя и зеленина\", сподели източник, цитиран от сп. \"Пийпъл\".Сред присъстващите бяха родителите на Катрин - Арнолд Шварценегер и Мария Шрайвър, както и 6-годишният син на Крис - Джак.След церемонията гостите пиха коктейли на моравата и бяха забавлявани с изпълнения на живо на банда. \"Имаше единствено местни храни, включително огромно количество пресни зеленчуци - отбеляза източникът. - Беше избрано леко лятно меню. За десерт имаше малини, боровинки, френско грозде.\"Тридесет и девет годишният Прат по-рано беше женен за холивудската актриса Ана Фарис, но двамата се разделиха през юли 2017 г.След бурна романтична връзка с Катрин, Прат съобщи през януари, че се е сгодил за нея.Той се прочу с ролите си в поредиците \"Пазители на галактиката\", \"Джурасик свят\", \"Отмъстителите\" и филмите \"Великолепната седморка\", \"Тя\" и \"Враг номер едно\".Катрин е най-голямата дъщеря на Арнолд Шварценегер и Мария Шрайвър. Освен като журналистка и блогърка, Катрин се изявява и като писателка - авторка е на няколко книги, сред които детската книжка \"Маверик и аз\", публикувана през 2017 г.", "date": "2019.06.09", "title": "Арнолд Шварценегер има нов зет"}
{"url": "http://www.cross.bg/bumble-prilozhenieto-priyateli-1606322.html", "text": "/КРОСС/ Платформата за запознанства Bumble предлага на своите посетители да заминат на околосветско пътешествие, в търсене на приятели, гаджета и професионални връзки. Пътуването ще бъде изцяло поето от приложението, а единственото нещо, което се изисква от кандидатите е да имат навършени 18 години. Длъжността се казва „Global Connector Bee“, което означава, че задачата ви ще бъде да се свързвате с колкото се може повече хора от всички страни, които ще посетите. Щастливецът ще посети Австралия, Канада, Индия, Германия, Мексико, Великобритания и САЩ. Условието е да намерите приятели, връзка или пък кариера във всяка една от страните и да документирате всяко едно ваше постижение. След това да го споделите чрез блог, влог или пък постове в социалните мрежи в зависимост от начинанието, което извършвате. В добавка, ще трябва да пишете и отзиви за компанията как техните продукти се реализират в реална среда. Bumble описва идеалния кандидат като „човек, който може да създава съдържание в различни платформи. Той трябва да е много комуникативен, с гъвкав график и който не се страхува да работи“. Може да кандидатствате до 14-и юни през приложението на Bumble. ", "date": "2019.06.09", "title": "Да обиколиш света без пари\t"}
{"url": "http://www.cross.bg/meksiko-migranti-mita-1606326.html", "text": "/КРОСС/ В мексиканския град Тихуана на границата със САЩ се състоя митинг, който първоначално бе замислен като протест срещу предстоящо налагане на американски мита за мексиканските стоки, но се превърна в празненство, след като в последния момент двете страни постигнаха сделка.В петък вечерта американският президент Доналд Тръмп каза, че няма да наложи от 10 юни 5-процентни мита, както бе заплашил, и съобщи, че са договорени мерки, с които мексиканските власти ще спират притока на мигранти към границите на САЩ.„Не постигнахме всичко, което искахме, но се договорихме, че мексиканските стоки няма да бъдат ударени с мита и запазихме достойнството си“, каза на митинга в Тихуана мексиканският външен министър Марсело Ебрард. Той изтъкна, че митата са щели да нанесат тежък удар по мексиканската икономика и без работа да останат повече от 900 хиляди души.Според постигнатото споразумение Мексико се задължава да вземе мерки за спиране на нелегалната миграция към САЩ, включително да разположи 6000 военни от Националната си гвардия, обръщайки особено внимание на южната си граница. Мексико обеща и да се бори активно с трафикантите на мигранти. В четвъртък бяха замразени банковите сметки на предполагаеми трафиканти на мигранти, а стотици хондурасци бяха в родината им. Властите на Мексико освен това блокираха кортеж от около 1200 мигранти, влезли в Мексико от Гватемала.САЩ заявиха, че за неопределено време отлагат въвеждането на мита, които първоначално трябваше да бъдат в размер на 5 процента, но постепенно бързо да се увеличават.  Мексико е най-важният търговски партньор на САЩ, като през първото тримесечие на тази година изпревари и Канада.", "date": "2019.06.09", "title": "Митинг вместо протест в Мексико след сделката със САЩ за митата"}
{"url": "http://www.cross.bg/bulgariya-bulgarskite-bryuksel-1606323.html", "text": "/КРОСС/ 5 български издателства и 12 български автори участват в първия фестивал на българската книга днес и утре в Брюксел. Здравка Евтимова и Калин Терзийски са двама от участващите в панаира писатели. Всеки от авторите има свои срещи с читатели - и български и чуждестранни, каза пред \"Хоризонт\"  Вергиния Меркури, член на българската културна асоциация в Белгия. Събитията са организирани на две места - в една от книжарниците на града, в която те се срещат с чуждестранни читатели и в зала, където разговарят с българските си почитатели, посочи Вергиния Меркури: \"Организираме този фестивал с идеята не само, че прави мост между българските автори и техните читатели зад граница, но и между българските пшисатели и поети, които живеят и творят в Белгия и тези, които живеят и творят в България.\"Писателят Калин Терзийски представя 12 свои книги. Казва, че като всяка майка, обича най-много най-малките си деца, тоест последните от тях - \"Разкажи ми\" и \"Мечката\". Самата проява той определя така:\"Това е все едно ескимоски панаир в Ню Йорк. Ние не сме огромен народ с огромно влияние. И това, че може да си позволим да направим панаир на нашата книга в Брюксел показва, че имаме висок дух. Вярно е, че България вече няма граници. България е навсякъде, където има българи. Те могат да се съберат по този начин, т.е. ние си бяхме в България сега!\"", "date": "2019.06.09", "title": "Първи фестивал на българската книга в Брюксел"}
{"url": "http://www.cross.bg/plevneliev-evrokomisar-rosen-1606314.html", "text": "/КРОСС/ „В трудни времена се изискват лидери”, това каза в интервю за предаването „Денят започва с Георги Любенов” по БНТ Росен Плевнелиев,  президент на Р България (2012-2017 г.). Той е на мнение, че шансовете на Манфред Вебер са минимални защото, той е лидер на партия в Европейския парламент, но е бил президент или министър - председател. Шансове на Франс Тимерманс също намаляват. „Политическите среди оформят като все по-силна кандидатурата на Мишел Барние”, прогнозира Плевнелиев. Той коментира слуховете за издигането на Кристалина Георгиева за нов български еврокомисар и дори председател на Европейската комисия. „Ние се гордеем изключително много с Кристалина Георгиева. Тя е най-високо позиционираната и успешна българска жена. Много се спекулира дали би напуснала позицията на главен изпълнителен директор на Световната банка и да отиде в битката за еврокомисар или председател на Европейската комисия”, каза още Росен Плевнелиев и отбеляза, че българското представителство в Европейския парламент има своята кандидатура в лицето на Мария Габриел за еврокомисар.", "date": "2019.06.09", "title": "Росен Плевнелиев: В трудни времена се изискват лидери"}
{"url": "http://www.cross.bg/g-godina-komyuniketo-1606325.html", "text": "/КРОСС/ Финансовите лидери на Г-20 заявиха днес, че търговското и геополитическото напрежение „се интензифицират“, като създават риск за подобрения глобален растеж, но не призоваха за разрешаване на задълбочаващия се търговски конфликт между САЩ и Китай, предаде Ройтерс.След трудни преговори, при които на ръба бе избегната възможността да няма финално комюнике от срещата на финансовите министри и централни банкери в японския град Фукуока, те потвърдиха езика от Буенос Айрес миналия декември, хладно подкрепящ базирана на правила многостранна търговска система.„Глобалният ръст изглежда се стабилизира и общата прогноза е да се вдигне умерено по-късно тази година и през 2020 г.“, се посочва в комюникето.„Но ръстът остава нисък и остават рисковете да се тръгне надолу. И нещо по-важно – търговското и геополитическо напрежение се интензифицират. Ще продължим да обръщаме внимание на тези рискове и ще имаме готовност за бъдещи действия“, се добавя в него.Финансовите лидери на Г-20 се споразумяха до края на 2020 година да създадат общи правила, които да затворят пролуките в регулациите, използвани от интернет гиганти като „Гугъл“ и „Фейсбук“ за намаляване на корпоративните данъци.В комюникето има и още обещание за увеличаване на прозрачността на дълговете, както от страна на кредиторите, така и на кредитополучателите, да се работи за по-устойчиво развитие на инфраструктурата. Този текст адресира притесненията, че китайската инициатива „Един пояс, един път“ може да вкара бедни страни в дългове, които те не могат да платят, посочва Ройтерс.От комюникето отпадна текст за „признаване на належащата нужда от разрешаване на търговските напрежения“, който бе предложен в проекта и по него имаше дебати в събота.Той е отпаднал по настояване на САЩ, съобщил източник на Ройтерс. Според агенцията това показва желанието на Вашингтон да не среща пречки, докато увеличава митата за китайски стоки. В текста се посочва, че задълбочаващият се търговски конфликт между САЩ и Китай наранява глобалния икономически растеж.Шефката на МВР Кристин Лагард каза, че тя „подчертала, че първи приоритет трябва да бъде разрешаване на текущите търговски напрежения“. Друг фокус на срещата бяха предизвикателствата, породени от застаряването на населението, което е особено голям проблем в Япония, водещ до нарастващи разходи за здравеопазване и недостигът на работна ръка.Домакинът на срещата на Г-20 - японският финансов министър Таро Асо, изтъкна, че проблемът със застаряването трябва да се адресира, докато една страна е богата, защото впоследствие ефективните мерки стават невъзможни.По оценка на Организацията за икономическо сътрудничество и развитие до 2050 година в света ще има над 2 милиарда души на възраст над 60 години, което е удвояване на това население спрямо 2017 година.Срещата на финансовите министри е подготовка за лидерската среща на Г-20, която трябва да се състои в края на месеца.", "date": "2019.06.09", "title": "Г-20 констатира увеличено напрежение в търговията, но не призова да бъде намалено"}
{"url": "http://www.cross.bg/orden-rybin-stepen-1606327.html", "text": "/КРОСС/ На ,от ,в Гербовата зала на президентът Румен Радев ще удостои Ерик Рубин – посланик на САЩ в България, с орден „Стара планина“ първа степен. Държавното отличие е за заслугите на дипломата за развитието на българо-американските отношения.", "date": "2019.06.09", "title": "Президентът ще удостои посланик  Ерик Рубин с орден „Стара Планина“ първа степен"}
{"url": "http://www.cross.bg/slyzhbi-bombi-obekta-1606328.html", "text": "/КРОСС/ Анонимни заплахи за поставени бомби бяха получени в неделя в 16 обекта в Москва, сред които катедралата \"Христос Спасител\" и телевизионната кула в Останкино. Полицията е започнала спешна проверка, съобщи говорител на аварийните служби на столицата, цитиран от  Нова телевизия. По думите му всички места вече проверяват персонала на оперативните служби.", "date": "2019.06.09", "title": "16 обекта в Москва бяха заплашени с бомби"}
{"url": "http://www.cross.bg/albaniya-izbori-rama-1606329.html", "text": "/КРОСС/ Президентът на Албания Илир Мета обяви, че анулира датата за местните избори, които бе насрочил за 30 юни. В страната продължават антиправителствени протести, при които вчера отново се стигна до сблъсъци с полицията.Премиерът Еди Рама обаче увери, че вотът ще се състои.Настоящите условия не позволяват провеждането на демократични избори и подкопават всяка възможност за започване на преговори за членство на Албания в Европейския съюз, заяви президентът Мета в писмо, разпространено от неговата пресслужба. Премиерът Еди Рама обаче заяви при визита в южната част на страната, че вотът ще се състои.„Изборите ще се проведат на 30 юни и социалистическото мнозинство е решено за извърши правосъдната реформа, която е от критично значение за бъдещето на Албания в ЕС“, каза той.Единствената институция, която би могла да уреди спора, е Конституционният съд, но той бе разпуснат в рамките на дълбоката реформа на съдебната система, отбелязва Франс прес.Снощният протест се състоя два дни след като германски вестник публикува записи, на които мъж твърдял, че ще купува гласове за управляващите в Албания. Това според опозиционния лидер Лузим Баша е доказателство, че управляващите манипулират изборните резултати и така са спечелили вота през 2017 г.Опозиционните сили, които стоят зад протестите, определиха президентската позиция като първи резултат от борбата с Еди Рама заради мнението им, че корупцията в управлението прави честните избори невъзможни. Противниците на премиера не желаят да преговори с Рама, допълва Би Би Си.", "date": "2019.06.09", "title": "Президентът на Албания анулира датата на местните избори"}
{"url": "http://www.cross.bg/ivan-tomov-vruh-1606330.html", "text": "/КРОСС/ \"Иван Томов беше отличен алпинист, добър приятел, светъл човек\", това каза днес алпинистът от Азербайджан Исрафил Ашурлъ пред катедралния храм \"Света Троица\" в Русе, където се състоя поклонението пред тленните останки на 35-годишния русенец. Томов загина на спускане от връх Лхоце на 17 май т.г., след като ден по-рано го изкачи успешно.Ашурлъ разказа, че през юни 2013 г. са били заедно в \"Лагер 2\" на връх Нанга Парбат, когато терористи застреляха 10 алпинисти в базовия лагер. \"Бяхме заедно и в експедицията на връх Лхоце. Този път за съжаление стана трагедията и беше с фатален край. Не сме предполагали, че опитен алпинист като него би могъл да попадне в подобна ситуация. На 2 май отбелязахме 35-ата му годишнина. Бяхме абсолютно неподготвени, че може да се случи подобна трагедия. Това е трагедия за всички\", каза Ашурлъ.Председателят на туристическо дружество \"Приста\" в Русе Сашо Попов заяви, че Иван Томов е бил близък човек, различен. \"Това е човекът, който направи най-много и то с чисто сърце, по етичен начин. Обикновено при големите спортисти има напрежение и удряне с лакти. При Иван го нямаше това, което го прави различен\", каза Попов.", "date": "2019.06.09", "title": "В Русе се състоя поклонение пред тленните останки на алпиниста Иван Томов"}
{"url": "http://www.cross.bg/avtomobila-predi-sofiya-1606321.html", "text": "/КРОСС/ 23 май е денят с най-интензивно движение по АМ \"Тракия\" от началото на годината, съобщават от Агенция \"Пътна инфраструктура\" (АПИ).В последния работен ден преди трите почивни дни около Деня на българската просвета и култура и на славянската писменост, 54 626 моторни превозни средства са преминали по автомагистралата. Това са отчели трафик камерите на АПИ на изхода на София в посока Пловдив.На 1 март (петък) преди трите неработни дни за честването на Националния празник, са преброени 51 504 автомобила.По АМ \"Хемус\" най-натоварено е било около Великден. На Разпети Петък (26 април) трафикът е 39 671 МПС, а в последния работен ден преди Възкресение Христово (25 април) пътуващите от София към Ботевград са били 38 295 автомобила. На трето място по интензивност на движението по автомагистралата е 23 май - 36 455 превозни средства за денонощие.Почивните дни около Великден и 24 май са и дните с най-голям трафик по АМ \"Струма\" и пътя през Владая. 34 018 автомобила са преминали по пътя през Владая на 23 май, а 31 686 МПС на Разпети Петък.В последния работен ден преди Великден най-много превозни средства са преминали и по пътя София - Калотина, когато преброителният пункт е отчел 41 894 автомобили. На 23 май в посока границата ни със Сърбия от столицата са тръгнали 38 750 автомобила.", "date": "2019.06.09", "title": "Поне 165 хил. автомобила са излезли от София на 23 май"}
{"url": "http://www.cross.bg/fat-renault-oito-1606307.html", "text": "/КРОСС/ E, тoвa бeшe нeoчaĸвaнo и внeзaпнo.Peшeниeтo нa Fіаt Сhrуѕlеr Аutоmоbіlеѕ NV дa ce oтĸaжe oт cливaнeтo c Rеnаult ЅА ocтaви вcичĸи изнeнaдaни. Ceгa и двeтe ĸoмпaнии имaт мнoгo paбoтa, зa дa paзpeшaт cлaбocтитe cи, ĸoитo пpeгoвopитe зa oбeдинeниe пoĸaзaxa яcнo. Имa и въпpocи, ĸoитo пpeзидeнтът нa Фpaнция Eмaнюeл Maĸpoн тpябвa дa paзpeши, пишe зa Вlооmbеrg Kpиc Paян.Πpeдлoжeниeтo oт тpи cтpaници, ĸoeтo Fіаt пyблиĸyвa caмo пpeди двe ceдмици, нaĸapa бъдeщoтo cливaнe дa звyчи тoлĸoвa лecнo. Диpeĸтopът нa Rеnаult Жaн-Дoминиĸ Ceнap и ĸoлeгaтa мy oт Fіаt Джoн Eлĸaн тpябвaшe дa знaят, чe cпoĸoйcтвиeтo им нямa дa oцeлee cлeд нaмecaтa нa пoлитицитe и cлoжнитe oтнoшeния в индycтpиятa.Πpeдлoжeниeтo зa cливaнe c Rеnаult нямaшe ĸaĸ дa нe пoдĸoпae oщe пoвeчe вpъзĸaтa нa фpeнcĸaтa ĸoмпaния c япoнcĸитe пapтньopи oт Nіѕѕаn, ĸoитo вce oщe ce cпpaвят c пocлeдcтвиятa oт изпaдaнeтo нa apxитeĸтa нa aлиaнca Kapлoc Гoн. A Fіаt нямaшe ĸaĸ дa нямa cпopoвe c Фpaнция, ĸoятo пpитeжaвa 15 пpoцeнтa oт Rеnаult и e изĸлючитeлнo чyвcтвитeлнa, ĸoгaтo ce зaгoвopи зa гapaнция зa paбoтни мecтa и yпpaвлeниe. Cливaниятa, в ĸoитo двeтe cтpaни ca paвни, ниĸoгa нe ca лecни, ĸaĸтo пoĸaзa и eпичният пpoвaл нa фpeнcĸo-итaлиaнcĸия пpoизвoдитeл нa oчилa ЕѕѕіlоrLuхоtісса ЅА.И вce пaĸ, cлeд ĸaтo гoлямa чacт oт paбoтaтa бe cвъpшeнa, a пaзapитe peaгиpaxa тoлĸoвa пoзитивнo, peшeниeтo нa Fіаt изглeждaшe пpибъpзaнo (Фpaнция ocтaви вpaтaтa oтвopeнa зa нoвo пpeдлoжeниe). He мoжexa ли итaлиaнцитe дa изчaĸaт oщe няĸoлĸo дни, дoĸaтo Πapиж и Nіѕѕаn ce пoчyвcтвaт пo-ĸoмфopтнo?Moжe би Eлĸaн e paзбpaл, чe фpeнcĸo-итaлиaнcĸи-aмepиĸaнcĸи-япoнcĸи пpoизвoдитeл c фpeнcĸaтa дъpжaвa ĸaтo ĸoтвa щe cъздaдe твъpдe мнoгo пpoблeми. Fіаt нe зa пъpви път пpeдлaгa cливaнe и пocлe ce oтĸaзвa, ĸaĸтo ни нaпoмня cлyчaя c GМ.Kaĸвo ни пoĸaзa пpoцecът?Toй нaпoмни нa инвecтитopитe, чe Fіаt дaлeч нe e инвecтиpaлa нyжнoтo в eлeĸтpичecĸи aвтoмoбили, ĸaĸтo и чe oбщитe вpeдни eмиcии oт aвтoмoбилитe ѝ ca твъpдe виcoĸи. Bъпpeĸи цялaтa cилa нa пиĸaпитe и ЅUV мoдeлитe нa мapĸaтa в CAЩ, Fіаt пocтaви нa мacaтa и cлaб бaлaнc зapaди oгpoмни пeнcиoнни зaдължeния.A Rеnаult? Диcĸycиитe зa cливaнeтo пoĸaзaxa ĸaĸвo e oтнoшeниeтo нa инвecтитopитe ĸъм фpeнcĸaтa гpyпa. Baдeйĸи дeлa в Nіѕѕаn, ĸeшa и дpyгитe инвecтиции, aĸциoнepитe нe видяxa aбcoлютнo ниĸaĸвa cтoйнocт в пpoизвoдcтвoтo нa aвтoмoбили. Toвa e зacpaмвaщo, мeĸo ĸaзaнo. И Ceнap щe тpябвa дa пpoмeни виждaнeтo нa пaзapa.Aми Фpaнция? Xoдoвeтe нa Πapиж нaĸapaxa нaмepeниятa нa Maĸpoн дa нaмaли coбcтвeнocттa нa дъpжaвaтa в ĸoмпaнии и пpeвpъщaнeтo им в eвpoпeйcĸи шaмпиoни дa изглeждaт ĸyxи. Koгaтo нoжът oпpe ĸoĸaлa, Фpaнция винaги щe тъpcи нaчин дa зaпaзи вcяĸo eднo paбoтнo мяcтo и тoвa щe бъдe нaй-вaжнoтo зa нeя.Moжe би Fіаt щe ycпee дa ce cъвзeмe и щe нaпpaви тpeти oпит зa мeждyнapoднo cливaнe. Имaшe cпeĸyлaции, чe Реugеоt ЅА e пoтeнциaлeн пapтньop - нo Фpaнция пpитeжaвa дял и тaм.Hямa cъмнeниe, чe зa aвтoмoбилнитe пpoизвoдитeли имa cмиcъл дa oбeдинят финaнcoвитe cи pecypcи и дa инвecтиpaт зaeднo в тexнoлoгиитe нa бъдeщeтo. Ho нaмaлявaнeтo нa paзxoдитe мoжe дa cтaнe и чpeз xлaбaви aлиaнcи, ĸaтo тoзи мeждy ВМW и Јаguаr Lаnd Rоvеr, oбявeн тaзи ceдмицa.  ", "date": "2019.06.09", "title": "Гpoзнитe иcтини, ĸoитo пpoвaлeнoтo cливaнe мeждy Fіаt и Rеnаult пoĸaзa"}
{"url": "http://www.cross.bg/chengelova-prof-emiliya-1606312.html", "text": "/КРОСС/ \"В момента имаме материално настроено население”, това каза в интервю за предаването „Събуди се” по Нова телевизия проф. Емилия Ченгелова, зам.-директор на Институт за изследване на обществата и знанието към БАН. По думите й, живеем в материално общество. „Свърши ерата на идеалния социализъм, в който бяхме одухотворени”, посочи тя. Според нея, ниските доходи на хората в държавата ни оправдават избора на материалното. „За да мислиш за идеалното, материалното трябва да бъде задоволено\", подчерта проф. Ченгелова. „Ние не трябва да се учудваме, а да го приемем като част от нашето ежедневие”, каза още проф. Емилия Ченгелова и акцентира върху факта, че българите оцеляват с доходи около линията на бедност.", "date": "2019.06.09", "title": "Проф. Емилия Ченгелова: В момента имаме материално настроено население"}
{"url": "http://www.cross.bg/razpredelenie-evro-proekta-1606313.html", "text": "/КРОСС/ ЧЕЗ Разпределение България взе участие в международен семинар на тема обезопасяване на електроразпределителната мрежа с цел опазване живота и местообитанието на птиците. Събитието се състоя на 29.05.2019 г. в гр. Острава, Чехия.На него присъстваха представители на международни организации, електроразпределителни дружества и държавни експерти, които споделиха опит и обсъдиха добрите практики за технологични решения по мрежите, които да ги направят безопасни за птиците.ЧЕЗ Разпределение представи политиката си за опазване на биологичното разнообразие, техническите мерки, които прилага, както и реализирането на дейностите по проекта „Живот за птиците“.Проектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или „Живот за птиците“ е с бюджет 2,65 млн. евро.ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение.Финансиране от 1.85 млн. евро е осигурено от Европейската комисия по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г.Чрез реализиране на проекта ще бъдат обезопасени около 4000 железобетонни и 1200 железорешетъчни стълба, около 120 км въздушни електропровода и рискът от сблъсък на птици в стълбове ще бъде намален с 90%.Дружеството ще обезопаси 900 гнезда на белия щъркел на територията на Западна България. Във връзка с проекта ЧЕЗ Разпределение участва в разработването на безопасен за птиците стълб, от които 40 прототипа ще бъдат въведени в експлоатация до края на програмата. ", "date": "2019.06.09", "title": "ЧЕЗ Разпределение България взе участие в международен семинар  "}
{"url": "http://www.cross.bg/lecheva-vesela-dopulni-1606315.html", "text": "/КРОСС/ „В нашата партия винаги има дебати и дискусии по основни проблеми и въпроси, касаещи, както битието на българските граждани, така и на демократичното и правилно функциониране на политическата система в България”, това каза в интервю за предаването „Неделя 150” по БНР Весела Лечева от БСП. „Въпросът, свързан със субсидиите на партиите и това, което предлагат партия ГЕРБ, според нас застрашава демократичното съществуване на политическата система в България”, допълни тя. „Решението, което беше прието, да не се подкрепя това предложение”, заяви Лечева. „Ние сме за разумен и смислен дебат в парламента, по отношение на финансирането на партиите”, каза още Весела Лечева и допълни, че този въпрос ще се повдига периодично и занапред, докато България е най-бедната държава в Европейския съюз и стои  на последно място по доходи на населението. ", "date": "2019.06.09", "title": "Весела Лечева: България е най-бедната държава в Европейския съюз"}
{"url": "http://www.cross.bg/otkrit-plovdiv-bilo-1606316.html", "text": "/КРОСС/ Специализиран екип от 91 инженерен батальон – Пловдив иззе снощи невзривен 122 мм корозирал снаряд с взривател. Боеприпасът е бил открит при изкопни работи в гробищния парк на село Крумово, област Пловдив.Модулното формирование за овладяване и преодоляване на последиците от бедствия е било задействано в 18,30 ч. Петима военнослужещи с 3 броя техника са разузнали и транспортирали снаряда до формированието. Той ще бъде унищожен в понеделник, 10 юни, при спазване на изискванията за безопасност.До пристигането на модулното формирование, мястото, на което е открит боеприпасът, е било охранявано от органите на МВР. ", "date": "2019.06.09", "title": "Военнослужещи от Сухопътните войски иззеха невзривен боеприпас"}
{"url": "http://www.cross.bg/stanishev-sergeii-sotzialistite-1606317.html", "text": "/КРОСС/ „Битката не е да се отсече нечия глава, а спорът е за политическата линия на партията и за това как функционира като вътрешна демокрация. Спорът е дали БСП остава социалистическа по идеология и проевропейска политическа сили или се превръща в популистка консервативна партия. Втората тенденция я виждаме през последните две години – с подчертано евроскептично говорене и с влизане на терена на т.нар. „патриоти“. Това доведе и до втория мандат за ВМРО в Европейския парламент“, Това каза пред БНР Сергей Станишев, председател на ПЕС и евродепутат.„Въпросът е политическият доклад за представянето на социалистите на изборите, приет от Националния съвет на социалистите, да свърши работа на БСП да не повтаря системните си грешки. Едноличният стил на вземане на решения, често – политика на инат, без да се оценява правилно общественото мнение, загърбва колективния характер на БСП“, допълни Станишев в предаването „Неделя 150“ на програма „Хоризонт“.По думите на Сергей Станишев вътрешният диалог в БСП е тежко нарушен.„Докато в партията не създадем атмосфера на взаимна чуваемост, а не на вътрешни войни, докато не започнем да разговаряме и да вземаме решения, отчитайки различните мнения, никой няма да ни връчи в ръцете управлението на държавата. Ако не можеш да осигуриш мир в собствената си партия, как ще осигуриш спокойствие и перспектива на държавата“.Станишев нарече „имитация на оставка“ решението на Корнелия Нинова да се оттегли от председателския пост в БСП. Според него позицията ѝ е далече от поемането на отговорност.Никой не е незаменим, каза Сергей Станишев в отговор на въпроса кой ще бъде лидер на БСП.„Много пъти съм казвал, че не можеш два пъти да влезеш в една река. След като съм подал оставка, имам достатъчно ангажименти и отговорности. За мен битката не е лична“.По повод номинацията на евродепутата Петър Витанов за председател на делегацията на българските социалисти в Европарламента Станишев каза, че в това не вижда политическа логика.„Аз ще помагам на Витанов, но той, непознавайки този механизъм и отношения, ще трябва да отстоява наши конкретни интереси като делегация“.Според Сергей Станишев шансовете на кандидата на социалистите за председателския пост на Европейската комисия Франс Тимерманс са големи.„Настояваме кандидатът за президент на ЕК да се разглежда сред тези, които са участвали в европейските избори като водещи кандидати на политическите семейства в Европа. Това е демократичното“.", "date": "2019.06.09", "title": "Станишев: Спорът е за политическата линия на БСП"}
{"url": "http://www.cross.bg/portygaliya-ronaldo-otbor-1606318.html", "text": "/КРОСС/ Селекционерът на португалския национален отбор Фернандо Сантос подкрепи Кристиано Роналдо и му пожела да остане сред най-добрите футболисти в света.\"Той се доказа през годините. Давам му още три-четири години минимум. Той е завладян от мисълта да постигне целите си. Здрав е и тренира изключително здраво, колкото може да издържи\", заяви Сантос преди финала в турнира Лигата на нациите между Португалия и Холандия в неделя вечерта.Звездата на Ювентус - Роналдо, иска да спечели още титли с португалския национален отбор.\"Огромна гордост е да облека екипа на националния отбор. Това е чест и чувството е наистина различно в сравнение с участието на клубно ниво. Португалия е нашата страна. Семейството ми е португалско, приятелите ми също. Много специално е да играя за Португалия, защото израснах в страната. Шансът да се борим за трофеи е нещо изключително важно. Така е и сега\", заяви Роналдо, който изведе португалците до титлата на Евро 2016.   ", "date": "2019.06.09", "title": "Селекционерът на Португалия разкри колко още ще играе Роналдо"}
{"url": "http://www.cross.bg/partiya-pravitelstvo-dodon-1606319.html", "text": "/КРОСС/ Демократическата партия на Молдова, от която е Филип, вчера оспори легитимността на ново правителство, съставено от подкрепяната от Русия социалистическа партия и проевропейския блок \"Сега\".Додон е бивш лидер на социалистите и подкрепи сформирането на ново правителство начело с Мая Сайду от блока \"Сега\", бивш министър на образованието. Съдът аргументира решението си с факта, че Додон не е разпуснал парламента, както по-рано е постановил съдът. Съдът беше заявил, че ако до 7 юни не бъде съставено правителство, трябва да има нови избори.Игор Донон каза пред кореспондент на ТАСС, че съдът не е независим и че Демократическата партия се опитва да си запази властта с цел \"по-нататъшното й узурпиране\". Той призова населението да запази спокойствие и да не се поддава на провокации.", "date": "2019.06.09", "title": "Конституционният съд на Молдова отстрани президента Игор Додон"}
{"url": "http://www.cross.bg/vino-sudurzhashti-svoite-1606320.html", "text": "/КРОСС/ Червеното вино може и да е добро за сърцето, но за дамската красота е по-подходяща ваната с червения елексир - тя е най-доброто средство срещу остаряване, пише в. \"Дейли мейл\".Учените са установили, че антиоксидантите, съдържащи се червеното вино, са десет пъти по-ефективни при предпазване от бръчки, отколкото витамин Е. Но все пак тази разкрасяваща процедура не е от най-евтините. За да бъде напълнена една вана са необходими най-малко 100 бутилки. А минималното количество, нужно за покриване на тялото, e около 50.Разкрасяващата винотерапия не е новост, тя е открита преди 20-ина години. Тогава бе установено, че полифенолите, съдържащи се в напитката, десетократно по-добре предпазват от бръчки, отколкото витамините. Тогава първите специалисти в бранша използваха джибри от червено вино при кожни масажи на своите клиентки. Те притежаван и отлични ексфолианти качества. Червеното вино е известно с това, че съдържа и антиоксидантът ресвератрол, който е полезен за здравето със своите антивъзпалителни и антиканцерогенни качества.Ваната с червено вино вече се предлага от много спа-центрове по света - в Лондон, Бордо,Ню Йорк, Билбао, Торонто и други градове. Но не само дамите са открили чудодейните свойства на подобни процедури. Много професионални спортисти подобряват постиженията си в горещи вани с червения елексир. При подобно потапяне силно се стимулира кръвообращението и се постига голям тонизиращ и подсилващ ефект.", "date": "2019.06.09", "title": "Червеното вино – най-доброто средство срещу остаряването"}
{"url": "http://www.cross.bg/semeiistvoto-detza-bulgarskite-1606310.html", "text": "/КРОСС/ Представители на Политическа партия МИР взеха участие във втория  национален „Поход за Семейството“, чиято идея е защита и утвърждаване на традиционното българско семейство и семейните ценности. Организатор на събитието е Асоциация общество и ценности.Целта на протеста е насочване на ресурси и внимание към пълноценното развитие на семейството, противопоставяне на опитите за посегателство върху българските деца чрез налагане на чужди системи за образование, приемането на политики и въвеждане на мерки от държавата за укрепване и насърчаване на брака и семейството, които да допринесат за излизане от демографската криза.Основна причина за „Поход за Семейството” е появата на проекта за „Национална стратегия за детето 2019-2030 г.”, който прави отнемането на дете от родителите му много лесно, без да се отделя внимание на семейството и как то да бъде подкрепено, за да не се стига до раздяла на родител и дете. Стратегията е създадена по чужд модел, който не кореспондира с българските традиции и действителност, което накара представители на ПП МИР да реагират остро. Партията излезе с позиция, в която се доказва, че документът противоречи на Конституцията на Р. България. От МИР заявяват, че не са ясни нито експертите и организациите, които са писали Стратегията, нито финансирането, което стои зад нея. Те са категорично против и срещу нулевото наказание за деца, както и планираното Джендър обучение, което трябва да започне още от 4-годишна възраст.От ПП МИР са категорични, че ще продължат да са част от протестите докато не се направи широко обсъждане с участието на всички заинтересовани страни и не се постигне консенсус за нова стратегия, която реално да подкрепя българското семейство и да е в полза на българските деца.", "date": "2019.06.09", "title": "ПП МИР се включи във втория национален \"Поход на семейството\""}
{"url": "http://www.cross.bg/petdesetnitza-pasha-vsichki-1606306.html", "text": "/КРОСС/ Православната църква чества днес, 9 юни, един от най-големите християнски празници – Петдесетница. Според богослужебния календар той съвпада с 8-та неделя след Пасха (десетият ден след Възнесение Христово) и е отредена за празнуване на новозаветното събитие Слизане на Светия Дух над апостолите (Деян. ап., гл. 2). От православно догматическо гледище със слизането на Светия Дух над апостолите се ознаменува завършекът на изкуплението на човешкия род от Богочовека Господа Иисуса Христа.Тъй като по време това съвпада с петдесетия ден след еврейската Пасха и старозаветния празник Петдесетница, още от дълбока древност Църквата е установила и тържествено празнува през вековете новата, духовна, християнска Петдесетница.За християнството от всички изповедания - православие, римокатоличество и протестантство - Петдесетница е обявена за рожденият ден на „едната света, съборна и апостолска Църква\" (чл. ІХ от Никео-Цариградския символ на вярата - 325/381г.).Според библейското предание на 50-ия ден след Пасха в Йерусалим било пълно с поклонници, дошли за големия юдейски празник, посветен на Божието законодателство на планината Синай.Дванадесетте Христови апостоли и Божията майка били събрани на молитва в къщата, където преди 50 дни вечеряли преди Пасха заедно с Христос. Внезапно се чул шум, сякаш задухал силен вятър и изпълнил цялата къща, а над главата над всеки от молещите се явили пламъци, приличащи на огнени езици. Апостолите се изпълнили със Светия Дух и започнали да славят Бога на всички езици, които дотогава не знаели.Пламъците били видимият знак за въздействието на Светия Дух върху Христовите ученици, на които била дадена силата да проповядват Христовото учение на всички народи. Така били поставени основите на църквата, затова и празникът Петдесетница се смята за неин рожден ден.По повод светлия църковен празник във всички епархии на Българската православна църква ще бъде отслужена празнична Света Литургия.Според народните поверия на този ден рано сутринта се ходи на гробищата. Стои се върху орехови листа, с вярата, че можем да видим мъртвите.", "date": "2019.06.09", "title": "Петдесетница е! Свети Дух слиза над апостолите"}
{"url": "http://www.cross.bg/metroto-bostun-deraiilirala-1606302.html", "text": "/КРОСС/ Вагон от метрото в Бостън дерайлирала в събота сутринта. Девет души са в болница.10 пострадали са били докарани в отделението за спешна помощ, но един е отказал лечение. Никой от ранените не е с опасност за живота.Инцидентът е станал на Зелената линия близо до станция Кенмор Скуеър. Пожарникарите са изнасяли пътниците от тунела с носилки.", "date": "2019.06.09", "title": "Вагон на метрото в Бостън дерайлирала, има ранени"}
{"url": "http://www.cross.bg/korabi-venetziya-lagynata-1606303.html", "text": "/КРОСС/ Многохилядна демонстрация във Венеция поиска да бъде забранено влизането на големи круизни кораби в прочутата лагуна - седмица след като такъв плавателен съд се удари в туристическо корабче.В шествието според италиански медии са се включили между 5000 и 6000 човека. Те преминаха следобед през центъра на Венеция зад транспарант с надпис \"Големите кораби вън от лагуната\".В демонстрацията се включиха десетки гондоли и моторни лодки, които преминаха по каналите на града.\"Големите кораби трябва да излязат от лагуната. Те са несъвместими с равновесието в екосистемата, освен че са опасни за града\", каза Джанфранко Бетин, ръководителят на община Маргера, която е част от Венеция.Четирима души пострадаха леко в града в неделя, когато голям круизен кораб се удари в туристическо корабче. На теория влизането на големи кораби във Венецианската лагуна е забранено още от 2012 г. след преобръщането на круизния лайнер \"Коста Конкордия\", при което загинаха 32 души. Тя обаче така и не се спазва поради липса на алтернатива, отбелязва Франс прес.", "date": "2019.06.09", "title": "Протест във Венеция поиска забрана на влизането на круизни кораби в лагуната"}
{"url": "http://www.cross.bg/matematika-ezik-angliiiski-1606311.html", "text": "/КРОСС/ Втората кандидатстудентска сесия в Софийския университет \"Св. Климент Охридски\" за учебната 2019/2020 година продължава днес с изпити по английски език, по математика I и със събеседване за специалността \"Музикални медийни технологии и тонрежисура\". Това съобщи пресцентърът на висшето училище.Изпитът по английски език започна в 09:00 ч. На него се проверяват езиковите знания и умения на кандидатите. Той включва диктовка, тест (с 4 компонента) и кратко съчинение. Изпитът продължава общо около четири часа. Диктовката има за цел да провери в каква степен кандидатът възприема и разбира английската реч и владее основите на правописа на езика. Текстът е научно-популярен, с 250-270 думи из областта на литературознанието, странознанието, социологията, психологията, историята и не съдържа специализирана терминология. С теста се проверяват знанията на кандидатите по лексика и граматика, и уменията им да разбират английски език при четене. С краткото съчинение се проверява способността на кандидата да се изразява писмено на английски език. То е по зададена тема - дава се възможност за избор между две теми, за която не е необходима теоретична подготовка.Изпитът по математика I е от 14:00 ч., като от 2016 г. форматът му съвпада напълно с този на матурата по математика. Той включва 20 задачи с избираем отговор от четири възможности; пет задачи с отворен отговор и три задачи с цялостно решение. Кандидат-студентът излага решенията на задачите в свитъка за решения, като трябва да се стреми да изложи решенията на задачите пълно, кратко и ясно, използвайки въведената в училище математическа символика. Необходимо е решението на всяка задача да съдържа кратки обосновки и обяснения за означенията и въз основа на кои теореми, аксиоми или определения са извършени съответните доказателства, пресмятания, построения и изводи.При решаването на всички задачи се използват знания от различни теми на програмата по математика за задължителната подготовка. Решаването на задачите не предполага използването на помощни изчислителни средства. На изпита се използват химикалки, пишещи в синьо, черен молив, линия, триъгълник, пергел и гума. Не се разрешава ползването на калкулатори, на електронни бележници и портативни компютри. Изпитът за специалността \"Музикални медийни технологии и тонрежисура\" също е от 14:00 ч. и е под формата на събеседване. На него кандидатите представят портфолио с медийни реализации в един от посочените варианти и предоставени на стандартен звуконосител или личен лаптоп - аранжименти; звукозаписни проекти; рекламни клипове; ремикси и други. На събеседването се дискутира начинът на изработка, концепцията и изпълнението.", "date": "2019.06.09", "title": "Кандидатстудентски изпити по английски език, математика и музикални технологии в СУ"}
{"url": "http://www.cross.bg/ostavka-chrez-pravitelstvoto-1606297.html", "text": "/КРОСС/ Двучасово шествие с искане за оставка на правителството и разпускане на парламента е планирано да започне в 14 часа пред Министерски съвет, за да стигне впоследствие пред НДК.То е организирано чрез Фейсбук страницата „Референдуми за справедливост“.Освен за оставка на сегашните власти, исканията, отправени чрез нея, включват честни доходи, обществени допитвания по всички въпроси, механизъм за отзоваване на властимащи и независима съдебна система.", "date": "2019.06.09", "title": "Шествие с искане за оставката на правителството"}
{"url": "http://www.cross.bg/korab-suobshtava-elba-1606305.html", "text": "/КРОСС/ Историческият плавателен съд NO 5 Elbe, построен през 1883 г., се сблъска с товарен кораб на река Елба, съобщава сп. \"Шпигел\".Според полицията инцидентът е настъпил в следобедните часове на 8 юни. След сблъсъка дървеният кораб е потънал.На борда на плавателния съд е имало 43 пътници, които се били спасени. Полицията съобщава, че петима души са били ранени. Единият от тях е бил откаран в болница със сериозни наранявания.Историческият кораб се върна в пристанището на Хамбург през май месец. Това стана възможно, след като той беше ремонтиран за €1,5 млн.Дървеният кораб се използваше за туристически пътувания.", "date": "2019.06.09", "title": "Товарен кораб потопи платноход в река Елба"}
{"url": "http://www.cross.bg/brekzit-dzhonsun-sporazymenie-1606308.html", "text": "/КРОСС/ Бившият външен министър на Великобритания и главен кандидат за премиер Борис Джонсън обеща да не изплаща 39 млрд. британски лири (€50 млрд.) на Брюксел като част от сделката за напускане, докато Лондон не постигне ново споразумение, отговарящо на британските условия за Брекзит.Това става ясно от негово интервю за в. \"Сънди таймс\".\"За мен е било винаги чудно как се съгласихме да платим този чек още преди да бъде договорена цялата сделка\", посочи Борис Джонсън.Джонсън напусна поста си начело на британското външно министерство през юли миналата година, тъй като не се съгласи с плана за Брекзит, предложен от премиера Тереза ​​Мей. Тя пък официално подаде оставка миналия петък като лидер на управляващата Консервативна партия.Тереза Мей се оттегли, след като през последните месеци беше последователно в парламента относно нейния план за Брекзит.Великобритания трябваше да напусне ЕС на 29 март 2019 г., т.е. две години след подаването на писмено уведомление за оттегляне. Въпреки това, членовете на Камарата на общините на парламента на Обединеното кралство отхвърлиха проекта за споразумение относно сроковете за Брекзит, който май беше постигнат по време на преговорите с европейските лидери.В резултат на това ЕС се съгласи да отложи датата на напускането на Великобритания първо до април-май, после до 31 октомври.", "date": "2019.06.09", "title": "Борис Джонсън: Ще платим €50 млрд. на ЕС, но след ново споразумение"}
{"url": "http://www.cross.bg/sredizemno-okeanite-more-1606309.html", "text": "/КРОСС/ 600 000 тона пластмасови отпадъци се изхвърлят всяка година само в Средиземно море. За това предупредиха от Световния фонд за дивата природа.По цял свят се организират различни събития, чиято цел е да информират обществеността, че замърсяването на океаните застрашава съществуването на човечеството и на животните на планетата, припомня БНТ.Като дробове на Земята океаните произвеждат повечето от кислорода, който дишаме, влияят върху климата, пречистват водата, която пием и осигуряват храна на милиарди хора. Не на последно място, те са просто красиви.", "date": "2019.06.09", "title": "600 000 тона отпадъци се изхвърлят в Средиземно море"}
{"url": "http://www.cross.bg/ovcharov-partiyata-ninova-1606304.html", "text": "/КРОСС/ \"БСП няма бъдеще, начело с хора като Георги Гергов, Мишо Миков, Сергей Станишев, Димитър Дъбов. Те са миналото на партията, те са задкулисието. Нинова извади партията от задкулисието\", това заяви членът на Националния съвет на БСП Румен Овчаров в предаването \"Тази неделя\" по БТВ.Притеснява ме това, което ще се случи на конгреса и това, което ще се случи след конгреса, притеснява ме истерията, която се разгръща десетина дни преди конгреса в БСП, каза Овчаров в началото на разговора.Овчаров припомни, че днешната ситуация прилича на ситуацията от 1996 г., когато една група в БСП бе решила на всяка цена да свали лидера на партията. Това доведе до оставката на Жан Виденов, но  хвърли държавата и партията в хаос. За щастие БСП днес не е в управлението, няма опасност да хвърлим държавата в хаос. Но има опасност да хвърлим партията в юридически блокаж предупреди Румен Овчаров. Сенека е казал - ще получиш това, което искаш, за да разбереш, че никога не си го искал, цитира древния мъдрец Овчаров.Според него, нищо не налага този драматизъм, с който протичат процесите в партията., каза още той.Румен Овчаров критикува не само вътрешната опозиция, но и лидера на БСП Корнелия Нинова. Според него Нинова е сгрешила с подаването на оставката си, а политиката й - напред, кръгом и пак напред, е погрешна.Въпросът е как да се излезе от този омагьосън кръг, в който след конгреса БСП може да бъде блокирана юридически, както се случи със СДС през 2001 година. В отговор на въпроса преброени ли са дните на Нинова, Овчаров припомни, че той на-много е критикувал лидера на БСП за еднолично управление, за отварянето на много фронтове, ноЗа мен БСП няма бъдеще, начело с хора като Георги Гергов, Мишо Миков, Сергей Станишев, Димитър Дъбов. Те са миналото на партията, убеден е той. , каза той.А по повод думите на Гергов - кой е Петър Витанов, че да бъде начело на групата на българските социалисти в ЕП, Овчаров каза, че през 2001 г. Станишев е бил като Витанов.", "date": "2019.06.09", "title": "Румен Овчаров: БСП няма бъдеще начело с хора като Миков, Дъбов, Гергов и Станишев!"}
{"url": "http://www.cross.bg/raneni-dyshi-katastrofa-1606338.html", "text": "/КРОСС/ Шестима души загинаха, а 11 бяха ранени при тежка катастрофа в Северозападна Полша, съобщиха полските власти, цитирани от \"Канал 3\". \"Шестима души бяха убити, 11 бяха ранени при автомобилна катастрофа на магистрала А6 в Шчечин на 500 метра от изхода на Вилгово в посока Свиноуйще\", се казва в изявление на пожарната. Състоянието на един от пострадалите е критично, с тежки наранявания в областта на гърдите и главата. Пожарникарите уточняват, че камион е ударил шест леки автомобила, като пет от тях са се запалили. В момента пътят е блокиран в двете посоки.", "date": "2019.06.09", "title": "Ад на магистрала в Полша: 6 убити и 11 ранени след като ТИР помете 6 коли"}
{"url": "http://www.cross.bg/chasa-provede--1606291.html", "text": "/КРОСС/ От 09.00 часа в софийския митрополитски храм \"Св. Вмца Неделя\" Негово преосвещенство Белоградчишкият епископ Поликарп ще оглави архиерейска света Литургия.От 09.00 часа с изпити по английски език, математика I и събеседване за специалност „Музикални медийни технологии и тонрежисура\" продължава втората кандидатстудентска сесия за учебната 2019/2020 г. на Софийския университет „Св. Климент Охридски\".От 09.00 часа в столичния парк „Заимов\" ще се проведе \"Детска игриада\".От 11.00 часа на пл. \"Св. Неделя\" ще се проведе митинг \"Полицаите не са убийци\".От 14.00 часа на пл. „Независимост\" ще се проведе протест и шествие за оставка на правителството.От 15.30 часа в залата на Градския съвет на БСП - София, на ул. „Леге\" 10, етаж 1, лидерът на столичните социалисти Калоян Паргов ще посрещне 12-ия световен шампион по шахмат Анатолий Карпов в централата на БСП - София.В 17.30 часа пред Министерски съвет ще се проведе протест под надслов „Всяко отнето дете е отнето от всеки от нас\". В 19.00 часа на пл. „Ал. Батенберг\" ще се проведе митинг, който ще продължи в 19.30 часа пред Народното събрание. От 20.00 часа пред Нидерландското посолство ще има протест и молитва.От 18.00 часа в Кино Кабана - НДК с \"Пощенска кутия за приказки\" ще започне най-новата кампания \"Осинови.ме\".От 10.30 часа до СУ „Петко Росен\" в ж.к. „Меден рудник\" ще се проведе културният фестивал „Шарено котле\".От 15.30 часа на Морската гара ще се състои форум „Енергийни решения\".От 11.00 часа в Държавен куклен театър „Дора Габе\" ще се състои куклен спектакъл „Лека нощ, съкровище\".От 10.00 часа пред хотел „Бриони\" в град Кресна ще се състоят демонстрация на екипите на БЧК за действия при наводнение.От 10.30 часа в местността Янини грамади над село Славовица ПП Обединени земеделци организира Национален възпоменателен земеделски събор по повод 96 години от гибелта на земеделския лидер, политик и държавник Александър Стамболийски, министърпредседател на България в периода 1920-1923 година.От 11.00 часа в Театрален салон „Георги Русев\" ще се проведе Кино в театъра.От 09.00 часа в пловдивския митрополитски храм „Св. вмчца Марина\" Знеполски епископ Арсений ще оглави архиерейска света литургия.От 10.00 часа в РБ „Захарий Княжески\" ще се проведе Втори регионален фестивал на детско-юношеското театрално творчество на руски език „Русская театралия\".От 11.00 часа в Куклен театър ще бъде представен спектакълът „Банда бацили\" от Мария Донева и Янчо Иванов.От 19.00 часа в Оперен театър ще бъде представен балетен спектакъл „Балетна феерия\".От 12.00 часа в парк Студентски ще се състои официалното закриване на младежкия стрийт арт фестивал „Шумен и буден\". ", "date": "2019.06.09", "title": "Предстоящи събития в страната на 9 юни "}
{"url": "http://www.cross.bg/monpelie-dvama-politziya-1606295.html", "text": "/КРОСС/ Френската полиция е използвала сълзотворен газ и водни оръдия, за да разпръсне участници в акция на „жълтите жилетки“ в град Монпелие, в южната част на Франция, предават РИА Новости, позовавайки се на местни медии. В демонстрацията в Монпелие са участвали около две хиляди души. В хода на сблъсъците със силите на реда са пострадали двама души, а други двама демонстранти са били арестувани. От полицията съобщиха, че някои от протестиращите са започнали да чупят витрини на магазини, да палят контейнери за смет и да рушат спирки на обществения транспорт. ", "date": "2019.06.09", "title": "Френската полиция е използвала сълзотворен газ, за да разпръсне „жълтите жилетки“ в Монпелие"}
{"url": "http://www.cross.bg/depytat-ministur-oto-1606292.html", "text": "/КРОСС/, министър на образованието и науката;, депутат в 44-ото НС, министър на земеделиеето, храните и горите;, актьор;, журналистка;, треньор по футбол;, поппевица;, певица;, журналист, консултант в \"Господари на ефира\" - Нова тв, бивш директор \"Новини и актуални предавания\" в bTV Media Group;, депутат в 44-ото НС; ", "date": "2019.06.09", "title": "Родени на 9 юни"}
{"url": "http://www.cross.bg/telegraf-chasa-vodeshti-1606294.html", "text": "/КРОСС/ - Ученикът от Пловдив искал да се взриви в училище, хванал го баща му - Змии хапят по трима на ден - Пленумът на БСП прати доклада на Нинова за евровота за преработка и не я допусна начело на комисията. Тя: Това не е бламиране - Червените срещу субсидия от 1 лев, но за орязване на сегашните 11 лева - Наш ученик готвел кървав атентат в Пловдив  Вадят злато от река мечка - Режисьорът Людмил Иларионов - Люси: Приятел се опита да ме раздели с Ани    ", "date": "2019.06.09", "title": "Преглед на печата за 9 юни"}
{"url": "http://www.cross.bg/chorata-petimata-politzai-1606335.html", "text": "/КРОСС/ Протест в защита на петимата осъдени полицаи по случая \"Чората\" се проведе в София. Граждани от Благоевград, полицаи, синдикалисти и роднини на полицаите се събраха, за да поискат свобода за Мирослав Писов, Иво Иванов, Борис Механджийски, Янко Граховски и Георги Калинков, които бяха осъдени на 7 години затвор заради смъртта на Ангел Димитров-Чората при операция \"Респект\" през 2005 г.Протестиращите настояват за възобновяване на делото, след като главният прокурор Сотир Цацаров отправи искане към ВКС да бъде даден ход на съдебния процес.Ако това стане, най-вероятно петимата служители на реда ще бъдат пуснати от затвора. В момента те излежават присъда от 7 години лишаване от свобода.На 14 юни ВКС трябва да се произнесе по искането на главния прокурор и ако го уважи, отново ще бъде даден ход на делото за смъртта на Ангел Димитров - Чората.", "date": "2019.06.09", "title": "Граждани излязоха на протест в защита на петимата полицаи по случая \"Чората\""}
{"url": "http://www.cross.bg/zafirov-redaktzii-vsichki-1606293.html", "text": "/КРОСС/ „Имаше оживена дискусия и беше очаквано”, това каза в интервю за предаването „Офанзива” по Канал 3 членът на ИБ на БСП Атанас Зафиров. „След резултата, който получихме, резултат, който не кореспондираше с  нашите очаквания, беше нормално в партията да има оживен дебат, с оглед и на предстоящия конгрес”, допълни той. По думите му, нищо извънредно и нищо драматично не се е случило на днешния пленум. Той посочи, че анализът за изминалите евроизбори не е окончателен. Били са направени много допълнителни предложения и редакции. „Този анализ търпя няколко редакции. Първо беше предложен вариант на комисията, после вариант на Изпълнителното бюро, днес бяха направени нови редакции. Така че, всички постановки в този политически доклад, най-вероятно ще претърпят корекции, на базата на днешната дискусия”, коментира Зафиров. „С много от нещата съм съгласен, с много от постановки –не, намирам ги за прекалено крайни. Ако ми позволите, няма да правя сега анализ, защото документът още не е завършен. Аз имах възможност и на Изпълнително бюро, и на пленума да кажа моите забележки. Те бяха по-специално в частта, касаеща коалиционната ни политика. Там имаше известни критики, влязохме в дебат с колеги, уточнихме накрая окончателните постановки”, отбеляза социалистът. „Ще споделя мое лично мнение: Когато си загубил избори с 6 или малко повече от 7 процента, все пак си мисля, че би трябвало да бъдем много прецизни и внимателни с категориите „победител”, „спечелил”, „загубил”. Моето лично мнение е, че никой не спечели тези избори. И българският народ по един ясен начин показа отношението си към всички политици и към всички партии”, каза още Атанас Зафиров.", "date": "2019.06.09", "title": "Атанас Зафиров: Нормално е в партията да има оживен дебат"}
{"url": "http://www.cross.bg/tzentralna-byri-bulgariya-1606296.html", "text": "/КРОСС/ Силни дъждове и гръмотевични бури се очакват днес в Централна България.Жълт код е в сила за областите Ловеч, Габрово, Велико Търново, Търговище, Шумен, Разград, Пловдив, Пазарджик, Стара Загора, Сливен, Ямбол, Кърджали и Хасково.В тези райони ще има условия и за градушки, а валежите могат да бъдат придружени от временно усилване на вятъра.", "date": "2019.06.09", "title": "Очакват се силни дъждове и гръмотевични бури в Централна България"}
{"url": "http://www.cross.bg/golynov-pytin-slychaya-1606298.html", "text": "/КРОСС/ Журналистът от руското интернет издание \"Медуза\" Иван Голунов, задържан онзи ден и обвинен в разпространение на наркотици, днес е настанен в болница, след като се оплакал, че се чувства зле, предаде ТАСС. Агенцията цитира пресслужба на московската полиция.", "date": "2019.06.09", "title": "Задържаният руски журналист, обвинен в трафик на дрога, е настанен в болница"}
{"url": "http://www.cross.bg/internet-durzhava-apostolov-1606299.html", "text": "/КРОСС/ Вербуването на деца от „Ислямска държава“ през интернет е само първата фаза, преди да се премине към някакво конкретно действие, трябва да има физическа среща. Това каза пред агенция „Фокус“ координаторът в Националния център на безопасен интернет Георги Апостолов по повод вербуването на деца от „Ислямска държава“ през интернет.Той обясни, че именно това наричаме процес на радикализация: „За България по-скоро типичното е не „Ислямска държава“ или както се нарича този краен ислямизъм, тук имаме другия начин на радикализация, който също го има в другите страни, и това е обратната радикализация. Тоест псевдопатриотични, доста крайни и екстремистки възгледи в идеология и организации, които са паравоенни и които се занимават с внос на оръжия и обучение“, посочи координаторът в Националния център на безопасен интернет, като изтъкна, че принципът е един и същ. „Първото нещо е изключително тежката информационна среда, като говорим основно за онлайн пространството. Благодарение на това, че интернет е главно свободно място. Там всеки може на практика да създаде свой сайт и своя медия и да разпространява каквато иска информация без никакъв контрол“, каза Георги Апостолов.По думите му това се използва от една страна за печалба, но от друга - за пропагандиране на всякакви видове идеологии. Той подчерта, че някои от тях са изключително опасни. „В случая с 16-годишно момче от Пловдив, което е било вербувано от „Ислямска държава“ през интернет, нямаме достатъчно информация, дали наистина имаме крайна фаза на радикализация, която обаче никога не може да мине само през интернет. Тоест това е началната фаза - зарибяващата“, отбеляза Апостолов.Той обясни, че когато основно млади хора попадат на съдържание, независимо за какъв тип радикално течение става въпрос, те проявяват любопитство и за това започват да четат. „По този начин те влизат в онлайн общности и групи, където основно циркулира подобен тип съдържание и това ги зомбира. Те започват да смятат, че това е правилното, не виждат никакви други гледни точки и не са обучени“, каза експертът. По думите му, като превантивна мярка голяма роля играе и образованието.„Тук голям проблем имаме с образованието. Децата нямат уменията за търсене, сверяване и проверка за информация. Те вярват на това, което виждат и всички около тях в тази група или общност споделят едни и същи виждания. Именно за това те започват искрено да вярват, но винаги на крайния етап на радикализацията, преди да се премине към някакво конкретно действие, трябва да има физическа среща“, разказа Георги Апостолов, като уточни, че това многократно е доказвано. „Обичайно тези младежи, двойки, които започват радикализацията от интернет, това ги тласка в един момент те да посетят съответните религиозни места - джамии, където вече привличат вниманието на местните духовници, които са част от тези вербовчици за „Ислямска държава“, изтъкна още той.", "date": "2019.06.09", "title": "Експерт: Вербуването на деца от Ислямска държава през интернет е само първата фаза"}
{"url": "http://www.cross.bg/nadal-tiiim-samo-1606301.html", "text": "/КРОСС/ Една година по-късно Рафаел Надал и Доминик Тийм отново са на финал и ще спорят за трофея на \"Ролан Гарос\". Двамата най-добри играчи на клей в момента стигнаха до мача за титлата за втори пореден път и днес ще определят шампиона за 2019 г. Преди 12 месеца Краля на клея не срещна сериозни трудности и спечели с 6:4, 6:3, 6:2.Големият въпрос, задаван от всички анализатори и фенове обаче е може ли Тийм да свали испанеца от върха? С 11 титли в Париж Надал отново влиза като фаворит, като на негова страна са и много от обективните фактори.Двамата си осигуриха участие на финала, след като отстраниха съперници от най-голям калибър. Надал преодоля Роджър Федерер с чиста победа в три сета, докато Тийм трябваше да играе два дни и пет сета срещу Новак Джокович.\"Намирам Доминик променен, той подобрява постоянно играта си и това стигане до втори пореден финал не е никак случайно. Определено е по-готов от миналата година за среща с Надал\", прогнозира анализаторът на \"Евроспорт\" Матс Виландер.Според легендарния швед обаче предимството продължава да бъде на страната на Надал.\"Тийм няма да спечели от това, че игра в събота. \"Ролан Гарос\" е брутален турнир и тук всеки ден почивка се отразява благоприятно. Надал игра във вторник и петък, а това е огромно предимство срещу Доминик\", добави бившият №1.Финалният мач е днес от 16 часа. В България \"Ролан Гарос\" се излъчва по \"Евроспорт\" и БНТ3.Двубоят ще постави на изпитание физическите сили на Тийм, който трябва да играе в четвърти пореден заради отлаганията на мачовете и прекъсванията около валежите в Париж. През двете седмици на турнира 25-годишният австриец е прекарал 15 часа и 25 минути на корта, срещу 13 часа и 24 минути за Надал, който имаше и по-голяма почивка, след като игра в петък.Пред Тийм стои и голямото предизвикателство да отстрани първите двама в световната ранглиста в рамките на един турнир. Ако го постигне ще стане едва деветият в историята на тениса, като от активните играчи това е правил само Стан Вавринка, при това два пъти. Швейцарецът го постигна по пътя към титлите си на Australian Open 2014 и \"Ролан Гарос\" 2015.\"Да играеш срещу Рафа винаги е огромно изпитание. Той е печелил тук повече от всеки друг и е фаворит, няма какво да се лъжем. Ще бъде много трудно, но съм готов. Надявам се да имам малко повече късмет от миналата година\", каза австриецът преди срещата.Предимството обаче изцяло е на страната на Надал, който спечели и трите мача между двамата в Париж, при това без да загуби сет. В общия баланс от 12 срещи Надал има осем победи. До момента двамата са имали само една среща на корт различен от клей и това се случи на миналогодишния US Open, когато Надал триумфира в петсетов четвъртфинал, макар да загуби първия сет с 0:6.Ситуацията през 2019 г. си прилича много с тази преди година, след като Тийм отново взе победа над испанеца преди \"Ролан Гарос\". Преди година той го отстрани в Мадрид, а сега в Барселона, и двата пъти в два сета.Преди началото на \"Ролан Гарос\" надмощието на Надал над всички останали на червено беше поставяно под съмнение заради здравословните проблеми на испанеца. Той лекуваше травма и в подготовката за турнира в Париж спечели само една титла – в Рим. Статистиката обаче показва, че Надал продължава да бъде на изключително ниво.Дотук в турнира испанецът изгуби само един – срещу Давид Гофен в третия кръг. По абсолютно същия начин, както и през 2018 г., когато в рамките на две седмици само Диего Шварцман успя да му вземе сет на четвъртфинал.Представянето на Краля на клея обаче е дори по-доминиращо, след като преди финала той е дал само 48 гейма на своите съперници, срещу 55 през миналата година на същата фаза.На хартия Надал имаше големи изпитания в четвъртфинала и полуфинала, но се справи без особени проблеми с Кей Нишикори (6:1, 6:1, 6:3) и Федерер (6:3, 6:4, 6:2).Ситуацията беше различна при Тийм, който трябваше да показва бойния си дух от самото начало. В първите си три мача австриецът загуби по един сет срещу Томи Пол, Александър Бублик и Пабло Куевас. От осминафиналите обаче четвъртият в схемата вдигна оборотите, побеждавайки в три сета Гаел Монфис и Карен Хачанов.Епичният полуфинал с Джокович само затвърди добрата форма, в която се намира 25-годишният Тийм.", "date": "2019.06.09", "title": "Надал и Тийм определят шампиона на \"Ролан Гарос\""}
{"url": "http://www.cross.bg/stzenata-danailov-aktrisata-1606300.html", "text": "/КРОСС/ След 5-годишно отсъствие, Стефан Данаилов се завърна със скутер на сцената на Народния театър. Той е част от екипа на \"Актрисата\" и влиза в ролята на застаряващ любовник с вид на хипи, с дълги сиви коси и с фланелка \"Аз победих анорексията\".Героят на Данаилов е новата любов в живота на театралната звезда Лидия Мартин (Аня Пенчева), която се оттегля от сцената, за да заживее в Швейцария с поредния нов мъж до себе си. Сълзи, смях, драма, ревност и истерия има в този спектакъл по текст на драматурга Питър Куилтър. Като на своеобразен парад, покрай актрисата \"дефилират\" нейният по-млад бивш съпруг Пол (Кирил Ефремов) и настоящият й годеник Чарлз (Данаилов), синът й Даниел (Павел Иванов), агентът й Бари (Ненчо Илчев) и режисьорът Роджър (Иван Панев). Всички те влизат и излизат от отрупаната с цветя и поздравления гримьорна, влизат и излизат от събитията, които Лидия предизвиква във вълнението си. Опиянена или пияна е актрисата, преди да се срещне за последен път с любимата си публика? Кой от всичките замесени в живота й мъже има власт над нея - или тя властва над всички тях? Каква е цената на славата и защо актьорът често е на крачка от лудницата? Колко струва любовта, ако я има? Защо всички режисьори рано или късно се опиянчват? Освен отговорите на тези въпроси, заедно с режисьорката Росица Обрешкова и Стефан Данаилов като постановчик, \"Актрисата\" разкрива още театрални загадки, най-важната от които е колко силна е магията на театъра. В \"Актрисата\" Аня Пенчева слиза от сцената, но само на сцената. А лебедовата й песен в представлението е \"Вишнева градина\" от Чехов, за която получава заслужен аплауз. Интересната сценография във формата на куб е на Елена Иванова, нейни са и костюмите, а музиката е на Иван Лечев.На аплаузите, в края на вчерашното премиерното представление, Аня Пенчева излезе с внука си Александър, който се роди преди по-малко от два месеца.", "date": "2019.06.09", "title": "След 5-годишно отсъствие Стефан Данаилов се завърна на сцената на Народния театър"}
{"url": "http://www.cross.bg/sistema-stoyanova-menda-1606324.html", "text": "/КРОСС/ „Разговорът за това с какви данъци трябва да се облага българинът, какви приходи трябва да генерира държавата от тези данъци и по какъв начин тези приходи да се разпределят чрез държавата за различните сфери на живота, трябва да бъде много по-широк разговор, в който да влязат и самите граждани. Това, което се предлага всяка година, е разговор на парче. Същото е и сега. Дебатът за данъчната система трябва да се води въобще. Когато говорим най-често за намаляване на ДДС, трябва да сме наясно, че компенсацията има един единствен източник – увеличаване на подоходното облагане“. Това коментира пред БНР Менда Стоянова, депутат от ГЕРБ и председател на комисията по бюджет и финанси в НС.Стоянова подчерта, че разговорът трябва да се води за данъчната система, а не за един или друг елемент от определен данък:„Ако българинът е готов да промени данъчната си система, да въведе по-високо подоходно облагане, да въведе по-високи данъци и такси, тогава, компенсирайки загубата, да намали ДДС за определени стоки и услуги, наистина ще говорим за нещо сериозно, а не за популистки предложения“.„Трябва да е ясно дали намаляването на ДДС ще намали цените. При свободна пазарна икономика няма кой да гарантира това“, подчерта Менда Стоянова в предаването „Неделя 150“ на програма „Хоризонт“.Според нея, когато се говори за намаляване на ДДС на основни стоки, за да бъдат компенсирани загубите за бюджета, трябва да започнем да говорим за увеличаване на другите данъци-на коли, имоти, доходи.„Еднаквото облагане, означава стабилни приходи – над 50% от приходите в бюджета са от косвеното облагане. Еднаквото облагане с ДДС означава, че всички плащат съобразно това колкото потребяват. Подпомагането на хората в неравностойно положение трябва да се случи през социалната система. Намаляването на косвения данък означава, че ако паднат цените, то по един и същи начин биха се облагодетелствали и хора с високи, и хора с ниски доходи“. Менда Стоянова коментира и темата за разпределението на партийните субсидии:„Методиката за определяне на партийните субсидии е от 2001 година. Действителните гласове подадени за партии и коалиции, които не са преминали бариерата за влизане в парламента, се преразпределят към тези, които имат право на субсидия. По този начин, за нуждите на изчисленията, се увеличават действителните гласове, подадени за тях. Това е механизмът и за преразпределяне на гласовете във връзка с изчисляване на мандатите. Тази формула винаги е била прилагана по този начин. Заради този факт, който възбуди духовете, правителството внесе закон за изменение на Закона за политическите партии, където тези текстове се пренаписват, за да стане ясно, че субсидията се изчислява на един действителен глас, подаден за съответната партия или коалиция, влязла в парламента. Съдът ще се произнесе дали има грешка в методиката“.Според нея премиерът Бойко Борисов е внесъл предложението за намаляването им от 11 на 1 лев на глас, защото много партии използват това за популистки цели. БСП е една от тях, но никога не е внесла в пленарна зала предложение за намаляването им.„Нашата позиция чрез гласуването ще бъде за внесения от правителството законопроект. Ако останалите партии в парламента имат друго мнение, ще имат възможност с гласовете си да вземат друго решение. Тогава всеки ще може да гласува за това свое решение“.", "date": "2019.06.09", "title": "Менда Стоянова: Трябва разговор за цялата данъчна система, а не разговор на парче"}
{"url": "http://www.cross.bg/bili-naraneni-vsichki-1606275.html", "text": "/КРОСС/ \"Всички в някакъв момент сме били наранени. Да простиш на себе си и на другия е начинът да продължиш напред\".Джулия Робъртс", "date": "2019.06.09", "title": "Всички в някакъв момент сме били наранени"}
{"url": "http://www.cross.bg/kiril-nestoriii-sveti-1606276.html", "text": "/КРОСС/ Великият църковен учител свети Кирил Александрийски бил роден в град Александрия. Той произхождал от благородни родители християни и по майчина линия бил племенник на известния Теофил, патриарх Александрийски. Кирил получил блестящо за времето си възпитание. Той в съвършенство изучил цялата светска елинска мъдрост, а също така добре изучил и Божествените Писания и християнското вероучение. Чичото на Кирил - патриарх Теофил, виждайки неговите блестящи способности и целомъдрения му начин на живот, ръкоположил младия Кирил за архидякон и го причислил към своя клир.След смъртта на Теофил, блаженият Кирил единодушно бил избран на патриаршеския престол и след като станал патриарх, незабавно отстранил от града еретиците, наричани , които били подобни на фарисеите, тъй като се показвали праведни пред очите на човеците и мислели за себе си, че са чисти и праведни и непричастни на никакъв грях. Новацианите носели бели одежди, като знак за техния непорочен живот, и учели, че не следва да се приема в общение с Църквата човек, който след Кръщението е паднал в някой смъртен грях. \"Смъртният грях не може да се прости и трябва да се умие във второ кръщение\" - такова било тяхното учение.Основател на тази ерес бил Новациан, който по време на управлението на император Декий бил презвитер в Рим и след мъченическата кончина на папа Фабиан се стремял да заеме папския престол. Въпреки всичките му кроежи, той не успял да постигне желаната цел и на папския престол бил избран блажени Корнилий. Завиждайки на Корнилий, Новациан започнал да плете интриги срещу него и му се противял във всичко.В това време Църквата била подложена на жестоко гонение от страна на езичниците и мнозина от вярващите, от страх пред жестоките мъчения, малодушно принесли жертви на идолите, а след това, като се връщали с покаяние в Църквата, със сълзи изповядвали своя грях. Като виждал тяхното покаяние, папа Корнилий ги приемал отново в общение със светата Църква, подобно на това, както Христос приел горчиво ридаещия Петър. Презвитер Новациан се противил на папата, като казвал, че са недостойни да се намират в оградата на Христовата Църква тези, които се отрекли от Христа и са принесли жертва на бесовете. При това той произнасял хули срещу светия папа, като го наричал съобщник на идолопоклонниците. Сам той прекратил общението си с него и като събрал около себе си неколцина свои единомишленици, направил себе си втори папа в Рим. Така възникнал разколът на Новациан.Впоследствие новацианският разкол се разпространил навсякъде, като достигнал до Александрия и просъществувал тук до времето на свети Кирил. Тук новацианите допуснали немалко противни на православието действия. Те извършвали второ кръщение над постъпващите при тях, които по-рано били кръстени в католическата Църква, и не позволявали второбрачието, наричайки го прелюбодеен грях. При тях имало и други несмислени нововъведения.Свети Кирил още от самото начало на своето патриаршество изгонил от Александрия тези еретици заедно с техния епископ Теопемпт. А след това той се въоръжил и срещу враговете на човешкия род - нечистите духове, които прогонил от техните обиталища.Когато в Александрия утихнали смутовете, по цялата поднебесна вселена настъпило още по-голямо вълнение, подбудено от ереста на Несторий, и на свети Кирил сега предстояло да извърши нов, още по-велик, подвиг. В Константинополската църква, след кончината на патриарх Сисиний, който бил приемник на Атик, на патриаршеския престол бил възведен Несторий, който дошъл от Антиохия. Както се предполагало тогава, той бил човек твърд във вярата и добродетелен по живот, но всъщност вътрешно тайно бил еретик. Той сеел сред вярващите, подобно на плевели посред пшеница, семената на еретическото учение. Отначало Несторий вършел това не лично, а чрез своите единомишленици.Неговата ерес представлявала от себе си хула срещу Христа Бога и срещу Пречистата Дева - Пресвета Богородица, тъй като той окаяният утвърждавал, че от Дева Мария се родил прост човек - Христос, а не - Бог, понеже женската утроба не може да вмести Бога, а - само човек. Според учението на Несторий, Бог Слово се съединил с Човека Иисус от самия момент на зачатието, но само по благодат, обитавайки в Него като в храм. Поради това Несторий отказвал да нарича Дева Мария - \"Богородица\", а я наричал - \"Христородица\". Тази ерес на Несторий сеели сред народа намиращите се при него негови привърженици - епископ Доротей и презвитер Анастасий, които били дошли с него от Антиохия.И ето - сред народа настъпили разпри и раздори: едни се противели на ереста и не желаели да имат общение с Несторий, а други, напротив, се съблазнявали от еретическото мъдруване и приемали учението на еретиците. Тази ерес внесла смут не само в Константинопол, но и по всички краища на земята, понеже нечестивият Несторий написал заедно със своите единомишленици множество съчинения в защита на своето учение, които разпространявал по околните градове, а също и в отдалечените страни, и по пустините, сред монашестващите. С това той предизвикал такъв смут и разцепление сред християните, какъвто по-рано предизвикал нечестивият Арии, който посегнал да разкъса Христовата одежда; тъй като мнозина сред духовенството и миряните тръгнали по стъпките на Несторий, както по-рано мнозина последвали Арии.Свети Кирил, Александрийският патриарх, като узнал за еретическото учение на Несторий и за успехите на неговите проповеди, силно се възмутил и като верен раб и храбър воин на Христа Бога и на Пречистата Божия Майка, се надигнал против Христовия враг и твърдо застанал в защита на честта на Бога и на Пресветата Богородица. Той се показал като истински пастир на Христовите овци, който зорко наблюдава и се грижи за безопасността на своето стадо и се сражава с вълците грабители.Най-напред свети Кирил изпратил на Несторий едно писмо, изпълнено с миролюбив дух, с което го увещавал да остави своето лъжеучение и чрез публичното изповядване на правата вяра да прекрати смущението, което бил предизвикал в Христовата Църква. След това, като видял, че Несторий не се изправил, той му изпратил строго послание, в което изобличавал неговото заблуждение. Свети Кирил писал също и на клира на Константинополската църква и до царския двор. В своите писма той ги убеждавал да не се съблазняват от учението на Несторий. Той изпратил писма и до папата на древния Рим - Целестин и до другите патриарси, в които им съобщавал за ереста на Несторий и ги молел да увещаят Несторий да се покае. Освен това изпратил писма и до всички власти и до епископите на различните страни и градове, в които предупреждавал всички да се пазят от увлечение в ереста на Несторий. Тъй като тази ерес развратила, между останалите, и много монаси, той изпратил послания и на тях, в които им изяснявал душепагубната вреда на ереста и ги предпазвал да не се прелъстят от нея. С една дума, свети Кирил не престанал да се бори срещу този вълк дотогава, докато съвсем не го прогонил от Христовото стадо. Останалото време от своя живот свети Кирил прекарал сред велики подвизи, грижейки се не само за своето спасение, но и за спасението на другите, и наставлявайки мнозина на праведния път. Разказват за такъв случай от живота на светия Божий угодник.В Долен Египет живеел един старец, който бил известен със светостта на своя живот. Но въпреки това той, бидейки човек необразован и прост, се придържал към едно неправилно мнение. По своето невежество, старецът утвърждавал, че Мелхиседек е Божият Син. За това негово мнение било съобщено на светейшия Кирил и тогава той поканил при себе си този старец. Знаейки, че старецът върши чудеса и е така угоден на Бога, че Бог изпълнява всяка негова молба, а също, че и мисли неправилно за Мелхиседек, само поради своята простота, патриархът измислил следния мъдър начин, за да го настави в истинския път: Като се обърнал кротко към стареца, той казал:- Авва, моля те, помогни ми да разреша едно недоумение: от една страна, разсъдъкът ме довежда до следното заключение, че Мелхиседек е Божият Син, а - от друга, нещо ми говори, че това е неистинно и че той е обикновен човек и Божий архиерей. И се намирам в съмнение и недоумение, като не знам кое да приема. Затова нарочно те повиках при себе си, за да се помолиш за това на Бога и Той да ти открие истината. И което ти открие Бог, не отказвай да ми съобщиш.Основавайки се на своя богоугоден живот, старецът смело отвърнал на свети Кирил:- Позволи ми, владико, да се уединя за три дни, за да измоля отговор за това от Бога, и ще ти съобщя това, което ми бъде открито.Като се затворил в своята килия за три дни, старецът молил Бог да му открие истината за Мелхиседек. Като получил отговор на молитвите си, той дошъл при свети Кирил и му казал:- Мелхиседек не е Божият Син, а е човек. И нека ти бъде известно, владико, че действително е така.Свети Кирил много се зарадвал, задето спасил душата на този старец, и като му благодарил, го пуснал да си върви. А старецът, като си отишъл, започнал да проповядва на всички, че Мелхиседек не е Божият Син, а е човек. Така мъдро Божият угодник наставил незнаещия на истинския път. След като предстоятелствал на Александрийския патриаршески престол тридесет и две години и в продължение на целия си живот очистил Христовата Църква от всички ереси, които съществували тогава, след като написал и много душеполезни съчинения, свети Кирил починал в мир в Господа. При изхода на неговата душа присъствала Сама Пречистата Божия Майка, тъй като той вярно се потрудил за нея и доблестно се подвизавал за нейната чест. По дойстойнството си той бил причислен към свети Йоан Златоуст и заедно с него, пламенеейки от никога не отпадащата любов, предстои пред Христа Бога и пред Пречистата Божия Майка, пребивавайки в нейната слава, близо до нейния престол и възхвалявайки Преблагословената Дева, заедно с родения от нея истински Бог, в безконечните векове. Амин.", "date": "2019.06.09", "title": "Св.  Кирил Александрийски"}
{"url": "http://www.cross.bg/stava-purviya-charlz-1606277.html", "text": "/КРОСС/ - Римският император Нерон извършва с помощта на секретаря си самоубийство, за да не претърпи унижението от бичуване, което го очаква след загубата на властта. - Френският пътешественик Жак Картие става първият европеец, открил реката Сейнт Лорънс в Канада. - Руският император Петър III абдикира от престола след бунт на гвардията и е заменен на трона от съпругата си императрица Екатерина II.- Подписан е договорът, с който приключва Виенския конгрес, съгласно който Русия анексира Полша, а Швейцария и Холандия получават независимост.. - В Рим е открит паметник на Джордано Бруно на мястото, където е изгорен на клада като еретик. - Лондонският симфоничен оркестър изнася първия си концерт. - 22-годишната домакиня Алис Хайлър Рамзи става първата жена, прекосила САЩ с автомобил. Заедно с три нейни приятелки, които не знаели да карат, тя изминала с автомобил „Максуел\" разстоянието от Ню Йорк до Сан Франциско (3 800 мили, 6 115 км) за 59 дни. - В Царство България е извършен Деветоюнският преврат, чрез който е свалено правителството на Александър Стамболийски. - Американците Чарлз Кингсфор-Смит и Чарлз Улм извършват първия полет със самолет над Тихия океан.- Доналд Дък дебютира в анимационното филмче The Wise Little Hen. - Бумибол Адулядей става крал на Тайланд - най-дълго управляващия монарх в света.- Австралийски алпинисти изкачват за първи път връх Броуд Пик (12-ият по големина в света) в Пакистан. - Кралица Елизабет II открива официално лондонското летище Гетуик. - Шестдневната война: На 5-я ден от войната Израелската армия отнема Голанските възвишения от Сирия.1980 г. - Народна република България установява дипломатически отношения с Гренада.- Косовската война: Сключен е мирен договор между Съюзна република Югославия и НАТО, съгласно който югославските войски се изтеглят от Косово, а НАТО прекратява бомбардировките над югославски обекти. - Започва 18-тото Световно първенство по футбол в Германия, в първия мач домакините побеждават Коста Рика с 4:2. ", "date": "2019.06.09", "title": "9 юни в историята"}
{"url": "http://www.cross.bg/ninova-predlozheniya-predsedatel-1606289.html", "text": "/КРОСС/ \"Не са приемани предложения за влизане в дневния ред на Конгреса на точка за промяна в Устава за избор на председател. 25 членове на Националния съвет внесоха своите идеи за промяна в Устава в НС. Тези идеи не са гласувани днес и не са включени в дневния ред на Конгреса\". Това заяви лидерът на БСП Корнелия Нинова пред медиите по време на заседанието на НС на БСП.Тя заяви, че е бил приет политически доклад- оценка за европейските избори и за подготовката за местните избори. \"Бяха направени много предложения, изказаха се много различни мнения по доклада за евроизборите. Приехме го и възложихме на една комисия от 17 души да го допълни с внесените предложения и допълнения и да го внесем на Конгреса\", каза тя. Нинова заяви, че е бил приет доклад на Комисията по идейно и програмно развитие как \"Визия за Европа\" е била реализирана в кампанията. \"Имаше много предложения и създадохме комисия, която да ги отрази и ще допълни доклада\", поясни тя.\"Нищо не се е променило от предварително начертания дневен ред и за Конгреса, и за днес\", категорична бе тя. На въпрос за избора на Петър Витанов за председател на Делегацията на българските социалисти в ЕП, Нинова заяви, че няма политическо решение кой да е председател, а това решение е било взето с тайно гласуване от самите евродепутати от БСП. \"Нека уважаваме демократичния им избор\", коментира Нинова. ", "date": "2019.06.09", "title": "Корнелия Нинова: Не са приемани предложения за промяна в Устава на БСП за избор на председател"}
{"url": "http://www.cross.bg/tema-bulgariya-gost-1606290.html", "text": "/КРОСС/  Дневният ред на България. Коментар на Росен Плевнелиев, президент на страната от 2012-2017 г.; ДПС за ДДС. Политическият прочит. Гост в студиото Халил Летифов;Доайенът на очните болести у нас, доц. д-р Руска Христова отговаря на вашите въпроси; Театър на предизвикателството - Снежина Петрова в студиото; Музикално утро с Прея; Животът като поезия. Разговор с Матей СтояновЗапочва кампания на Фондация \"Четири лапи\";  Студът и дъждът ли изплашиха туристите и кога лятото ще дойде? Климаологът Георги Рачев; Жега в БСП, преди съдбовния конгрес, след изборната загуба. Коментира Румен Овчаров; Провалът е част от успеха. Истории от нощта на „прецаканите\"; В родния край на братята актьори - Карасимир и Веселин Ранкови; Как децата на „Мис България\" Ваня Пенчева и футболиста Димитър Иванов ги убедиха да се оженят? Ексклузивна среща с поп-сензацията Нета; Любо Киров, с видеоклип на хита си „Както преди\"; Емоциите, преди големия финал на „Гласът на България\"; Опасни игри! Терорист или жертва е 16-годишният младеж от Пловдив и как е стигнал до радикалните ислямисти? Холивуд в България. Къде се снимат световните кинопродукции? Широко затворени очи, или как едно незрящо момче вижда женската красота? Анатомия на успеха. Криско, пред Мариян Станков - Мон Дьо; ", "date": "2019.06.09", "title": "Теми и гости в сутрешните блокове на телевизиите на 9 юни "}
{"url": "http://www.cross.bg/priyatel-kudeto-pyasuka-1606278.html", "text": "/КРОСС/ На днешния ден - 9 юни, отбелязваме Международния ден на приятелството, обявен от Общото събрание на ООН. Идеята на Световната организация за стимулиране на дружбата между индивидите и народите не е случайна. Приятелството е благородното и спояващо чувство, способно да хвърли траен мост между държавите и различните култури за изграждането на един мирен и по-добър свят.Една арабска легенда за приятелството разказва за двама приятели, които вървели през пустинята. По пътя избухнал спор и единият зашлевил шамар на другия. Пострадалият, без дума да обели, седнал и написал на пясъка: \"Днес моят най-добър приятел ме удари!\"Продължили напред и стигнали до един оазис, където влезли да се изкъпят. Оскърбеният приятел внезапно започнал да се дави, но навреме бил спасен от другаря си. Когато се посъвзел, грабнал камата си и написал на един камък: \"Днес моят най-добър приятел ми спаси живота!\"Заинтригуван, приятелят му го попитал: \"Защо, след като те нагрубих, писа на пясъка, а сега пишеш върху камък?\"Засмян, другарят му отвърнал: \"Когато някой добър приятел ни засегне, трябва да напишем това на пясъка, където вятърът на забравата и прошката ще го заличат. Но от друга страна, когато ни се случи нещо голямо и прекрасно, трябва да го гравираме на камъка на сърцето, където никoй вятър не може да го заличи.\"", "date": "2019.06.09", "title": "Международен ден на приятелството"}
