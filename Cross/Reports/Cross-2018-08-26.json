{"url": "http://www.cross.bg/portreta-vernie-suzdadena-1582453.html", "text": "/КРОСС/ Картина, създадена от изкуствен интелект, за първи път ще бъде предложена на търг на \"Кристис\" в Ню Йорк, като се очаква цената да достигне 10 000 долара, съобщи Творбата, наречена , е един от няколкото портрета на измислено семейство, създадени от трима 25-годишни парижани. Те са използвали алгоритъм с данни за 15 000 портрета, нарисувани през 14-и и 15-и век.Алгоритъмът бълвал картини, докато не успял да излъже тест, предназначен да разграничава дали един образ е създаден от човек, или от компютър.Готие Верние, един от тримата съучредители на творческия колектив \"Очевидно\", отхвърли предположенията, че заради изобретателността им художниците могат да останат без работа. \"Има място за всички\", успокоява Верние. \"Според нас това е нова форма на изкуството, по същия начин като фотографията през 19 в.\", допълва той.Тримата младежи се познават от университета. Верние и Пиер Фотрел са учили заедно икономика, а Юго Казел-Дюпре - технологии. Досега те са създали 11 портрета и изкуствоведът Никола Логеро Ласер, известен с колекцията си с урбанистично изкуство - с творби на Банкси, Инвейдър, и Шепърд Феъри, вече плати за една от картините 10 000 евро.", "date": "2018.08.26", "title": "Вадят на търг картина, създадена от изкуствен интелект"}
{"url": "http://www.cross.bg/bekum-viktoriya-spaiis-1582434.html", "text": "/КРОСС/ Популярната дамска група \"Спайс гърлс\" най-вероятно ще предприемат догодина британско турне, без участието на Виктория Бекъм, съобщава Контактмюзик.Мел Би, Мел Си, Гери Хорнър и Ема Бътън са подписали договор за 13 гастрола по британските сцени. Според неговите клаузи изпълнителките ще получат по 12 милиона британски лири на спектакъл. В турнето са включени и три концертни дати на лондонския стадион Уембли. Но от турнето ще отсъства члена на оригиналната банда, дизайнерката Виктория Бекъм.Общата сума на договора възлиза на 150 милиона британски лири. Дори и Мел Си, която е гледала скептично на повторното сформиране на \"Спайс гърлс\" ,не могла да устои на изкушаващото предложение.", "date": "2018.08.26", "title": "„Спайс гърлс“ планират британско турне без Виктория Бекъм "}
{"url": "http://www.cross.bg/iran-rysiya-elektrotzentrala-1582435.html", "text": "/КРОСС/ Иранският министър на енергетиката Реза Ардаканиян заяви, че Техеран е възобновил преговорите с Русия за изграждане на нова атомна електроцентрала с капацитет 3 GW, предават световните агенции.В Иран вече работи един построен от Русия ядрен реактор - \"Бушехр\", който е първата иранска ядрена електроцентрала. През 2014 г. Москва подписа сделка с Техеран за построяване на още осем реактора в Иран. ", "date": "2018.08.26", "title": "Иран подновява преговорите с Русия за нова атомна електроцентрала"}
{"url": "http://www.cross.bg/svoge-kraii-ministerstvoto-1582451.html", "text": "/КРОСС/ Пътят, на който стана трагичната катастрофа край Своге, е бил ремонтиран през 2016 г. от фирма \"Трейс\". Това докладва на срещата при премиера регионалният министър Николай Нанков. В последствие обаче било установено, че ремонтът е некачествен и започнала дълга кореспонденция за корекция на извършените дейност на пътя между Министерството на регионалното развитие и благоустройството (МРРБ) Агенция \"Пътна инфраструктура\" (АПИ) и фирмата изпълнител.По информация на БНТ износващият пласт на асфалтовата покривка не е бил с нужната грапавост, за да се осигури добро сцепление на гумите на превозните средства. Докладвано е за контрола, който е извършен от Министерството на вътрешните работи и върху участъка, на който стана катастрофата край Своге, и в по-широк периметър на пътните произшествия. Това съобщи след извънредното заседание в Министерския съвет вътрешният министър Валентин Радев.\"Установихме, че там са правени доста предписания - 4 или 5 на брой. Уточнява се какви - към пътя към обстановката, към контролните органи. Част от тези предписания са взети предвид, други - не\", поясни той.", "date": "2018.08.26", "title": "Пътят край Своге ремонтиран през 2016 г., но работата била некачествена "}
{"url": "http://www.cross.bg/britanskite-sili-rysiya-1582452.html", "text": "/КРОСС/ Русия обвини британските военновъздушни сили, че са прехванали нейна бойна авиация над Черно море по опасен начин, целящ да провокира Москва, предаде Ройтерс.Обвинението беше отправено, след като военновъздушните сили на Великобритания извършиха две подобни прехващания през последната седмица.„Каква заплаха за Великобритания или дори за нейните съюзници би могла да представлява руска патрулна авиация, докато извършва полети близо до крайбрежието на самата Русия, на над 2000 километра от британските острови\", заяви руското посолство в Лондон. „Вместо да засилят сигурността на някого, британските власти използват подобно военно присъствие (в района на Черно море) за провокативни действия. Не само като правят устни изявления, които са достойни за съжаление, но и в истинско военно отношение, което е просто опасно\", каза посолството.Британските военновъздушни сили прехванаха руски патрулен самолет над Черно море в петък и се задействаха, за да прехванат два предполагаеми руски бойни самолета в сряда. ", "date": "2018.08.26", "title": "Русия определи като „опасни“ прихващанията на нейни самолети от британските ВВС "}
{"url": "http://www.cross.bg/durzhava-erhabi-vreme-1582449.html", "text": "/КРОСС/ Лидерът на „Ислямска държава\" - Абу Саад Ерхаби в Афганистан е бил убит в събота по време на бомбардировка срещу скривалища на терористите в провинция Нангархар, информира „Ройтерс\".По време на операцията са били убити още десет души от терористичната организация. При щурмуване на две от скривалищата са открити големи количество от оръжия и муниции, а в последствие и унищожени.Според афганистанското разузнаване Ерхаби е четвъртият лидер на „Ислямска държава\", който е бил убит от 2017г. насам. Местното формирование на терористичната организация е имало силна мрежа в района и са се превърнали в една от най-опасните въоръжени групи . ", "date": "2018.08.26", "title": "Убиха лидера на \"Ислямска държава\" в Афганистан"}
{"url": "http://www.cross.bg/posochi-prokyror-glavniyat-1582447.html", "text": "/КРОСС/ Водач, превозвач и път - така могат да бъдат обобщени трите основни версии, по които ще работи прокуратурата във връзка с тежката катастрофа край Своге.На извънредна пресконференция в Министерския съвет главният прокурор Сотир Цацаров очерта водещите моменти в разследването.Проверка е установила, че водачът на автобуса Григор Григоров е шофирал с превишена скорост когато е станал инцидента. Назначена е съдебно-медицинска експертиза, която ще установи състоянието му.„Шофьорът разполага с C категория от 1977 г., а от 1991 г. е професионален шофьор и има всички останали категории. Съставени са му две наказателни постановления и седем фиша за разнообразни провинения - шофиране без колан, неправилно паркиране и др.\", посочи главният прокурор.Той уточни, че Григоров няма нито едно провинение, свързано с употребата на алкохол и наркотици. Установено е също, че по време на катастрофата той е бил в трезво състояние.Прокуратурата ще разследва също фирмата-превозвач.„Установено е, че автобусът е преминал последен технически преглед на 5 февруари 2018 г. и подлежи на нов преглед на всеки шест месеца. На 5 август 2018 г. той следва да е преминал преглед - такъв не е преминат\", поясни Цацаров.Към момента на катастрофата автобусът е пътувал без редовен технически преглед. Главният прокурор обаче уточни, че това не означава непременно повреда в превозното средство - нещо, което ще стане ясно след експертизите.Цацаров посочи още, че ще бъде проверено и защо фирмата не е уведомила автомобилната администрация за превоза на туристи.Третата версия на разследването е състоянието на пътната настилка, за което прокуратурата и регионалното министерство са установили проблеми.По време на пресконференцията регионалният министър Николай Нанков поясни, че по въпросното трасе е имало концентрация на ПТП-та.„През 2017 г., в края, колегите от полицията сигнализират за повишена честота на ПТП-та. От март до юли фирмата изпълнител на обекта е уведомявана пет пъти за проблеми с трасето\", посочи Нанков.Той уточни, че там е установено лошо сцепление на асфалта и от АПИ са изискали незабавно стартиране на ремонтни дейности.„Такъв ремонт не е стартирал въпреки указания срок той да приключи до 15 август тази година. Колегите от АПИ не само веднъж, а цели пет пъти - два пъти през март, два пъти през юни и веднъж през юли, са указали конкретните действия, които е трябвало да бъдат предприети\", посочи Нанков.„От документите, с които разполагаме, въпросното ограничение от 40 км/ч. е било поставено в резултат на констатираните нарушения на асфалта и в резултат на това, че АПИ е предприела действия, които са свързани с изисквания към изпълнителя да извърши ремонт\", посочи главният прокурор Цацаров.Той допълни, че особен интерес за разследването представлява договорът за изпълнение на пътя, приемането и паспортизацията му.На края главният прокурор посочи, че нито една от трите версии не изключва другите две. ", "date": "2018.08.26", "title": "Водач, превозвач, път – трите версии, които ще разследва прокуратурата"}
{"url": "http://www.cross.bg/sperma-velikobritaniya-stranata-1582441.html", "text": "/КРОСС/ Излизане на Великобритания от Европейския съюз без споразумение поражда опасност от недостиг на сперма за британските двойки с репродуктивни затруднения, тъй като вече няма да могат да се обръщат към европейските банки за сперма.Това е посочено в технически документ на правителството, изготвен с цел подготовка на населението за последиците от евентуален Брекзит без споразумение и цитиран от АФП. В документа се изтъква, че миналата година в страната са внесени около 3000 партиди сперма от Дания и 4000 от Съединените щати. В Лондон са доставени и около 500 яйцеклетки и ембриони от европейски страни.Ако преговорите между Лондон и Брюксел се провалят, европейското законодателство по въпросите на кръвта, тъканите и човешките клетки вече няма да се прилага за Великобритания, изтъкна правителството. В резултат на това британските банки за сперма ще трябва да сключват нови договори със съответни инстанции.Министерството на здравеопазването подчерта, че компаниите, разполагащи с лиценз, ще могат да прибягват до внос от трети страни. Това обаче не внесе особено успокоение в страната, където даренията на сперма драстично са намалели откакто със закон от 2005 г. дарителите изгубиха правото на анонимност. ", "date": "2018.08.26", "title": "Във Великобритания закъсват за сперма заради Брекзит "}
{"url": "http://www.cross.bg/pregled-prokyror-avtobysut-1582446.html", "text": "/КРОСС/ В Министерски съвет се проведе извънредна среща на институциите във връзка с жестоката катастрофа край Своге, при която загинаха 16 души, а над 20 бяха ранени. На нея, под ръководството на премиера Бойко Борисов, бяха обсъдени действията на държавата във връзка с инцидента, както и по-сериозни мерки срещу войната по пътищата.Снощи, след като посети ранените при инцидента, настанени в \"Пирогов\", президентът Румен Радев призова правителството да предприеме дълбоки и адекватни мерки, за да се намалят жертвите.На извънредната среща присъстваха министърът на транспорта Ивайло Московски, регионалният министър Николай Нанков и здравният министър Кирил Ананиев, главният прокурор Сотир Цацаров, директорът на Националната следствена служба Борислав Сарафов, изпълнителният директор на \"Автомобилна администрация\" Бойко Рановски и други.След приключване на заседанието започна брифинг за медиите, на който бяха изнесени смущаващи факти. Водачът на автобуса има 2 акта и 7 фиша за превишена скорост, за това, че не е носил книжка, както и за шофиране без колан. Не е хващан да шофира след употреба на алкохол. Иначе книжката на водача е още от 1977 година и той има дълъг опит.По данни от тахографската шайба, експерти са установили, че към момента на катастрофата автобусът се е движел със скорост 53 км в час, при действащо ограничение, обозначено със знак - за не по-повече от 40 км в час. В момента шофьорът е в болница, уточни Цацаров. Прокурори ще преценят какви обвинения ще му бъдат повдигнати, засега няма данни той да е отклонил по някакъв начин вниманието си непосредствено преди катастрофата.Транспортният министър съобщи, че на 5 август техническият преглед на автобуса е изтекъл. Според действащото законодателство автобуси над 10 години минават на преглед на всеки шест месеца. Тоест след датата 5 август, автобусът вече е бил в нарушение, поясни Московски.Рейсът е марка \"Ман\", 37-местен, въведен е в експлоатация през август 2001 година. Главният прокурор подчерта, че превозвачът, който има общо 6 автобуса, не е уведомил \"Автомобилна администрация\" за курса на случаен превоз, според регламента, каза още главният прокурор.Той уточни, че шефът на полицията в Своге е подавал няколко сигнала, че в този участък стават много катастрофи и че той трябва да се обезопаси, тъй като заради лошото сцепление по асфалта водачите губят управление на автомобилите.На този етап е много трудно да се направи обосновано предположение каква е причината за катастрофата, но се работи по три основни версии - действията на фирмата-превозвач, която през април е била проверена и тогава не са констатирани проблеми, вина на шофьора и състоянието на пътната настилка, уточни главният прокурор. Той подчерта, че например може да се окаже, че макар автобусът да не е минал технически преглед, е бил изправен.Ще се търсят данни за подвеждане на отговорност и на други лица, не само на шофьора, заключи Цацаров.  ", "date": "2018.08.26", "title": " След извънредна среща в МС: Шофьорът - с 2 акта и 7 фиша, автобусът - без технически преглед"}
{"url": "http://www.cross.bg/kraii-pamet-svoge-1582442.html", "text": "/КРОСС/ 27 август, понеделник, ще бъде ден на национален траур в памет на жертвите от тежката катастрофа край Своге, съобщиха от правителството.Правителството изказва своите съболезнования на близките на загиналите.В тяхна памет националните флагове на всички държавни институции ще бъдат свалени наполовина.Тържествената част от военния церемониал, с който в Габрово тази вечер се отбелязват 141 години от епичните августовски боеве на Шипка от времето на Руско-турската Освободителна война, е отменена заради трагедията край Своге.БНР също отлага насрочения за неделя концерт на американската легенда Лидия Лънч, организиран от радиофестивала \"Аларма Пънк Джаз\". Музикалното събитие ще се състои във вторник, 28 август, от 21.30 ч. в Първо студио на националното радио. Билетите ще важат без презаверка. ", "date": "2018.08.26", "title": "27 август ще бъде ден на национален траур в памет на жертвите от тежката катастрофа край Своге"}
{"url": "http://www.cross.bg/katastrofa-defile-kresnenskoto-1582440.html", "text": "/КРОСС/ Катастрофа е станала на пътя през Кресненското дефиле в посока София след изхода на град Кресна. На място има екип на полиция, съобщава „Фокус\".Образувала се е колона от автомобили от около 2 км.", "date": "2018.08.26", "title": "Катастрофа в Кресненското дефиле "}
{"url": "http://www.cross.bg/voennoslyzheshti-ruchna-granata-1582437.html", "text": "/КРОСС/ Военнослужещи от Сухопътните войски извлякоха и транспортираха за унищожаване невзривен боеприпас в старозагорското село Малка Верея, съобщиха от Министерството на отбраната.При почистване на сграда в необитаем имот, собственикът на имота е намерил силно корозирала ръчна граната без видима маркировка. Под ръководството на командира на модула капитан Росен Росанов, боеприпасът е извлечен и транспортиран за последващо унищожаване.Модулното формирование за неутрализиране на невзривени боеприпаси е задействано след подаден сигнал от МВР.Снимка: Министерство на отбраната ", "date": "2018.08.26", "title": "Военнослужещи унищожиха невзривена ръчна граната "}
{"url": "http://www.cross.bg/kostnata-plutnost-zabolyavaniya-1582439.html", "text": "/КРОСС/ В Северна България вече има две болници, които измерват костната плътност с помощта на модерен скенер и прецизен софтуер. Най-скоро въведен е софтуера в горнооряховската болница, информира Дарик радио.Към компютърния томограф в Отделението по образна диагностика в МБАЛ „Свети Иван Рилски\" - Горна оряховица, е инсталиран модерен софтуер за остеоденситометрия. Остеоденситометрия е медицинския термин за измерване на костната плътност. Така всеки, който се е подложил на изследване на костната плътност, ще може да разчита на прецизни резултати.„Този метод дава далеч по-бързи и точни резултати. Облъчването при него е също много малко - колкото при обикновена рентгенова снимка\", коментира д-р Галя Дачева, началник на отделението.Седмица преди да бъде инсталиран софтуера, лекарите са били обучени как да си служат с него. Откакто е пуснат в действие (преди около 4 дни) са се прегледали повече от 15 човека. Отделно има и много записани, които чакат своя ред.Доктор Дачева обясни, че всеки, който е преминал изследването ще получи резултатите на диск или на хартиен носител. За да се проследява състоянието на всеки един пациент ще бъде създадена и картотека, в която ще се пазят резултатите от предишни изследвания.Факт е, че има нужда от точно изследване на костната плътност, тъй като остеопорозата е третото по разпространение смъртоносно заболяване в света. Първите две места са за заболявания, свързани със сърцето и кръвоносните съдове, артерии и т.н. (в това число и високото кръвно), както и онкологичните заболявания. Нищо чудно след време остеопорозата да се предвижи напред, и да заеме едно от челните места. Това ще се случи, заради застаряването на населението и увеличената продължителност на живота.Разходите за лечение на това заболяване са огромниЗатова превенцията на остеопорозата е от значение, както и навременното „хващане\" на болестта.Тихата епидемия, както наричат остеопорозата, ще лиши от мобилност много хора в следващите няколко десетилетия. И не само това - тя ще бъде и причина за тяхната смърт, ако не се открие навреме, не се лекува, или не се изпълнява превенция.Възрастните хора са най-застрашени. С напредването на възрастта, и с появата на остеопорозата, костите изтъняват и започват да се чупят. Най-често, в случай на травма, се чупи шийката на бедрената кост. Пострадалите не могат да се движат, залежават се и по този начин се развиват, свързани със залежаването, неприятни заболявания.Повече от 80% от случаите на пациенти с остеопороза, и последвало залежаване, загиват. Рисковите фактори за промени в костната плътност са най- вече: старческата възраст и състоянието след менопауза. Остеопорозата е заплаха и за хора с определени ендокринни заболявания. Такива са диабет, Базедова болест, левкози, хронични чернодробни и бъбречни заболявания, ревматоиден артрит. Някои медикаменти също променят костната плътност. Продължителното лечение с кортикостероиди и тиреоидни хормони трявба да бъде съпроводено с редовно изследване на костната плътност. Определено значение, и при това заболяване, играе наследствеността. От остеопороза са заплашени най-вече жени с грацилно телосложение с фина костна структура. ", "date": "2018.08.26", "title": "Модерен софтуер за измерване на костната плътност инсталираха в горнооряховската болница"}
{"url": "http://www.cross.bg/mantinelite-putya-tzatzarov-1582443.html", "text": "/КРОСС/ Ще бъдат извършени екпертизи на пътната настилка и мантинелите, където стана тежката катастрофа с автобус, отнела живота на 16 души. Проверката се извършва по разпореждане на главния прокурор Сотир Цацаров, предават БГНЕС.Заради взимането на проби от асфалта на място, се ограничава движението на път II-16 София - Мездра и в двете посоки, съобщиха  от Агенция „Пътна инфраструктура\". Обходеният маршрут е Мездра - Своге - Искрец - Костинброд - София.Проверки ще бъдат направени и на мантинелите край пътя, които не можаха да спрат автобуса. Днес превозното средство не беше изтеглено от пропастта. Ремонт на пътя е направен през 2016 година.", "date": "2018.08.26", "title": "Цацаров назначи експертизи на асфалта и мантинелите след инцидента край Своге"}
{"url": "http://www.cross.bg/medal-otzenka-kazan-1582438.html", "text": "/КРОСС/ Националният ансамбъл по художествена гимнастика спечели сребърен медал за съчетанието си с 5 обръча на световната купа в Казан, Русия. Момичетата на треньора Весела Димитрова получиха оценка от 22,600, след като допуснаха грешка при едно от хващанията. Това ги нареди след домакините, които бяха оценени с 23,100. На трето място са италианките, които имат оценка 22,000.Това е втори медал за ансамбъла от Световната купа в Казан - последната проверка за националните отбори преди световното първенство в София през септември. Вчера (26 август) те се наредиха на трето място в многобоя.Боряна Калейн пък донесе медал при индивидуалните представителки. Тя спечели бронзов медал за композицията си с обръч и получи оценка 19,550. Катрин Тасева остана четвърта на този уред с оценка 19,500.В надпреварата с топка Тасева отново е четвърта (19,500), а Калейн е шеста (18,000).До края на деня предстоят финалите на бухалки и лента за индивидуалистките, както и топки и въжета за ансамблите. Във всички надпревари България има представителки. ", "date": "2018.08.26", "title": "Петте обръча донесоха сребро на ансамбъла в Казан"}
{"url": "http://www.cross.bg/dyshi-sustoyanie-tezhko-1582444.html", "text": "/КРОСС/ Общо 21 са ранените, 6 от които сериозно, вследствие на жестоката катастрофа с автобус крй Своге, при която загинаха 16 души. Това обяви министърът на здравеопазването Кирил Ананиев преди извънредната среща в Министерски съвет във връзка именно с тежкия инцидент, станал на пътя в Искърското дефиле.\"По последни данни 21 души са сериозно пострадали. Най-тежки са четирима души в \"Пирогов\", от които двама в особено тежко, в \"Света Анна\" има една жена, която е в много тежко положение и във Военномедицинска академия има двама души, от които мъжът на 30 години е в по-тежко състояние. И този, който е в \"Царица Йоанна\", той е с охлузвания - в съзнание\", обяви Ананиев и потвърди, че има загинало дете на 13 години.Бройката на тези в сериозно състояние обаче може и да се окаже с един повече. Малко по-рано днес, зам.-изпълнителния директор на \"Пирогов\" Николай Габровски обяви, че в тежко състояние в болницата всъщност са 5 души.", "date": "2018.08.26", "title": "Кирил Ананиев: 6 души са в тежко състояние след катастрофата край Своге "}
{"url": "http://www.cross.bg/kaloyan-putya-pargov-1582445.html", "text": "/КРОСС/ Поднасям моите дълбоки и искрени съболезнования към семействата и близките на загиналите в адската катастрофа край Своге в късния следобед в събота и пожелавам бързо и пълно възстановяване на пострадалите. Това заяви лидерът на БСП - София и председател на групата на социалистите в Столичния общински съвет Калоян Паргов по повод трагедията на пътя в Искърското дефиле, в която загинаха 16 души, а други 18 бяха ранени.\"След такъв ужас е много трудно да се говори. Трагедията е огромна! Светла да е паметта на загиналите, каза Калоян Паргов. - За съжаление, войната по пътищата продължава да взима жертви. Толкова много смърт в катастрофи в България показва, че нещо в държавата ни не е наред. Сега силно се надявам съответните органи да предприемат адекватни и много сериозни мерки както за установяване на реалните причини за катастрофата край Своге, така и за предотвратяване на следващи подобни адски инциденти на пътя. Дано да бъдат разследвани справедливо всички възможни причини за случилото се в Искърското дефиле, да бъдат установени виновниците и те да понесат съответната отговорност с цялата строгост на закона. Нека всички на пътя да бъдем отговорни към задълженията си, към хората около нас, към себе си и съвестта си - от управляващите, които взимат решенията за поддръжка на пътната инфраструктура, през изпълнителите на ремонтите, през органите за контрол на движението до самите шофьори!\". ", "date": "2018.08.26", "title": "Калоян Паргов: Толкова много смърт в катастрофи показва, че нещо в държавата ни не е наред"}
{"url": "http://www.cross.bg/zadurzhan-detza-ramkite-1582425.html", "text": "/КРОСС/ Трима мъже са задържани заради онлайн сексуална експлоатация на деца. Акцията е на отдел \"Киберпрестъпност\" в ГДБОП и колегите им от Плевен, Габрово и Велико Търново, информира пресцентърът на МВР. В рамките на проведеното разследване на 22 август е задържан 20-годишен от с. Черковица.Установено е, че използвайки програма за мобилни устройства, в група, включваща потребители от цял свят, той е споделял файлове, съдържащи брутални сцени на сексуално насилие на деца. За да обменят своите \"колекции\", въпросните потребители са използвали кратки текстови съобщения, вкл. т.нар. \"кодови думи\" и посочвали линкове в акаунтите си в Dropbox.Ден по-късно друг негов \"колега по интереси\" - 43-годишен мъж на Севлиево, също попадна в полицейския арест в рамките на проведените оперативни действия.В хода на операцията е задържан и 39-годишен рецидивист, също от Севлиево. Мъжът е с множество криминални регистрации - за изнасилване през 2005 г. и за извършени две блудства с малолетно през 2007 г. и 2008 г. Според събраните данни, използвайки ресурсите на социалната мрежа \"Фейсбук\", той е установил целенасочени контакти с над 300 момичета на възраст 12 и 13 години, като ги склонявал в реално време да проследяват пред камера извратените му сексуални желания. Той е задържан за 72 часа като прокуратурата ще иска постоянния му арест от съда. ", "date": "2018.08.26", "title": " Трима мъже са задържани заради сексуална експлоатация на деца онлайн"}
{"url": "http://www.cross.bg/migranti-salvini-korab-1582427.html", "text": "/КРОСС/ Италианският вицепремиер и вътрешен министър Матео Салвини е разследван от прокуратурата. Причина стана случая със спасените в морето мигранти, на които миналата седмица не беше позволено да стъпят на италианска територия, докато страната не получи уверение от ЕС, че те ще бъдат преразпределени в други държави. Това съобщи снощи италианската национална телевизия, а самият Салвини потвърди новината, предаде Асошиейтед прес.Министърът написа в \"Туитър\", че един сицилиански прокурор е поискал да узнае неговите лични данни и че \"ако той иска да ме разпитва или даже да ме арестува, защото браня границите и сигурността на своята страна, то аз ще съм горд\".\"Да бъдеш разследван за защита на правата на италианците е срам\", каза още той, цитиран от Ройтерс. По данни на агенцията Салвини се разследва по обвинения в незаконно задържане и злоупотреба с власт.Той съобщи, че скоро ще позволи на близо 140-те останали мигранти да слязат на сушата. Те от дни пребивават на кораб от италианската брегова охрана. Министърът добави, че освен двайсетимата мигранти, които Албания се съгласи да приеме, останалите ще бъдат приютени от италиански епископи. На няколко десетки от спасените 190 мигранти вече бе позволено да стъпят на сицилианска земя.Натовареният с африканци кораб \"Дичоти\", който акостира на сицилийското пристанище Катания, стана повод за събиране на минисреща на върха в Брюксел преди дни, на която отново не бе намерено разрешение на мигрантската криза и натиска, на който са подложени Италия и Испания. Рим дори заплаши, че няма да прави вноски в бюджета на ЕС. ", "date": "2018.08.26", "title": "Италианската прокуратура разследва Матео Салвини заради недопуснатите мигранти"}
{"url": "http://www.cross.bg/iziskvaniya-pozharnikari-dluzhnosti-1582426.html", "text": "/КРОСС/ МВР търси 250 пожарникари. Срокът за подаване на документи в 21 регионални дирекции на пожарната изтича на 31-ви август. За пожарните служби в останалите седем области - Габрово, Плевен, Пловдив, Силистра, Смолян и Търговище, крайният срок е 10-и септември.Обявеният конкурс е за 250 свободни длъжности за пожарникари, шофьори на пожарни коли, спасители и водолази в службите в цялата страна.Общите изисквания към кандидатите са да притежават само българско гражданство, да не са осъждани за умишлени престъпления, да отговарят на изискванията за физическа и психологична годност. За различните длъжности освен общи има и специфични изисквания.Всички заповеди за обявените конкурси по области, бройките, както и пълният набор от изисквания са публикувани на сайта на МВР. ", "date": "2018.08.26", "title": " МВР търси 250 пожарникари"}
{"url": "http://www.cross.bg/initziali-zhena-travma-1582424.html", "text": "/КРОСС/ Министерството на здравеопазването разпространи справка с броя и инициалите на ранените при вчерашната катастрофа край Своге, както и кратка информация за състоянието им. Загиналите са 16, но досега няма официално съобщение кои са и откъде са. Според кмета на Световрачене сред жертвите е 13-годишно дете. Няма информация и затова колко общо са пътувалите в автобуса и има ли хора без тежки наранявания.Ето данните на Министерството на здравеопазването към 11.30 ч.По последна информация шестнадесет души са загинали след тежката автобусна катастрофа на 25 август в района на разклона за с.Лесковдол, на пътя София-Своге.Транспортирани до лечебните заведения УМБАЛ \"Св. Анна София\", УМБАЛСМ \"Н. И. Пирогов\", ВМА, УМБАЛ \"Царица Йоанна - ИСУЛ\" и ФСМП Своге са 21 пострадали.Състоянието на ранените, по информация на лечебните заведения, към 10 часа днес, 26 август, е: - осем пострадали са транспортирани към лечебното заведение. Един е починал по време на транспорт. Втори починал при приема в болницата поради състояние, несъвместимо с живота.Състоянието на хоспитализираните пациенти е, както следва:64-годишна жена с инициали С.П. - с тежка гръдна гръдна травма, интубирана, на изкуствена белодробна вентилация.72-годишна жена с инициали М.Г. - с тежка гръдна травма, тежка фрактура на гръбначен стълб, интубирана, на изкуствена белодробна вентилация.74-годишна жена с инициали К.Т - с тежка гръдна травма, черепно-мозъчна травма, интубирана, на изкуствена белодробна вентилация.60-годишна жена с инициали С.К. - с гръдна травма с фрактури на ребра, фрактура на гръбначен стълб, фрактура на крайници.71-годишна жена с инициали Д.Д - с тежка фрактура на долни крайници и таз.52-годишна жена с инициали С.Г. с черепно-мозъчна и лицево-челюстна травма. - София - шестима пострадали, от които пет жени и един мъж:66-годишна жена с инициали Л.Ф. - хоспитализирана в Хирургична клиника без опасност за живота. Пациентката е в съзнание.62-годишна жена с инициали З.Х. - на апаратна вентилация, в тежко състояния, след операция.57-годишна жена с инициали В.П - в стабилно състояние без опасност за живота. Пациентката е в съзнание.52-годишна жена с инициали Б.А. - с комоцио, в стабилно състояние без опасност за живота.65-годишна жена с инициали Е. Б. - в стабилно състояние, в съзнание, без опасност за живота.61-годишен мъж с инициали Л.Х. - в съзнание, в стабилно състояние. - двама пострадали:62-годишна жена с инициали С.М. - в стабилно състояние, с множество контузии, без фрактури. Пациентката е контактна.30-годишен мъж с инициали С.В. - в тежко, но стабилно състояние с черепно-мозъчна травма, гръдна и шийна травма, фрактура на рамо и на лумбални прешлени Пациентът е контактен и е настанен в реанимация.- един пострадал :59-годишен мъж с инициали Г.Г - с множество охлузвания и рани в областта на тялото и главата, с комоцио. Пациентът е в съзнание и остава в лечебното заведение за активно наблюдение.Екипите на филиала за спешна помощ в Своге, заедно с дежурните от МБАЛ Своге, са оказали помощ на десетима пострадали при инцидента пътници. На мястото на катастрофата се е отзовала и линейката на общинската болница в Своге. След обработване всички пациенти са транспортирани до болниците в София.Министърът на здравеопазването Кирил Ананиев изказва благодарност към екипите на центровете за спешна медицинска помощ в София, Враца и Монтана, и на лечебните заведения за навременно оказаната медицинска помощ и за проявения професионализъм. В лечебните заведения през нощта работиха дневните и нощните смени. Отзоваваха се и медици, които не са дежурни. Бяха разкрити и допълнителни реанимационни легла.Кирил Ананиев съобщи, че Националният център по трансфузионна хематология разполага с достатъчни количества кръв от всички кръвни групи. Създадена е необходимата организация и екипи за кръводаряване са в готовност да обслужат всички желаещи да дарят кръв.Министерството на вътрешните работи е отворило , на която близки на пострадалите могат да получат повече информация -  ", "date": "2018.08.26", "title": "Здравното министерство пусна справка с инициалите на ранените"}
{"url": "http://www.cross.bg/zaginalite-kraii-svoge-1582428.html", "text": "/КРОСС/ С минута мълчание ще започнат всички срещи от Първа и Втора професионални лиги, които се играят днес (26 август) и в понеделник (27 август).По този начин ще бъде почетена паметта на хората, загинали след тежката катастрофа с автобус край Своге. 16 от пътниците починаха, а други 27 пострадаха, след като рейсът, с който се връщаха от екскурзия, излезе от пътното платно. Обстоятелствата около трагедията все още се изясняват.В официално съобщение на своя сайт от Българския футболен съюз изразиха съболезнования на семействата и на близките на загиналите.\"С минута мълчание ще започнат всички мачове под егидата на Българския футболен съюз на 26 август, неделя, и на 27 август, понеделник, в памет на жертвите от тежкия пътен инцидент с автобус край град Своге в събота.Ръководството на БФС и клубовете-членове на БФс изразяват своите искрени съболезнования на семействата и близките на загиналите в катастрофата, която помрачи съботната вечер на България. Бог да прости загиналите и да помага на техните близки да преодолеят ужасната болка от загубата!\", пише в краткото съобщение. ", "date": "2018.08.26", "title": "Минута мълчание за жертвите край Своге преди футболните мачове"}
{"url": "http://www.cross.bg/kycheto-stopanina-samo-1582429.html", "text": "/КРОСС/ На 26-ти август отбелязваме Световен ден на кучето. Празникът е отбелязан за първи път през 2004 г., на днешната дата, а предложението за него е дошло от американска почитателка на домашни любимци Колин Пейдж.По случай Деня на кучето в много страни се организират различни инициативи за малки и големи, чиято цел е да насърчат хората да бъдат грижовни не само към собствените си кучета, но и към бездомните.Множеството изследвания са показали, че кучетата са прекрасни терапевти и тяхното присъствие е способно да извади хора от състояние на много тежка депресия.Те са интелигентни и възприемчиви същества, които бързо се привързват към стопанина си, и са готови да го следват навсякъде. Четириногите помагат на незрящи хора, намират загубили се туристи в планината и търсят наркотици в тайници. Те се проявяват и като дясната ръка на ловците.Кучетата са единствените животни, освен човека, които могат да разпознават емоциите. Достатъчно им е само за секунда да ви погледнат и веднага разберат дали се радвате, дали тъжите или сте ядосани. Те даже са способни да съчувстват на хората, изпитвайки същите емоции като стопанина си. ", "date": "2018.08.26", "title": "Днес е Световният ден на кучето"}
{"url": "http://www.cross.bg/bezopasnost-razsledvane-milchev-1582432.html", "text": "/КРОСС/ Независимо разследване на причините за катастрофата в Своге ще направи работна група на „Института за пътна безопасност\" заяви за Дарик Богдан Милчев, който е член на Управителния съвет на организацията. Ден преди инцидента институтът разпространи становище за лошото състояние и дефектите по пътя София-Своге-Мездра. Радикално трябва да се промени начинът на управление на пътната безопасност в България, каза още Милчев и добави, че в телефонен разговор е получил уверения от премиера, че днес ще се вземат такива решения.\"Експерти от Института за пътна безопасност днес сформираме работна група, начело с Диана Русинова - брилянтен експерт, и ще извършим собствено разследване и обследване на причините за катастрофата. Но не искайте на другия ден ние да кажем каква е причината за самото произшествие. Що се касае до пътя, той е в опасно състояние, по него има камъни, дървета, храсти, оградни и предпазни съоръжения са счупени и липсващи, асфалтовата настилка е изронена на места. Всичко това ние сме заснели и документирали и сме уведомили министъра на регионалното развитие\", каза Милчев.По думите му такива проблеми има в цялата ни страна: \"Затова е необходим сериозен експертен орган, който да направи преглед не само върху пътя, а върху цялата система за управление. Имаме огромни проблеми в образованието, в обучението... Имаме проблеми във всички аспекти на пътната безопасност. Ако пипнем само едно, няма да се получи. Трябва да се пипне отвсякъде! В момента няма такава институция, която да промени целия този модел. Моделът на споделената отговорност - 11 институции и всяка да отговаря, но нито една да не носи общата отговорност - не работи. Необходимо е експертно управление и когато има сериозни кризи като тази проблемите да се дискутират, да се показват от държавните експерти, а не от политически лица, които ги замазват. Трябва да се създаде, както в Европа, експертен орган, който носи общата отговорност, да стои най-отгоре и да бъде пряко подчинен на Министерски съвет и да изготви първо устойчиво законодателство\". ", "date": "2018.08.26", "title": "„Институтът за пътна безопасност“ прави собствено разследване "}
{"url": "http://www.cross.bg/dyshi-avtobys-kraii-1582433.html", "text": "/КРОСС/ Статистиката показва, че за последните 10 години при 6 автобусни катасрофи са загинали 65 души. Най-тежкият инцидент до вчера беше на 29 май 2009 г. Тогава технически неизправен автобус излиза от пътя и помита пешеходци, докато се спуска от връх Бакаджик край Ямбол. Загиват 16 души, а други 20 са ранени.8 души губят живота си на 15 юни 2011 г., след като автобус се блъска в мантинела, преобръща се и се запалва на магистрала \"Тракия\" край Карлово.На 17 ноември миналата година 9 души загиват, а 17 са ранени, след като автобус се удря челно в камион край ловешкото с. Микре. Пътниците са слепи, а шофьорът на автобуса навлязъл в насрещното. На 13 април пък 6 души загинаха, а 26 бяха ранени, след като автобус беше бутнат от кола на магистрала \"Тракия'' и се обърна в канавката. Зад волана на лекия автомобил беше Цвета Таскова, която прекара 2 седмици в ареста. ", "date": "2018.08.26", "title": "Статистика: 65 са загинали при автобусни катастрофи за последните 10 години "}
{"url": "http://www.cross.bg/petkov-shampionat-sevlievo-1582431.html", "text": "/КРОСС/ Румен Петков откри кръг от Световния шампионат по мотокрос, който се проведе на мотополигон „Горна Росица\" до Севлиево. Състезанието се завърна на българска земя след четиригодишно отсъствие. В него участваха 120 състезатели от 30 държави, като 60 журналисти от цял свят бяха акредитирани за отразяването му. Надпреварата се проведе пред повече от 30 000 зрители, а телевизионното предаване бе излъчено в над 70 държави. Румен Петков и Волфганг Сръб  -президент на ФИМ Европа, са изразили благодарност към министър-председателя на Република България за съдействието му по организацията на състезанието, към което бе направен опит за провокация чрез спиране на водоподавенето към мотополигона. Ситуацията временно създаде риск за подготовката на повече от 2 000 състезатели, мениджъри, механици и персонал. Проблемът е разрешен след разговор между Петков и Борисов,  проведен рано сутринта на днешния ден. „Направихме всичко възможно кръгът от Световния шампионат по мотокрос в Севлиево да бъде на едно много високо ниво, за което се надявам България да получи заслужена висока оценка\", посочи Румен Петков. Той припомни, че трасето край Севлиево нееднократно е оценявано, като най -доброто в света.", "date": "2018.08.26", "title": "Румен Петков откри кръг от Световния шампионат по мотокрос"}
{"url": "http://www.cross.bg/grazhdanite-suvetnik-makedoniya-1582430.html", "text": "/КРОСС/ Близо 600 подписа срещу травеститите и хамалите на бул. \"Христо Ботев\" и площад \"Македония\" в София събра общинският съветник от БСП Николай Николов за 4 дни. Той стартира инициативата във вторник, 21-и август, и събира подписи на граждани всеки ден до петък, 24-и август, по около четири часа на ден - по два сутрин и следобед. Кампанията ще продължи и през идната седмица, но от вторник до петък в часовете от 10,00 до 13,00 и от 16,00 до 18,00 часа на площад \"Македония\" на тротоара пред входа на АПИ.\"Пропускаме понеделник, тъй като официално беше обявен за ден на национален траур заради адската катастрофа край Своге, в която загинаха 16 души. Бих искал да поднеса дълбоки съболезнования на семействата и близките на жертвите и да пожелая бързо възстановяване на пострадалите\", коментира Николай Николов.Според него, основният извод от 4-дневното събиране на подписи е, че търпението на гражданите вече се е изчерпало и те са готови сами да се борят за сигурността си там, където живеят. \"Имаше хора, които не само, че се подписваха срещу травеститите и хамалите, но взимаха листове, за да събират от съседите си, които нямат възможност да дойдат до нас, за да ни подкрепят, коментира той. - Истината е, че за тези 4 дни стана категорично ясно едно - в центъра на града ни цари абсолютно беззаконие. И докато управляващите се хвалят с ремонтите на ремонтите в центъра и с красотата на \"нова София\", гражданите се чувстват абсолютно изоставени и незащитени от градската управа. Хората, които идваха да се подписват се радваха, че най-накрая някой се е сетил и за техния проблем и прави някакви опити да го разреши\".За четирите дни в срещи и разговори с граждани Николай Николов е събрал информация за дузина други проблеми в района. \"Тази инициатива се оказа много полезна, тъй като очевидно хората имат големи проблеми, а няма към кого да се обърнат. Или отговорните институции, към които се обръщат, по никакъв начин не реагират. И гражданите напълно са загубили доверие в тези институции, коментира още общинският съветник от БСП. - Сред най-големите проблеми на гражданите в района са шумът от трамваите и разтрисането на сградите при преминаването им. Много се оплакваха от \"зелената зона\" по бул. \"Македония\" между площад \"Руски паметник\" и площад \"Македония\". В този район местата за паркиране покрай трамвайната линия са насипани с пясък. При паркирането колите вдигат много прах и хората, които живеят в кооперациите наоколо, са затворници в домовете си, защото не могат да си отворят прозорците. Много оплаквания имаше от самонастанили се клошари и бездомници по входовете на кооперациите и абсолютната невъзможност на отговорните институции да се справят с този проблем. С мен се свърза собственикът на винарната на ул. \"Позитано\" №11А, в която преди няколко месеца избухна пожар. Помоли ме за помощ, тъй като не може да изгони от имота си самонастанил се човек с психически проблем, а опитите му да разреши проблема с помощта на институциите са абсолютно напразни. Подобен проблем има и в две сгради до хотел \"Родина\", където също са се самонастанили хора. Има още много неуредици, за които гражданите споделят, и аз ги записвам с цел да опитам да помогна в качеството си на общински съветник. Истината е, че за 4 дни видяхме истинското лице на столицата ни. Повърхностно центърът е лъскав, но животът на хората е много далеч от желания от всички ни европейски стандарт. А говорим за район в центъра на София. Представете си какво е положението в крайните квартали\". ", "date": "2018.08.26", "title": "600 подписа срещу травеститите и хамалите събра съветник от БСП само за 4 дни"}
{"url": "http://www.cross.bg/suobshti-raneni-razlyulya-1582412.html", "text": "/КРОСС/ Силно земетресение разлюля тази нощ Багдад, като порази и граничен район с Иран, съобщиха иракски медии, цитирани от Ройтерс. Броят на пострадалите е 241 души, съобщават местните медии. Загиналите са най-малко двама.Геологическата служба на Съединените американски щати съобщи, че земетресението е било с магнитуд 6 или 6,1 по скалата на Рихтер, а епицентър е бил на дълбочина 8,3 км и на разстояние 87,8 км северозападно от град Керманшах, който е обитаван от около 621 хил. души.Мохамад Реза Амириан от местната организация на Червения полумесец твърди, че са усетени най-малко 21 вторични труса. Според него е възможно да възникнат проблеми с достъпа до питейна вода, тъй като водопроводните мрежи в редица населени места са повредени. Засега не е създадена необходимата организация за раздаване на храна и палатки.Губернаторът на провинция Керманшах Хушанг Базванд съобщи за медиите, че в някои села в района е прекъснато електричеството, но като цяло ситуацията е под контрол и не е искано съдействие от съседни провинции.С настъпването на утрото сведенията за броя на пострадалите постоянно се променят. По-рано иранската телевизия „Прес ТВ\" съобщи за 140 ранени, а преди това информацията беше за един загинал и 58 ранени, съобщава АФП.", "date": "2018.08.26", "title": "Силно земетресение разлюля Иран, двама загинали и стотици ранени "}
{"url": "http://www.cross.bg/zadurzhan-razgrad-chasa-1582415.html", "text": "/КРОСС/ 46-годишен мъж от Разград е задържан за поредица палежи в района на ж.к. \"Орел\", съобщиха от ОД на МВР.Сигналът за пожара е подаден около 23.15 часа на 25 август. В близост до блоковете 17, 19, 20 и 22 били запалени 7 метални контейнера за смет.В хода на предприетите бързи издирвателни действия е установен извършителят на деянието - С.Я. от Разград. Задържан е за срок от 24 часа в Районното управление. ", "date": "2018.08.26", "title": "Задържан е разградчанин, извършил серия от палежи в града "}
{"url": "http://www.cross.bg/akaynti-google-svurzani-1582417.html", "text": "/КРОСС/ Google блокира десетки акаунти в платформата си за видеосподеляне YouTube, които са били свързани с Иран. Те са използвани от иранската държавна радиотелевизионна компания за разпространение на дезинформация онлайн, уточниха от Google.Съвместно с фирма за киберсигурност търсачката установила, че въпросните акаунти са част от кампания за политическо влияние, започнала през януари миналата година.Вчера Facebook и Twitter също обявиха, че са премахнали стотици профили, свързани с предполагаема иранска пропагандна операция.   ", "date": "2018.08.26", "title": "Google блокира десетки акаунти в YouTube заради онлайн дезинформация  "}
{"url": "http://www.cross.bg/subaru-dizelovi-dvigateli-1582418.html", "text": "/КРОСС/ Автомобилите с дизелови двигатели все още се радват на стабилно търсене в Европа и по света, но новите екологични норми WLTP карат някои производители постепенно за се откажат от модели с по-тежко гориво. Поредният такъв е Subaru, който прекрати продажбите на дизелови версии на два свои модела във Великобритания.Явно 2,0-литровият дизелов агрегат, поставян на моделите Forester и Outback, не е успял да покрият изискванията, които влизат в сила от 1 септември. Затова Subaru спира продажбите на версиите с този мотор, като на първо време тази мярка ще засегне само пазара на Острова.Местният представител на японската компания вече обяви, че Subaru Forester ще се предлага единствено с бензинови двигатели с обем 2,0 литра - атмосферен и с турбо. За модела Outback е достъпен само 2,5-литров атмосферен агрегат.По-рано други два японски производителя - Toyota и Nissan, също обявиха, че започват постепенно отказване от предлагането на дизелови двигатели в Европа. Въвеждането на новите екологични стандарти на свой ред се отрази и на редица европейския производители, които бяха принудени да спрат различни модификации на свои модели, тъй като те не покриват изискванията.  ", "date": "2018.08.26", "title": "Subaru по стъпките на Toyota и Nissan, отказва се поетапно от дизела  "}
{"url": "http://www.cross.bg/sustoyanie-lechenie-bolnitza-1582416.html", "text": "/КРОСС/ 8 пострадали бяха откарани вчера в „Пирогов\" след тежката катастрофа с автобус край Своге. Двама са починали, а шест души остават за лечение в института за спешна помощ.От шестимата останали за лечение в \"Пирогов\" четирима са в по-тежко състояние, съобщи тази сутрин проф. Николай Габровски от клиниката по неврохирургия. Те са доста възрастни и са със съчетани травми. Предвид тежестите на травмите динамиката на събитията може да бъде изключително голяма, допълни той.Институтът има всичко необходимо, но от кръв винаги има нужда, каза проф. Габровски.Той благодари на всички екипи на спешна помощ и на лекари, които не са били на смяна и дори са били в отпуск, но са се отзовали вчера.В болница „Света Анна\" също са настанени шестима души за лечение - два мъже и четири жени. Всички са в тежко състояние, в реанимация, но са стабилизирани.Във ВМА са двама пострадали - мъж и жена, също в тежко състояние, но стабилизирани.Шофьорът и собственик на транспортната фирма Григор Григоров е в болница ИСУЛ без опасност за живота. Очаква се днес той да бъде разпитан. ", "date": "2018.08.26", "title": "С опасност за живота за четирима от настанените в „Пирогов”"}
{"url": "http://www.cross.bg/povedenie-visner-gros-sustoyanie-1582419.html", "text": "/КРОСС/ Едно единствено уравнение, основано на законите на физиката, предлага нова гледна точка спрямо интелекта и дава стимул за нови идеи в различни сфери, от финансите до роботиката, пише Live Science.Александър Виснер-Грос, физик от Харвардския университет, разработва уравнение, което според него описва много аспекти от поведението на интелигентните същества, например употребата на инструменти.Интелигентното поведение произлиза от импулса за контролиране на бъдещите събития в заобикалящата среда, твърди накратко разработената от него теория.Става дума за математическа взаимовръзка, която може \"спонтанно да произведе невероятно сложни начини на поведение, свързани с човешката ‘познавателна ниша' -  включително употребата на инструменти и социалното взаимодействие -  в прости физични системи,\" пишат авторите на изследването в сп. Physical Review Letters.\"Това е провокативен труд,\" пише Саймън ДеДио, изследовател от института на Санта Фе, който изучава биологичните и социални системи. \"Не е обикновената точна наука.\"Виснер-Грос твърди, че изследването е \"много амбициозно\" и е вдъхновено от съвременното развитие в множество области на науката.В основата на изследването е термодинамиката - теорията за това как топлинната енергия в една система се променя с времето. Едно от основните понятия във физиката е ентропията - тенденцията с времето системите да се развиват към състояние на по-слаба организираност. Системата се стреми към термодинамичното равновесие - най-простото състояние, при което движението на частиците е хаотично. Вторият закон на термодинамиката гласи, че във всяка затворена система ентропията нараства, докато не достигне състояние на равновесие. Едно огледало може да се пръсне на много парчета, но купчината парчета няма да се подреди, за да образува огледало.Според новото изследване ентропията е директно свързана с интелигентното поведение.\"Това всъщност е опит да се опише интелектът като термодинамичен процес\", посочва Виснер-Грос.Учените разработват софтуерна машина, наречена Entropica, и й дават модели на ситуации, в които тя трябва да демонстрира поведение, наподобяващо това на интелигентните същества. Много от упражненията са направени по модела на тестовете за познавателни способности при животните.Например на машината се предлага ситуация, в която има един инструмент, за да извади друг предмет от контейнер; или количка, в която трябва да балансира пръчка. Управлявана само от принципите на термодинамиката, машината демонстрира поведение подобно на това, което биха направили хората или животните в същата ситуация - като в нито една от ситуациите не й е била зададена специфична цел.\"На практика тя сама определя каква е целта й, обяснява Виснер-Грос. \"Този изкуствен интелект не изисква точно определяне на цел -  за разлика от всеки друг.\"Интелигентното поведение на Entropica произтича от \"физичния процес при който стремежът е да бъдат задържани максимален брой различни бъдещи истории,\" твърди ученият.  Бъдещите истории представляват пълният набор възможности за бъдещо развитие, които са налични за една система в даден момент.Централно понятие в изследването е това, което физикът нарича \"каузални ентропийни сили\".Те мотивират интелигентното поведение. Например: при задачата с балансирането на пръчка в количка, ако пръчката падне, броят на оставащите бъдещи развития драстично намалява. Задържането й запазва всички бъдещи истории, които могат да се развият от това състояние - включително и тази, в която пръчката пада.\"Вселената съществува в настоящото състояние, което има в момента. Може да се развие в множество различни посоки. Аз предлагам тезата, че интелектът е процес, който се стреми да задържи бъдещите истории\", казва Виснер-Грос.Саймън ДеДио смята, че би било интересно изследването да се приложи към Wikipedia като система, за да се види дали тя демонстрира описаните начини на поведение. Според него работата на Виснер-Грос и колегите му \"изглежда автентичен и искрен опит да се преборят наистина големи въпроси.\"Виснер-Грос смята, че теорията му подкрепя тезата, свързваща произхода на интелекта с естествения подбор и Дарвиновата еволюция: че природните закони са достатъчни, за да бъде обяснен интелектът.\"Гледаме на това като голяма обединена теория на интелигентността\", казва той. \"Знам, че това навярно звучи като невъзможна амбиция, но то обединява много тенденции в множество сфери, от космологията до компютърните науки и поведението на животните, и ги свързва в красива термодинамична картина.\"Повече:   ", "date": "2018.08.26", "title": "Физик предлага различна теория за интелекта"}
{"url": "http://www.cross.bg/tomas-drygite-gosti-1582421.html", "text": "/КРОСС/ Британският туроператор Томас Кук съобщи, че евакуира клиентите си от хотел в египетския курорт Хургада на Червено море, след като двама от тях починаха при все още неизяснени обстоятелства, предадоха световните агенции.Двамата британци, 69-годишният Джон Купър и 63-годишната му съпруга Сюзън, които работели за компанията в Обединеното кралство, били намерени мъртви в луксозния хотел \"Щайгенбергер аква меджик\". Според първоначалната информация Сюзън е починала от шок, получен, след като видяла как съпругът й Джон е получил масивен инфаркт.По-късно обаче от Томас Кук излезе съобщение, че обстоятелствата около смъртните случаи са неясни, а компанията е получила данни за \"повишено ниво на заболявания сред другите гости\". Приятели на двойката пък са свидетелствали пред британския таблоид \"Дейли Мейл\", цитиран от dir.bg., че става дума за неизвестен и вероятно смъртоносен газ, заради който и другите гости са се оплакали от симптоми на хранително отравяне. Именно заради това от Томас Кук са преместили всички свои клиенти и са отменили предстоящите резервации. На гостите, които са от различни националности и са общо над 300, ще бъде предложено настаняване в други хотели или възможност да се върнат у дома. Хотел \"Щайгенбергер аква меджик\" е бил инспектиран от Томас Кук за последно през юли и е получил общ резултат от 96 процента. Египет полага усилия са съживи туристическия си сектор, който пострада от годините на политически сътресения след вълненията от 2011 година.  ", "date": "2018.08.26", "title": "Британският туроператор Томас Кук евакуира клиентите си в египетския курорт Хургада"}
{"url": "http://www.cross.bg/katastrofa-dylev-zaginalite-1582420.html", "text": "/КРОСС/ Бог да прости загиналите! Само час и половина преди това бяха наши гости! Съболезнования на семействата на загиналите! Това написа на страницата си във Фейсбук Архимандрит Антим Дулев, игумен на Осеновлашкия манастир. Хората, загинали и пострадали при тежката катастрофа, са посетили светата обител по-рано през деня. Припомняме, че 16 души загинаха, а 27 са ранени, някои от които с опасност за живота, при жестока катастрофа в Искърското дефиле край Своге, която стана малко след 17 часа. С решение на Министерски съвет понеделник ще бъде обявен за ден на национален траур.", "date": "2018.08.26", "title": "Архимандрит Дулев: Час преди инцидента бяхме със загиналите"}
{"url": "http://www.cross.bg/kraii-svoge-dvizhel-1582422.html", "text": "/КРОСС/ Автобусът-ковчег, който се преобърна край Своге, се е движел с 41 км/ч, показани на тахографа при снощната експертиза. Това съобщи вестник \"Труд\", позовавайки се на присъствал на първоначалния оглед.Информацията не е потвърдена от разследващите органи. Катастрофиралият край Своге автобус е покрит и ограден с полицейска лента. Експерт посочи три основни версии за трагедията край Своге и допусна, че автобусът е бил без... Движението по шосето, от което се е отклонил и е попаднал в пропастта, се регулира от полицаи. Не е ясно все още дали днес ще се извърши повторна експертиза. При катастрофата загинаха 16 души, а други четирима, настанени в „Пирогов\", все още са с опасност за живота. Както БЛИЦ съобщи, сред загиналите е и 13-годишно дете.", "date": "2018.08.26", "title": "Автобусът - ковчег се е движел с 41 км/ч по данните от тахографа? "}
{"url": "http://www.cross.bg/rysiya-sanktzii-nyama-1582414.html", "text": "/КРОСС/ Пет месеца след като във Великобритания беше използван смъртоносен невропаралитичен газ срещу бившия руски шпионин Сергей Скрипал и дъщеря му, администрацията на Доналд Тръмп обяви нови санкции срещу Русия за участието й в атаката.Решението беше взето след като се доказа, че при опита за покушение е използван руският невротоксичен газ Новичок, а това означава, че Москва е нарушила международното право. Мерките трябва да влязат в сила на 22 август и ще имат негативно влияние върху външната търговия на страната, което може вече са се види в обезценката на руската рубла през този месец.Това не е първият път, когато Вашингтон обвинява друга страна  в употреба на химическо или биологическо оръжие срещу собствените си граждани. Предишни случаи бяха Сирия и Северна Корея, която понесе ограничения за убийството на Ким Йонг Нам, полубратът на лидера Ким Чен Ун, който  беше напръскан с газ на летището в Куала Лумпур.В основата на американския отговор на провокацията на Москва е нормативната уредба  на САЩ. Законът за елиминиране на химическите и биологичните оръжия от 1991,  предвижда Вашингтон да налага санкции на всяка държава, за която е доказано, че е използвала химическо или биологично оръжие в нарушение на международното право. Това трябва да стане не по-късно от 60 дни, след като е  изяснена виновната страна. В случая - администрацията на Тръмп пропусна срока с повече от месец, а мерките бяха наложени след натиск от страна на републиканци конгресмени.Русия от доста време усилено отрича участието си в атаката с Новичок. По време на срещата на високо равнище между Тръмп и Путин в Хелзинки миналия месец, новите американски санкции бяха определени като „драконовски\" и заплаха за „конструктивната атмосфера\". По време на разговорите американският президент се съгласи, че няма руска намеса в изборите през 2016 и покани Путин в Белия дом.Въпреки личните симпатии на Тръмп към руския му колега, тези санкции вероятно няма да са последни. Ако до 90 дни Русия не даде гаранции, че няма да използва такива оръжия, американското правителство ще наложи още „по-драконовски\" санкции, включително по-широко търговско ембарго и евентуално ограничаване на дипломатическите контакти между двете страни.Това са поредните санкции срещу Русия. През юни, във връзка с намесата в последните президентски избори и кибератаки на американска територия, бяха наложени ограничения на три физически лица и пет руски компании, на които е забранено да извършват сделки през федералната финансова система. A oт 2014 в сила са международни мерки заради руската инвазия в Украйна и окупацията на п-в Крим.За разлика от санкциите срещу Сирия и Северна Корея, Тръмп с неохота налага ограниченията на Москва и въпреки че ги обявява, изразява съмнения в смисъла им.Когато анонсира мерките срещу Русия за намесата й в президентските избори през 2016 в  САЩ , той предупреди, че това ще доведе до сближаване между Китай,  Русия и Северна Корея. А после добави, че законът „ще наруши интересите на европейските съюзници\".Европа подкрепи американски санкции срещу Русия заради инвазията в Украйна. Но санкциите заради изборите в САЩ са различни. Европейските лидери се противопоставиха на законопроекта, макар и по всеки по свои причини. Председателят на Европейската комисия Жан-Клод Юнкер предупреди за потенциални съпътстващи щети на европейския енергиен пазар, тъй като санкциите биха могли по невнимание да засегнат европейските компании, участващи в „Северен поток 2\", който има за цел да доставя руски природен газ до Германия през Балтийско море. „Америка на първо място\" не може да означава, че интересите на Европа идват на последно място „, каза Юнкер, добавяйки, че Комисията ще бъде готова да действа\" в рамките на няколко дни „, ако техните проблеми не са разгледани. Германия, отиде по-далеч и предположи, че САЩ да може да използват санкциите като прикритие на собствените си интереси в газовата индустрия.Съединените щати и още 14 държави осъдиха атаката срещу Скрипал и експулсираха руски дипломати. Общият брой на изгонените служители е над 100 като тези от САЩ са 60, в резултат на което беше затворено консулството в Сиатъл.Берлин се раздели с 4-има, което е малък процент на фона на огромния брой служители в руското посолство. Вероятно канцлерът Ангела Меркел е доволна от двустранната търговия с Русия, която няма да пострада от този ход. Така хем Тереза Мей беше удовлетворена, хем отношенията с Русия се запазиха. По четирима дипломати изгониха още Франция и Полша, а Холандия експулсира двама. Десет държави от ЕС не изгониха нито един дипломат, сред тях е Българи, Австрия, Белгия и съседна Гърция, въпреки многобройния персонал на руските посолства.Нашата страна заяви, че няма да  предприема мерки срещу Русия, докато не й се предоставят ясни доказателства. „Макар че има голяма вероятност, но няма доказателства, не можем да решим въпроса\", каза министър-председателят Бойко Борисов в края на европердседателството.Случаят не е обсъждан много в медиите, но на него сякаш се гледа като на руска наказателна акция в Лондон срещу предателите, която от друга страна цели да тества реакцията на Запада.Въпреки липсата на единодушие, новите санкции на САЩ срещу Русия ще трябва да бъдат гласувани от страните членки на Блока. На този етап реакцията на европейските лидери е подвластна повече на политическия практицизъм, а отстояването на международните принципи и солидарността остават на заден план. И ако медиите често обвиняват Тръмп, че е поддръжник на Путин, нека прибавят към сметката и политиците от ЕС. ", "date": "2018.08.26", "title": "Русия тества евроатлантическата солидарност"}
{"url": "http://www.cross.bg/putna-informatziya-institytut-1582405.html", "text": "/КРОСС/ Катастрофата с автобус край Своге, довела до десетки загинали и ранени, предизвика стотици коментари на местни жители, които в часовете след смъртоносния инцидент изразиха недоволство от качеството на асфалта в района. Проверяващите местопроизшествието опитаха да опровергаят с изнесената от зам.-министъра на регионалното развитие Валентин Йовев информация, че настилката \"не е нарушена, наклоните са нормални, има нормално отичане на водата\".Проверка само ден назад обаче показва, че истината има и друго лице. На 24 май Институтът за пътна безопасност публикува и изпраща до медиите свой репортаж за състоянието на пътя. Оказва се, че около съвсем скорошния ремонт на стойност от над 23 милиона евро без ДДС, има множество спорни моменти.Ето какво са публикували от Института на 24 август:СТАНОВИЩЕНа Институт за пътна безопасностОтносно: състоянието на път II-16 София-Своге-МездраПът II-16 с обща дължина от 81,779 км. е т. нар. \"Искърско дефиле\". Изключително живописен път и важна свързваща артерия по направлението Видин-София, особено когато Е79 е в ремонт или поради други причини по направлението А-2, I-1 не може да се преминава (направлението София-Ботевград-Мездра-Враца). В тези не редки случаи се използва Искърското дефиле като алтернатива.В тази връзка с договор за строителство от 03.08.2011 г. е възложено изпълнението на \"Рехабилитация и реконструкция на път II-16 от републиканската пътна мрежа\" във връзка с проект Транзитни пътища V, Лот 17. Стойността на този ремонт е 22 957 298,00 евро без ДДС /СМР + аванс/, а заложеният срок на изпълнение е 24 месеца + 365 дни за съобщаване на дефекти. Официално проектът за рехабилитация е завършен на 27.12.2016 г. (Официална информация получена по реда на ЗДОИ чрез Решение № РД-ОИ-55/23.08.2018 г.).По информацията, предоставена на Института, става ясно и че \"Агенция \"Пътна инфраструктура\" е организирала провеждането на оглед на обекта от комисии с цел констатиране на всички гаранционни дефекти. Огледите са проведени и наличните гаранционни дефекти са описани. Тяхното отстраняване следва да бъде извършено от фирмата изпълнител на обекта - ДЗЗД \"Трейс Своге\", като се планира това да се случи преди началото на зимния сезон.Институтът за пътна безопасно извърши свой оглед и констатира следното състояние на ремонтирания за 22 957 298,00 евро без ДДС път към 03.08.2018 г.:Разрушена асфалтова настилка при разклона за с. СкакляНарушено асфалтово покритие в близост до г. БовНа много места асфалтовата настилка е компрометирана и в лошо състояние. Това реално се е случило след по-малко от две години след завършването на обекта.Експертите на института изпратиха запитване и относно това дали и колко пари общо са похарчени за поддръжка на пътя по отношение на почистването на крайпътните канавки от паднали камъни, подмяна на пътни знаци, които са били счупени и подрязването на храсти от началото на тази година. От АПИ чрез Реш. № РД-ОИ-55/23.08.2018 г. ни предоставиха информация, че дейността по поддръжка се извършва от фирмата, поддържаща републиканските пътища в област София, до момента конкретно за този пътен участък от началото на годината са похарчени 33 906 лв. с ДДС.  ", "date": "2018.08.26", "title": "Институтът за пътна безопасност: Пътят на автобуса-ковчег е бил рисков въпреки ремонти за 23 млн."}
{"url": "http://www.cross.bg/smaragd-sverdlovsk-kraii-1582404.html", "text": "/КРОСС/ Огромен необработен смарагд, тежащ 1,6 кг, бе продаден на търг за близо 60 000 долара, съобщава ТАСС. Купувачът е бижутерска компания, чието име не бе разкрито.Скъпоценният камък бе открит в началото на годината в мина „Марински\" край Свердловск.Това е най-големият смарагд, който е намиран в Русия от 90-те години на миналия век. До момента тежащият 1,2 кг смарагд „Президент\" бе удостоен с тази титла.", "date": "2018.08.26", "title": "Продадоха на търг смарагд, тежащ 1,6 кг открит край Свердловск"}
{"url": "http://www.cross.bg/zaginalite-sred-kraii-1582406.html", "text": "/КРОСС/ Дете, което е пътувало в преобърналия се край Своге автобус, е сред загиналите. То е на 13 години и е от село Световрачене. Именно от там са и повечето от хората, пътували в него. В събота сутрин от там превозното средство тръгва за екскурзия, съобщи Нова телевизия. 16 души загинаха, а още толкова бяха ранени вчера при тежка катастрофа край своге.Жителите там изкараха безсънна нощ. Кметството остана отворено, а служителите работиха до късно. Там прииждаха близки на пътуващите в автобуса. Те искаха да научат повече информация за състоянието на близките си.Служителите на кметството изготвяха списъци. До момента са събрани данните на 19 от пътниците. За един от тях вече я ясно, че е сред загиналите. Другите 18 са ранени. 15 човека обаче все още липсват от списъците.Към 8.00 часа сутринта вчера автобусът е спрял близо до кметството. Хората слизат, за да си вземат нещо за из път. Всички са били в приповдигнато настроение и са нямали търпение да започне еднодневната им екскурзия до манастир \"Седемте престола\".Екскурзията е организирана от пенсионерския клуб и такива са се правили почти всеки уикенд. На нея е имало около 15 души от певческия състав на селото. Имало е и едно дете на 13 години. То е сред загиналите. ", "date": "2018.08.26", "title": "13 годишно дете е сред загиналите при катастрофата край Своге"}
{"url": "http://www.cross.bg/kasel-tina-ozheni-1582391.html", "text": "/КРОСС/ Френският актьор Венсан Касел се ожени за 21-годишния модел Тина Кунаки.Сексапилната шоколадова красавица изглеждаше невероятно в бяла рокля без презрамки, която разриваше пищния ѝ бюст. Корсетът бе с интересно V-образно деколте, а надолу роклята продължаваше с многопластова пола от дантела.Тина изглеждаше на крилете на любовта до облечения в бяло Касел. Те се ожениха във френското градче Бедар в югозападна Франция. Двамата са заедно от 2016 г., когато Тина сподели снимка в социалните мрежи.За Касел това е втори брак. През 1999 г. той се ожени за италианската актриса Моника Белучи, след като двамата се влюбили по време на снимките на \"Апартаментът\". Те имат две дъщери - Дева и Леони. Двамата се разведоха през 2013 г. след 14 години брак.Снимка: AP/БТА", "date": "2018.08.26", "title": "Венсан Касел (51) се ожени за 30 години по-младата си приятелка "}
{"url": "http://www.cross.bg/dypnitza-zaginal-kraii-1582448.html", "text": "/КРОСС/ Поредна тежка катастрофа по родните пътища завърши със загинал 22-годишен мъж. Тежкият инцидент стана в района на парк \"Рила\" край Дупница.Около 14:30 часа са катастрофирали два леки автомобила - \"Хонда\", пътувал от парка към Дупница, и таксиметрова кола, движила се в обратната посока, в която освен шофьора, били жена и две деца.Водачът на хондата е загинал, жената е транспортирана в МБАЛ Дупница с фрактура. Двете деца са освободени след преглед. Все още няма данни за състоянието на водача на таксито, съобщават от ОДМВР-Кюстендил.Снимка: БГНЕС ", "date": "2018.08.26", "title": "Безумието на пътя продължава! Млад мъж загина край Дупница"}
{"url": "http://www.cross.bg/snoshti-nishto-dushterya-1582450.html", "text": "/КРОСС/ 13 от 16-те загинали в тежката катастрофа край Своге са от Световрачане. Хората са се връщали от участие във фолклорен събор във Врачанско. Въпреки твърденията на властите,че близките на пострадалите са информирани, и днес имаше хора, които търсеха изчезналите си роднини. Часове наред те чакаха новини за своите близки в пълно неведение дали са живи и къде се намират. Много от роднините се оплакаха от липса на информация. Днес по обяд кметицата на Световрачене обяви че близките са уведомени:\"Голяма част от тях, за съжаление, имат информация още от снощи. 11 са от Световрачене. Има още двама починали, които са с неизяснена личност - не са били в тях документите. Предполагам,  че  и те се оттук\". Оказа се обаче, че още има хора които не са открили своите роднини София Кръстева разказа, че от снощи няма информация за сестра си, която е на 58 години:  \"Защо не кажат за хората, които са изчезнали, защото сестра ми е между тях? Няма я. От снощи нищо не се знае и е пълно затъмнение. Цяла нощ, цял ден - нищо не се знае, жива ли е, умряла ли е. Кметството е затворено. Те твърдят, че са казали на близките. Няма такова нещо. На дъщеря й не са казали, защото дъщеря й продължава да я търси и в Съдебна медицина. Моята дъщеря ходи, търси. Никой нищо не казва. Какво е казала? Защо няма списъци? Не знам в каква държава живеем наистина. Кой нормален човек ще издържи на такова нещо, не знам\".В момента кметството в Световрачане е заключено. Кметът Светла Иванова заяви, че обикаля болниците в София. ", "date": "2018.08.26", "title": "Все още има жители на Световрачане, които издирват изчезналите си близки "}
{"url": "http://www.cross.bg/dyshi-relsite-tezhko-1582407.html", "text": "/КРОСС/ Двама души загинаха и 11 бяха ранени, някои от които тежко, при сблъсък вчера следобед между пътнически влак и самосвал в източната част на щата Тексас, предаде Асошиейтед прес.Самосвалът бил на релсите и при сблъсъка загинали двама души в кабината. По данни от спасителните служби 11 души от влака \"Тринити рейлуей експрес\" са били ранени и откарани в лечебни заведения. Двама от пациентите са в критично състояние, а други трима са в тежко състояние без опасност за живота.Катастрофата е станала в град Юлес, на средата на пътя между Далас и Форт Уърт. Засега не е известно с каква скорост се е движела композицията и защо камионът е бил на релсите.", "date": "2018.08.26", "title": "Сблъсък между влак и самосвал в Тексас"}
{"url": "http://www.cross.bg/radev-harmanli-bashtata-1582411.html", "text": "/КРОСС/ Тежката катастрофа в Своге е водеща тема за неделните вестници.\"Автобус с пътници е излязъл от пътя и се е преобърнал на една страна в Искърското дефиле, в близост до Своге. Жертвите са вече 16, съобщи на брифинг вътрешният министър Валентин Радев, а 27 са ранени. Вътрешният министър Радев съобщи още, че утре ангажираните ведомства ще проведат съвещание. \"Участъкът е в град Своге и е в урбанизирана територия - каза още той. - Настилката не е нарушена, а наклоните на пътното платно и оттичането на водата е нормално\". Министърът отклони въпросите дали има данни за каране с превишена скорост. После допълни, че шофьорът е здрав, но е в шок и е в болница \"Царица Йоанна\" . Има съмнения, че шофьорът е пропуснал повторна техническа проверка, която е трябвало да мине в началото на месеца. Все още не е ясно дали е имало колани в автобуса, съобщи пък зам.-министърът на транспорта Ангел Попов...\" -.\"Адска катастрофа в Искърското дефиле. Потвърдена смъртта на 16 души... Малко след 17:00 часа в близост до Своге автобус с пътници е излязъл от пътя, паднал и се е преобърнал на асфалтова площадка на изхода на града. В \"Пирогов\" в тежко състояние са откарани две жени - на 43 и на 73 години. По първоначална информация превозното средство е помело четири автомобила по пътя си и е паднало на площадка под нивото на пътното платно. Ясно е също, че автобусът е бил обхванат от пламъци...\" - .\"Фирмата, чийто автобус катастрофира край Своге, била изрядна Фирма \"Мобилус-5 ООД\" е собственик на автобуса, катастрофирал край Своге, съобщиха от Министерството на транспорта, информационните технологии и съобщенията. Фирмата е с валиден лиценз до 2027 година, шофьорът на превозното средство също притежава всички необходими документи за правоспособност и е с достатъчно опит, обясниха от ведомството. Фирмата \"Мобилус-5 ООД\" е регистрирана през 2001 г. и има финансова стабилност. През май миналата година фирмата е минала през комплексна проверка и не са открити никакви нарушения...\" - \"Шестнайсет души загинаха, а 26 са ранени при катастрофа на автобус в урбанизираната територия на Своге.По неизяснени засега причини автобус, превозващ поклонници до манастира Седемте престола, на връщане излязъл от платното, преобърнал се и паднал на площадка под нивото на пътя. Очевидци свидетелстват, че инцидентът е станал на остър завой при дъжд, а падането е било от поне 20 м височина. По данни на Министерството на регионалното развитие пътната настилка на мястото е в отлично състояние, а оттичането на водата е нормално.Тринайсет от пътувалите загинаха на място, а трима други починаха впоследствие. Медици смятат, че по-точна информация за състоянието на останалите пострадали ще има 24 часа след инцидента, защото за момента то е нестабилно.Фирмата - превозвач \"Мобилус - 5 ООД\" не е имала нарушения досега, показа проверка на Министерството на транспорта. Шофьорът, причинил катастрофата, е собственикът й, който от години работи в партньорство с община Божурище. Съществува съмнение обаче, че шофьорът е пропуснал повторна техническа проверка, която е трябвало да мине в началото на месеца, съобщи зам.-министърът на транспорта Ангел Попов.До 22.30 ч. в събота, 25 август, не беше известен броят на пътниците в автобуса. Противоречива е и информацията дали всички са от Божурище или от Световрачене и дали сред екскурзиантите е имало деца, както свидетелстват очевидци.Над пет часа след катастрофата пътят остана затворен: първоначално - за да се осигури достъп на линейките, а след това - за да се проведе разследването.МВР отвори горещ телефон за връзка на близките на пострадалите - на 02 982 50 39 те могат да потърсят информация за настанените в столичните болници за оказване на медицинска помощ.Правителството обяви понеделник - 27 август, за ден на национален траур.Инцидентът беше отбелязан и извън страната. Чуждестранни медии, сред които \"Вашингтон пост\" и британският таблоид \"Сън\" писаха за трагедията, позовавайки се на новина на агенция \"Асошиейтед прес\". Турският \"Дейли сабах\" цитира информация на агенция \"Франс прес\", отбелязвайки, че пътната мрежа на страната е лошо поддържана, превозните средства са стари и всяка година около хиляда души загиват на пътя.\" - .\"Правителството реши да обяви понеделник - 27 август, за ден на национален траур заради жертвите от катастрофата с автобус в Искърското дефиле, съобщиха от Министерския съвет. В памет на загиналите националните флагове на всички държавни институции ще бъдат свалени наполовина. Правителството изказва своите съболезнования на близките на загиналите...\" - в. \"Дневник\".Вестниците съобщават и за катастрофата, предизвикана от бащата на президента Румен Радев.\"Инспекторатът на МВР и Главна дирекция \"Национална полиция\" извършват проверка, във връзка с пътен инцидент в Харманли, в който е участвал бащата на президента Румен Радев - Георги, предаде БНР. Леката катастрофа е станала на 17-ти август. Според информацията до момента, при произшествието е пострадал леко човек в инвалидна количка. В момента проверката изяснява всички факти около случая, както и действията на местната пътна полиция. За този инцидент, в който е участвал бащата на президента Румен Радев, за това пътнотранспортно произшествие, в прокуратурата в Харманли не е докладвана каквато и да е информация. За инцидента прокуратурата получава информация едва днес и то само от медиите, каза пред Агенция Фокус говорителят на главния прокурор Румяна Арнаудова. По думите й нито е сигнализирано за пътно транспортно произшествие, нито са докладвани материали за подобен инцидент. \"След като се публикуваха различни материали в електронни медии, главният прокурор се самосезира и разпореди на Окръжна прокуратура-Хасково незабавна проверка\", посочи тя. Прокурор Арнаудова допълни, че тази проверка ще се извърши от прокурор от Окръжната прокуратура в Хасково и ще бъде в две направления. \"От една страна ще се установи дали е на лице престъпление по транспорта, дали в резултат от нарушаване на правила за движение по пътищата е причинено пътнотранспортно произшествие, при което е причинена средна или тежка телесна повреда, защото само в тези случаи е на лице престъпление от общ характер\", уточни тя. По думите й, ако е лека телесната повреда, е на лице само административно нарушение. \"Но ние трябва да установим тези факти\", коментира тя. Говорителят на главния прокурор обясни, че това ще се подсигури от наблюдаващия прокурор от Окръжната прокуратура в Хасково, чрез незабавно преглеждане на пострадалия човек от лекар, за да се установи вида и характера на телесната повреда. \"Второ направление ще има тази проверка, която ще се осъществява от прокурор, и тя ще бъде дали е на лице извършено престъпление по служба от служители на МВР\", съобщи тя. Арнаудова обясни, че ще се определи това до колко и до какви обстоятелства са изпълнени служебните си задължения по констатиране на пътнотранспортно произшествие, установяване на определена вина и спазване на законовите изисквания за санкциониране на виновен водач. \"Още днес ще отидат на място колегите от Хасково и ще изземат цялата документация, която съществува в районното управление в Харманли, защото нищо от това, което научваме днес в медиите, не е докладвано в прокуратурата\", каза още тя.\" - .\"8 дни притеснително мълчание за инцидент с бащата на президента - ударил инвалид на триколка в Харманли Охранителни камери заснели как бащата на президента Румен Радев - Георги Радев (на снимката долу), блъска мъжа в инвалидна количка. Той не е подал жалба. - Запис на камера на катастрофа, причинена от Радев-старши, сгорещи всички институции у нас - На 17 август 81-годишният родител участва в инцидент, който не е регистриран в КАТ и прокуратурата - От името на Румен Радев пресцентърът му отхвърли съмненията за натиск катастрофата да бъде прикрита - Глобена е била първо жертвата на удара, но след повторен анализ на кадри от камери в събота се установява вината на роднината на държавния глава - Клипът с историята бе изтрит, после пак възстановен в социалните мрежи - Лидерът на БСП в града Михаил Лисков обяснява появата си на фаталното кръстовище със случайност - Главният прокурор и вътрешния министър наредиха проверки Един запис от камера, \"уловил\" стар Мерцедес, управляван от 81-годишен мъж и съборени до автомобила му триколка и човек, провокираха истинска буря в държавата. Вероятно на единственото кръгово кръстовище в Харманли в петък, 17 август, в 9,30 часа сутринта, бащата на президента Румен Радев не спира на знак и удря инвалида Стефчо Тодоров. Катастрофата е лека, но всичко в следващите часове и дни е необяснимо. Няма и ред в бюлетина на МВР, каквато е практиката при пътни инциденти. Ударът на кръговото кръстовище в Харманли не е бил докладван и на дежурния прокурор, какъвто е редът. Обикновено при подобни ситуации с известни българи или техни близки, за минути и часове се появява новината, а в този случай тя остава \"скрита\" в полицията в Харманли цели 8 дни. Сайтът breaking.bg, пуснал новината и клипа с кадри от катастрофата, затова и намеква за натиск върху местната полиция, за да не бъде замесвано името на Георги Радев. Тук се появи и името на бившия кмет на Харманли Михаил Лисков, който днес е лидер на БСП в общината. Той се е озовал на фаталното кръстовище в града минути след сблъсъка между мерцедеса и триколката.  потърси в събота всички действащи лица в тази история. От президентството първо отказаха коментар, после категорично опровергаха анонимното твърдение за натиск като по този начинв информацията бе потвърдена косвено и от екипа на държавния глава. Източници от МВР първо потвърдиха неофициално, че има катастрофа, причинена от бащата на Румен Радев, а по-късно се разбра, че има и съмнение в техен служител в Харманли за укриване на информацията. Пак неофициално се разбра, че първоначално инвалидът Стефчо Тодоров е бил глобен. От МВР обясниха, че по закон леката телесна повреда в катастрофа не е престъпление. Инвалидната количка пък имала право да се движи по пътищата само ако липсват тротоари. Часове след като медиите започнаха да проверяват детайлите в тази история, клипът, който ту изчезваше, ту се появяваше в социалните мрежи, е бил гледан от експерти. Те установили, че вината все пак е на Георги Радев, а не на Стефчо Тодоров. Иначе историята е следната: За катастрофата в съботната сутрин съобщи сайтът breaking.bg. На 17 август, в петък, бащата на президента, който без предимство навлиза в кръстовището, удря триколката с инвалида. Според записа Георги Радев не излиза от колата. На мястото идват полицаи и неидентифицирани двама цивилни мъже. Идва и бившият кмет и настоящ лидер на БСП в Харманли Михаил Лисков. Всички говорят по телефони без да запишат данни за катастрофата, каквато е обичайната практика на пътна полиция. Идва линейката, слагат на носилка пострадалия инвалид и го откарват към най-близката болница. Георги Радев очевидно е поканен да излезе от мерцедеса, след което има кратък разговор между него и полицията. Те по-късно му помагат да си тръгне с колата, причинила катастрофата. След като \"24 часа\" потърси коментар от МВР, шефът на ОДМВР - Хасково, старши комисар Ангел Цанков съобщи, че инспекторатът на МВР и ГД \"Национална полиция\" извършват вътрешна проверка дали е укрита информация от РУ - Харманли за ПТП, извършено от 81-годишния Георги Радев - бащата на българския президент Румен Радев. \"Случаят е от предишния петък и е станал на кръговото в Харманли. Инцидентът е докладван\", каза още Цанков. Георги Радев управлявал мерцедеса. С него се возела и 78-годишната му съпруга Станка. Двамата живеят в близкото с. Славяново. На кръговото възрастният водач ударил електрическа триколка с инвалид. Според официалната информация мъжът в неравностойно положение не е пострадал сериозно. Бил с лека телесна повреда. От МВР съобщиха, че в момента се правят две проверки - за виновността в катастрофата и дали след това е действано по правилата. А клипът с историята бе изтрит, после пак възстановен в социалните мрежи. От президентството първо отказаха коментар. \"Това са спекулации, не е оказван и натиск върху органите на реда от страна на президентската институция\", коментира по-късно Кирил Атанасов, изпълняващ длъжността секретар за връзки с медиите на държавния глава. Това бяха пестеливите думи, казани от президентството, без да се отрича инцидентът. (Каква бе реакцията на президента, който бе на честванията на годишнина от Шипченската епопея - виж долу) По-късно стана ясно, че пострадалият в инцидента се казва Стефчо Тодоров...\" - .\"Прокуратурата бързо установи, че полицията в Харманли се е произнесла в полза на бащата на президентаПолицията в Харманли е написала акт за административно нарушение на човека в инвалидната триколка за пътното произшествие, в което е участвал бащата на президента Румен Радев - Георги. Това е заявила за Би Ти Ви говорителят на главния прокурор Румяна Арнаудова и допълни, че в документа са отбелязани имената на Стефчо Тодоров и Георги Радев. По думите ѝ случаят е прецедент, защото прокуратурата не е била уведомена, а научава седмица по-късно за него и то от медиите. Леката катастрофа с участието на бащата на президента е станала на 17-ти август. Според официалната информация до момента при произшествието е пострадал леко човек в инвалидна количка. По-рано стана известно, че главният прокурор се е самосезирал и е разпоредил на хасковската прокуратура проверка на случая, която да установи дали има престъпление по транспорта - ако пострадалият е със средна или тежка телесна повреда, както и дали служителите от МВР са извършили престъпление по служба чрез прикриване на инцидента. Днес се разбра и, че министърът на вътрешните работи Валентин Радев е разпоредил проверка на полицията в Харманли. Премиерът Бойко Борисов каза, че не е запознат с темата. \"Не ми е докладвано. Не съм се запознал нито с фактите, нито с обстоятелствата\" и допълни, че има разследващи. Президентът Радев отказа да коментира темата пред репортери на Шипка, където участва в тържества, се видя от репортаж на Би Ти Ви. От секретариата му обаче уточниха пред медии, че институцията не е оказвала натиск при разследването. В интеренет бе разпростанен запис от движението на кръговото в Харманли. Малко след 1-вата минута се вижда предполагаемата катастрофа, с участието на Георги Радев. Няма официално потвърждение, че записът показва същия инцидент.\" - .Всекидневниците отделят място и на състоянието на авиацията.\"За съжаление, инцидентите със самолети в страната се случват по време на тренировка. Така отговори министър-председателят Бойко Борисов на журналистически въпрос за последните инциденти със самолети в страната, съобщиха от правителствената информационна служба. Хубаво е някой да поеме вината и да каже - толкова години съм бил шеф на ВВС, сигурно и аз имам вина. Не, само правителството, само Борисов, само министъра\", коментира премиерът и допълни, че подобни случаи има и в други държави. По този начин премиерът нападна индиректно Румен Радев, който преди да стане президент беше именно шеф на Военновъздушните сили. Борисов припомни катастрофаната с хеликоптер миналата година край Варна, инцидента с Кугър само от преди дни, както и старо произшествие със самолет \"Спартан\". Самият държавен глава пък през последните няколко месеца напада правителството заради бавенето на проекта за нови изтребители, както и за състоянието на авиацията и за липсата на ресурси за нея. Борисов коментира темата при инспекция на ремонтираната Професионална гимназия по селско и горско стопанство в Кърджали...\" - \"Борисов смята, че вината за авиоинцидентите трябва да е споделена... \"Хубаво е някой да поеме вината и да каже толкова години съм бил шеф на ВВС, сигурно и аз имам вина. Не, само правителството, само Борисов, само министъра\", коментира премиерът и допълни, че подобни случаи има и в други държави. Конкретен повод за коментара на премиера стана вчерашният случай в Блачик, при който загина пилот. Причината - при кацането самолетът се удря силно в пистата, преобръща се и се запалва. Разследването ще установи какво е доведело до това. Борисов коменрира случаите от Кърджали, където заедно с регионалния министър Николай Нанков и председателя на Народното събрание Цвета Караянчева, посети православен храм \"Св. Йоан Предтеча\" в града. \"Държавата отпусна 1 млн. лв. за манастирския комплекс \"Св. Йоан Предтеча\" в Кърджали, за да стане действащ духовен център\", заяви премиерът.\" - .\"Загиналият при приземяване на летището в Балчик пилот е 52-годишният варненски бизнесмен Севдалин Вълнаров. Това научи \"24 часа\" от източници от авиацията. Любителят пилот е зам.-председател на Българската асоциация на консултантските фирми по железопътно строителство, изпълнителен директор е на фирма \"Рубиком инженеринг\". Взел е свидетелство за пилот преди две години и три месеца, изкарал е курса в Авиационния център в Долна Баня. Със съдружник са купили двуместен самолет Cirrus SR22 от Испания. В Балчик приключи огледа на разбирала се вечерта в петък машина. Самолетът не се е запалил, каза шефът на разследващото звено Христо Христов. За съжаление приборите са разбити и е трудно да се каже с каква скорост се е приземил. Очевидци са заявили пред разследващите, че тя е била висока, но това е субективно усещане, казва Христов. Най-вероятно причина ултралекият самолет да се обърне е грубо кацане, при което е подскочил и се е обърнал, след което е последвало разпадане. Вятърът е бил към 2-3 метра в секунда, страничен и леко пулсиращ, но според разследващите, не той е причина за преобръщането. Както \"24 часа\" вече съобщи към 17,45 ч в петък самолетът излита от летище Лесново. Летял е в неконтролирано въздушно пространство на височина 3100 метра, след което преминава през въздушното пространство на летище Варна и в 18,54 часа е предаден за кацане на летище Балчик. Пилотът е потвърдил, че е осъществил контакт с летище Балчик и се е насочил за кацане. Самолетът се е приземил твърдо, при което е подскочил, при такава ситуация е неуправляем, казаха от звеното. След това се преобръща през крило по гръб и както се установи днес, се разпада. Това е третият инцидент във въздуха за последната седмица. На 22 август край Шумен падна самолет \"Пайпър\" с двама на борда, баща и син. Предния ден пък военен хеликоптер закачи жици при Стамболийски.\" -  ", "date": "2018.08.26", "title": "Преглед на печата на 26 август"}
{"url": "http://www.cross.bg/georgiev-nedelev-minyta-1582410.html", "text": "/КРОСС/ \"Ботев\" (Пловдив) постигна трета победа от началото на първенството в Първа футболна лига, след като се наложи с 2:0 при гостуването си на \"Витоша\" (Бистрица) в мач от 6-ия кръг. Тодор Неделев вкара единствения гол през първото полувреме и вече пет отбора имат по 9 точки от 4-о до 8-о място. И за двата гола определена вина носи младият вратар на бистричани Николай Георгиев, който можеше да се намеси по-добре.Първата възможност за гол дойде още в 12-ата минута и беше създадена от гостите, които пропуснаха отлична възможност.  Кристиян Димитров остана непокрит в наказателното поле, след като засече центриране на Неделев от фаул, но не успя да  реализира от няколко метра, а топката се отби и от десния страничен стълб. По-активните канарчета стигнаха до гол в 33-ата минута, и благодарение на неубедителна намеса на младия вратар на домакините Георгиев. Неделев изпълни фаул, топката падаше опасно, но Георгиев реши да я отбива с една ръка. Той я закачи, но тя се отби в горната греда и спря в мрежата му- 0:1. В следващите 10 минути отново играчите от Пловдив бяха близо до гол, но ударите на Серкан Юсеин и Лъчезар Балтанов бяха спасени от вратаря. Бистричани отвърнаха чак в последната минута на първото полувреме, когато албанецът с гръцки паспорт Анти Рения максимално постави на изпитание вратаря Даниел Кайзер.В първата минута на второто полувреме отново гредата беше верен помощник на вратаря Георгиев. Балтанов проби отляво и пусна топката към Неделев, който се озова сам срещу стража, но стреля в напречната греда. След това и двата отбора се отвориха и започнаха да търсят гол, като мелетата пред двете врати не липсваха. В 74-ата минута \"Ботев\" отново беше близо до гол, след като Тодор Неделев влезе през центъра и подаде на ляво на Афонсо. Той нахлу и стреля, но ударът му от 5 метра беше спасен от Николай Георгиев с крак. В 89-ата минута Стивън Петков на контраатака можеше да стигне до второ попадание, избяга от ляво по атаката на своите, но не успя да насочи топката в мрежата на бистричани. В последните 15 секунди \"Ботев\" стигна до втори гол чрез Густаво Афонсо. Защитникът Петко Цанков върна топката на вратаря Георгиев, който не успя да я овладее както трябва. Притичалият бразилец се възползва от лошия контрол и на празна врата вкара за 0:2.Първенство по футбол в Първа лига, среща от 6-ия кръг:\"Витоша\" (Бистрица) - \"Ботев\" (Пловдив) 0:2 (0:1)голмайстори: 0:1 Тодор Неделев 33, 0:2 Густаво Афонсо 90+3жълти картони: Радко Мутафчийски, Стефан Христов (Витоша Бистрица), Кристиан Димитров, Лъчезар Балтанов, Стивън Петков (Ботев Пловдив);съдия: Георги Давидовстадион \"Витоша\" (Бистрица): 1500 зрителисъстави:\"Витоша\" Бистрица: Николай Георгиев, Радко Мутафчийски, Георги Купенов, Петко Цанков, Тодор Гочев, Георги Амзин (68- Ивайло Климентов), Лъчезар Котев (88- Григор Долапчиев), Ивайло Лазаров, Стефан Христов, Наско Милев, Анти Рения;\"Ботев\" (Пловдив): Даниел Кайзер, Филип Филипов, Кристиян Димитров, Костадин Ничев, Йордан Минев, Серкан Юсеин (81- Радослав Терзиев), Лъчезар Балтанов, Тодор Неделев, Густаво Афонсо, Диого Кампос (56- Стивън Петков), Антонио Вутов (67- Васил Шопов). ", "date": "2018.08.26", "title": "\"Ботев\" (Пловдив) се върна на победния път"}
{"url": "http://www.cross.bg/ministerstvoto-pritezhava-putishtata-1582408.html", "text": "/КРОСС/ Представители на институциите се събират днес в МВР, за да обсъдят известните досега факти и обстоятелства за тежкия пътен инцидент от снощи край Своге, при който загинаха 16 души, 18 са ранени.Започналото разследване ще изяснява причините за инцидента, обяви министърът на вътрешните работи Валентин Радев:\" Автобусът се обръща на една страна. В 14 ч. сме обявили среща в Министерството на вътрешните работи на ангажираните министерства, включително с прокуратурата, за да обсъдим мерките и какво може да се направи.\"Изпълнителната агенция \"Автомобилна администрация\" започва проверка за дейността на фирмата - превозвач, съобщи зам.-министърът на транспорта Ангел Попов:\"Автобусът е собственост нам фирма \"Мобилукс - 5 ООД\". Фирмата притежава шест моторни превозни средства. Всички документи на фирмата са изрядни. Нашите съмнения са, че той не е минал на повторна техническа проверка. Трябвало е да мине август месец, но не е преминал такъв технически преглед. Тъй като автомобилът е 2001 година. Всички автобуси над 10-годишната си възраст преминават два пъти в годината. Имало е проливен дъжд, за буря не знам, но експертизата ще докаже какво е повлияло за катастрофата. Фирмата притежава лиценз, шофьорът притежава психологическа годност.\"Президентът Румен Радев заяви, че проблемът със зачестилите инциденти по пътищата трябва да се реши от много институции:\"Явно не се питаме достатъчно настоятелно. Обикновено, когато има катастрофа, цялата отговорност се хвърля към КАТ. Но КАТ на практика само регистрират. Проблемът е много по-дълбок, той трябва да се реши единствено с обединените усилия на много институции. Не е само МВР, не е само КАТ, тук е Министерството на регионалното развитие - за пътищата, Министерството на транспорта - за цялостнатата система на организация на курсове, изпити, на издаване на книжки. Дори Министерството на образованието - там също има да се свърши много работа по отношение на безопасното движене по пътищата\", каза президентът Румен Радев след като посети част от ранените настанени за лечение в болница \"Пирогов\".  ", "date": "2018.08.26", "title": "Няколко министерство и прокуратурата се събират в МВР, за да обсъдят обстоятелствата около катастрофата край Своге"}
{"url": "http://www.cross.bg/zaginalite-svetovrachane-katastrofa-1582409.html", "text": "/КРОСС/ В този час в църквата \"Св. безсребърници Козма и Дамян\" в Световрачане започва заупокойна молитва в памет на загиналите в тежката катастрофа край Своге, съобщи БНР. Ще бъде отслужен и молебен за оцелелите, които се борят за живота си в различни болници. Все още няма официална информация колко от загиналите са от Световрачане, но се знае, че по-голямата част от групата са били от това село.\"Ние тук всички сме близки и познати\", казват местните хора. Такова нещо как се преживява?\"Много трудно. Аз почти не съм спала цяла нощ. Не знам как ще се преживее. Бог да ги прости.\"На площада пред Кметството много хора още чакат да научат нещо за загиналите в тежката катастрофа. Не се знае колко от тях са от Световрачене, а на този етап никой не дава информация на хората. Само един мъж е разбрал със сигурност, че сестра му е сред загиналите.Евтините екскурзии за пенсионери са масова практика в селото, разказаха хората. И сега пред пенсионерския клуб е залепена обява за следващото пътуване през септември. Въпросната злополучна екскурзия е била на цена от 12 лева. ", "date": "2018.08.26", "title": "В Световрачане започва заупокойна молитва в памет на загиналите в тежката катастрофа"}
{"url": "http://www.cross.bg/chasa-vruh-cherni-1582395.html", "text": "/КРОСС/ София10.00ч - извънредна пресконференция на МВР, по повод катастрофана с автобус в Своге.***София/Витоша.За поредна година туристи и любители на планината от цялата страна ще се изкачат до Черни връх и ще поднесат цветя на барелефа на Алеко Константинов. От 9.00 часа пред Билетния център на НДК е стартът на скоростното изкачване на Черни връх. Стартът на кратката дистанция е в 11.00 ч. пред хотел Морени, малко преди х. Алеко на Витоша.***София/Витоша.От 10.00 часа на поляната пред хижа „Алеко\" Столична библиотека ще представи уникални пътеписи за Витоша от XVI и XVII век.***София/Витоша.От 14.30 часа в местността „Три кладенци\" по пътеката между Черни връх и Златни мостове ще бъде открит първи построен наново заслон от близо половин век насам на Витоша.***Аксаково.Аксаково ще отбележи своя празник. Програмата ще започне с празнична литургия в храм***Камчия.От 15.30 часа в Санаторно-оздравителния комплекс „Камчия\" ще бъде официално открит семинар на тема „Извънкласните и извънучилищните дейности - за устойчиво качествено обучение, възпитание и развитие на децата и учениците\".***Кричим.От 10.30 часа пред читалище „Пробуда\" продължава програмата за отбелязване на празника на Кричим***Кюстендил/с. Жабокрът.От 17.00 часа Кметството в село Жабокрът организира традиционна земляческа среща.***Пазарджик.От 11.30 часа ще се проведе Традиционният събор на Юндола.  ", "date": "2018.08.26", "title": "Предстоящи  събития в страната  на 26 август "}
{"url": "http://www.cross.bg/rodeni-na-avgyst-1582396.html", "text": "/КРОСС/ Александър Мутафчийски, солист в Националния музикален театър Любомир Любенов, олимпийски шампион по кану-каяк от Москва 1980 г. Павел Станчев, бивш главен изпълнителен директор на \"Би Ти Ви Медиа груп\"  Александър Цветков - бивш министър на транспорта Ирена Бориславова -\tИзпълнителна агенция \"Българска служба за акредитация\"", "date": "2018.08.26", "title": "Родени  на 26 август"}
{"url": "http://www.cross.bg/pravitelstvoto-bank-deutsche-1582388.html", "text": "/КРОСС/ Лондонското подразделение на Deutsche Bank помоли правителството на Русия за \"най-свежа информация за вашата фирма\", съобщават \"Ведомости\".Банката отправи писмо до правителството на 27 юни. В документа финансовото учреждение посочва, че анализира предоставяните на правителството услуги и наличните документи в рамките на процедурата комплаенс - практиката Know your customer (\"Знай клиента си\"). Там поясниха, че информацията за клиентите трябва да се обновява в съответствие с вътрешните правила на банката и изискванията на регулатора.„Невъзможността на получим най-прясна информация от вашата фирма може да ни наложи да прекратим нашите делови отношения\", - цитира вестникът текста на писмото.В обръщението също е посочено, че банката може да започне процедура по прекратяване на отношенията, ако правителството не се свърже с тях в течение на тридесет дни. Този срок изтече. По думите на анонимни чиновници от финансово-икономическия блок, отговор не е изпратен. При това и Deutsche Bank не е изпращал известия за това, твърдят източниците на вестника.Какво операции е извършвала или извършва за руското правителство в писмото не се посочва. ", "date": "2018.08.26", "title": "Deutsche Bank заплаши правителството на Русия със скъсване на отношенията"}
{"url": "http://www.cross.bg/temi-i-gosti-v-sytreshnite-blokove-na-televiziite-na-avgyst-1582394.html", "text": "/КРОСС/ БНТ, „Денят започва с Георги Любенов\"ИзбраноБТВ, \"Тази събота и неделя\"ИзбраноНова телевизия,  „Събуди се\"Избрано ", "date": "2018.08.26", "title": "Теми и гости в сутрешните блокове на телевизиите на 26 август "}
{"url": "http://www.cross.bg/mesta-slunchevo-kratkotraiini-1582397.html", "text": "/КРОСС/ Днес отново ще бъде предимно слънчево. В следобедните часове над западните и планинските райони обаче ще има временни увеличения на облачността и на места там ще има краткотрайни валежи с гръмотевици.Жълт код за гръмотевични бури е обявен в четири области на страната - Видин, Монтана, Враца и София-област.Ще духа слаб, в Източна България до умерен югоизточен вятър.Максимални температури ще са предимно между 31° и 36°, в София около 30°.Над планините преди обяд ще бъде слънчево, но около и след обяд ще се развива купеста и купесто-дъждовна облачност и на много места ще има краткотрайни валежи с гръмотевици. Ще духа до умерен юг-югоизточен вятър. Максималната температура на височина 1200 метра ще е около 25°, на 2000 метра - около 17°.Над Черноморието ще бъде слънчево. Ще духа до умерен югоизточен вятър. Максималните температури ще са 27-29°. Температурата на морската вода е 26-27°.В понеделник в Западна България температурите ще се понижат до 23°-25°, ще бъде с превалявания, докато на изток през по-голямата част от деня ще остане все още предимно слънчево и горещо - с максимални температури над 30°; по-късно през деня и на отделни места в Източна България ще се развие купесто-дъждовна облачност, ще има краткотрайни интензивни валежи и гръмотевични бури.Във вторник ще се понижат температурите и в югоизточната половина от страната. Ще е ветровито, с променлива облачност и на отделни места с превалявания от дъжд, след обяд - с гръмотевици. ", "date": "2018.08.26", "title": "Предупреждение за гръмотевични бури в четири области"}
{"url": "http://www.cross.bg/koraba-dichoti-migrantite-1582436.html", "text": "/КРОСС/ Всичките 137 мигранти, които бяха останали на кораба \"Дичоти\", са слезли на италианска територия - на пристанището в Катания. Мигрантите ще бъдат разпределени в специализиран център в Месина и след това ще бъдат приети от църквата, както и от Албания и Ирландия, които дадоха съгласие да приемат по около 20 души. На борда на кораба \"Дичоти\" бяха спасени над 170 мигранти, но италианският вътрешен министър Матео Салвини забрани те да слизат на брега, докато не бъдат разпределени към други европейки държави. Повечето страни обаче отказаха на Рим, а италиански прокурори са започнали разследване срещу министъра за превишаване на правомощията в този случай.Снимка: ЕПА/БГНЕС ", "date": "2018.08.26", "title": "Мигрантите от кораба \"Дичоти\" слязоха на италианска територия"}
{"url": "http://www.cross.bg/manev-nikola-hydozhnik-1582400.html", "text": "/КРОСС/ Големият български художник Никола Манев почина в Париж след боледуване, предаде БНР.В четвъртък 77-годишният художник e получил мозъчен инсулт. Той не се почувствал добре и тръгнал без придружител към болницата, но на входа на лечебното заведение припаднал пред лекарите, поясни синът му Александър. По думите му смъртта е настъпила в 22,15 ч. (бълг. време).Семейството му съобщи, че Никола Манев ще бъде погребан в България.Манев има зад гърба си над 137 самостоятелни изложби в цял свят и множество групови изложби и биеналета. Над 3000 негови творби са притежание на държавни и частни колекции и музеи в над 30 страни по света.Роден е в Пазарджик, отрасъл в Чирпан, завършва художествената гимназия в София, а през 1962 г. е приет във френската Академия по изящни изкуства, където завършва „живопис\" в класа на проф. Морис Брианшон.Тогава се установява в Париж, в ателие в Ил Сен Луи, но през целия си живот обикаля света и трупа впечатления за своите платна. ", "date": "2018.08.26", "title": "Почина големият български художник Никола Манев "}
{"url": "http://www.cross.bg/dzhon-makkeiin-prezident-1582403.html", "text": "/КРОСС/ Сенаторът републиканец и бивш кандидат за президент Джон МакКейн почина на 81-годишна възраст, съобщиха световните агенции.Настоящи и бивши политици изказаха своите съболезнования за кончината на сенатора. \"Изпращам своите най-дълбоки съчувствия и уважение към семейството на сенатора Джон МакКейн\", написа в \"Туитър\" президентът на САЩ Доналд Тръмп. Бившият държавен глава Барак Обама и съпругата му Мишел припомниха, че малцина американци са били подложени на такива изпитания, през които е минал сенаторът от Аризона.\"Всички ние можем да се стремим към тази смелост, за да поставим над себе си голямото добро\", написа бившата президентска двойка.\"Животът на някои хора е толкова ярък, че е трудно да си представим, че той ще свърши, заяви от своя страна бившият президент Джордж Уокър Буш. ", "date": "2018.08.26", "title": "Почина американският сенатор и кандидат за президент Джон МакКейн"}
{"url": "http://www.cross.bg/kitaii-stoki-mita-1582389.html", "text": "/КРОСС/ Мита в размер на 25% за внасяните от Китай в САЩ стоки ще бъдат въведени на 23 август. В списъка са попаднали 279 наименования китайска продукция на обща стойност от 16 милиарда долара.Въвежданите в четвъртък мита са втората част от 25-процентните събирания върху внасяните от Китай стоки на обща стойност 50 милиарда долара. Първата част от митата беше въведена на 6 юли и под тях попаднаха стоки за 34 милиарда долара. За това заявиха в апарата на търговския представител на САЩ Робърт Лайтхайзер, съобщава ТАСС.Отбелязва се, че митата ще засегнат продукцията на авиокосмическата промишленост, информационните и комуникационните технологии, роботиката, промишленото оборудване, автомобилостроенето.По думите на президента на САЩ Доналд Тръмп решението за въвеждане на мита е взето във връзка с незаконното, от гледна точка на Вашингтон присвояване от китайските предприятия на американска интелектуална собственост, а също използването от Пекин на нечестни търговски практики. Според американския лидер новите мерки ще способстват за отстраняването на дефицита на САЩ в двустранния стокооборот с Китай.В отговор Пекин обяви, че новите крачки на американската страна нарушават националните интереси на КНР и страната ще използва повишени мита за същата сума „в синхронен ред\" по отношение на продукцията от САЩ.Министерството на търговията на Китай публикува списък с американски стоки на сума 16 милиарда долара, на които от 23 август ще бъдат въведени 25-процентни мита.Увеличените тарифи ще се вземат от нефтопродукти, автомобили и медицинско оборудване.Ще напомним, че на 17 август стана известно, че САЩ и Китай са започнали работа върху подготовката на пътна карта за снемане на взаимните търговски претенции. Така, за преодоляването на разногласията китайската делегация, начело със заместник министъра на търговията на КНР Ван Шоувен пристигна във Вашингтон за провеждане на преговорите. ", "date": "2018.08.26", "title": "САЩ отново въвеждат мита за стоки от Китай "}
{"url": "http://www.cross.bg/svoge-katastrofata-horizont-1582402.html", "text": "/КРОСС/ Продължава разследването на причините, довели до тежката катастрофа, станала снощи край Своге, при която загинаха 16 души, а 18 са ранени.Състоянието на пострадалите остава тежко, съобщиха за \"Хоризонт\" от болниците, в които са настанени ранените. Сред тях е и шофьорът на катастрофиралия автобус.Проверка по случая прави и транспортното министерство. Резултатите от нея ще бъдат представени на прокуратурата.След обяд в МВР започва съвещание с представители на всички институции, имащи отношение по проблема с пътната безопасност, на което ще се обсъдят известните досега факти и обстоятелства около тежкия инцидент.Министър Валентин Радев разпореди психолози от института на МВР да помогнат на близките на загиналите и на пострадалите, както и на участвалите в спасителната операция - полицаи и пожарникари.Говорителят на Спешната помощ Катя Сунгарска категорично отрече информацията, че линейките са закъснели. По думите й първият екип е пристигнал на мястото на катастрофата на 30-ата минута:\"Първата е пристигнала точно на 30-тата минута. За последната вече не мога да кажа, нямам тази информация пред мен в момента, но пак казвам: това е път. Няма никакви над 55 минути, над 50 минути и така нататък. Бяха мобилизирани линейките на Драгоман, на Костенец, и разбира се, от София-град. Това са 15 линейки, което е огромен ресурс за нашия капацитет, които бяха концентрирани на място, работиха през цялото време. Нощната смяна също пое\".Пътят София - Своге - Мездра, на който се случи вчерашната автобусна катастрофата, е компрометиран и опасен. Това са констатирали експерти от Института за пътна безопасност в свое становище, публикувано преди дни. В интервю за \"Хоризонт\" Богдан Милчев от Института обясни:\"Констатациите са, че този път, въпреки ремонта, не е почистен. Има камъни, има дървета по него, има паднали огради, има липса на знаци, има предпазни съоръжения, които са повредени. Целият този път е компрометиран и опасен\".Разследването на причините за катастрофата ще продължи поне 3-4 месеца, прогнозира за \"Хоризонт\" Георги Илиев - бивш следовател от Националната следствена служба и обясни:\"В нашата държава, както вървят нещата, в 99 процента от случаите при пътно-транспортните произшествия вината е на самите водачи. Много рядко се отчита пътната обстановка, атмосферните условия, състоянието на пътя и състоянието на моторното превозно средство, което се управлява. Всички тези неща трябва да бъдат прецизно проверени, защото ние имаме пътища, някъде магистрали, които се ползват от много хора, и на които не се обръща абсолютно никакво внимание.\"В манастира \"Рождество Богородично\", известен и като \"Седемте престола\", в понеделник ще бъде отслужена панахида за загиналите в катастрофата край Своге, които са се връщали от посещение в светата обител. С решение на правителството утре - 27 август е обявен за ден на национален траур. ", "date": "2018.08.26", "title": "Говорителят на Спешна помощ отрече линейките да са закъснели за мястото на автобусната катастрофа край Своге"}
{"url": "http://www.cross.bg/lydogoretz-slaviya-otlozheni-1582387.html", "text": "/КРОСС/ Спортните мероприятия на територията на България би трябвало да бъдат отложени заради жестоката трагедия, която се разигра край Своге. При катастрофа с автобус живота си загубиха най-малко 15 български граждани, а ранените са 27 човека.По програма има два двубоя от Първа лига - ЦСКА-София - Верея и Славия - Лудогорец, които обаче най-вероятно ще бъдат отложени за друга дата. Ако това не се случи, срещите ще започнат с минута мълчание. ", "date": "2018.08.26", "title": "Заради жестоката трагедия с 15 загинали и 27 ранени: отлагат ЦСКА-София - Верея и Славия - Лудогорец?"}
{"url": "http://www.cross.bg/prepyatstviyata-kamunite-imate-1582393.html", "text": "/КРОСС/ Препятствията, които имате, са камъните, от които ще образувате стъпалата, за да се повдигнетеПетър Дънов", "date": "2018.08.26", "title": "Препятствията, които имате, са камъните"}
{"url": "http://www.cross.bg/adrian-nataliya-muchenitzi-1582390.html", "text": "/КРОСС/ На 26 август православната църква почита паметта на светите мъченици Адриан и Наталия. Те живели по времето на император Максимиан, който извършвал жестоки гонения срещу онези, които изповядвали Христовото учение. Императорът издал заповед да се издирят християните в столицата му гр. Никодимия и да ги предадат на съд, като обещал богата награда за това. Онзи, който укривал християни, бил заплашен със строги наказания. Езичниците започнали да издават познатите християни и да ги довеждат на съд при царя.Веднъж по указание на жители на Никодимия войниците на Максимиан намерили в една пещера 23-ма човека, които заявили, че вярват в Христа. Войниците ги вързали и отвели при царя, който отивал в езическия храм за жертвоприношение. Царят сам ги разпитвал, а те без страх изповядвали своята вяра. На заканите на владетеля, че ще ги подложи на мъчения, отговаряли, че не се боят да страдат за името на Исус. Разгневеният Максимиан заповядал да ги бият най-жестоко, но мъчениците останали непоколебими. Те търпеливо понесли изтезанието, като казвали, че се надяват да получат на небето безсмъртие. След като ги измъчвали, ги отвели в преторията, за да запишат там имената им като осъдени на смърт.На изтезанията станал свидетел Адриан, един от членовете на преторията, знатен и богат човек, близък с императора. Той бил езичник и много се впечатлил от необяснимото за него търпение на християните. Адриан започнал сам да ги разпитва каква награда очакват от своя Бог за тяхното търпение. И в разговора с едва дишащите от телесна изнемога мъченици, Божията благодат се докоснала до добрата душа на Адриан. Слушайки и гледайки тия люде, той разбрал божествената истина и като застанал сред преторията, казал на писарите, които записвали осъдените на смърт да запишат и неговото име, заедно с имената на тези светци мъченици, защото и той повярвал в техния бог Христос и с радост искал да умре за него. Учуден от постъпката му императорът предложил на Адриан да се разкае, но той отказал. Тогава царят се разгневил, заповядал да го оковат в тежки железни вериги и да го отведат в тъмница, където били затворени останалите мъченици.Адриан имал млада жена - Наталия, която изповядвала християнството. Когато научила за мъченията, на които бил подложен мъжът й, тя побързала да отиде при него в тъмницата, за да му даде сили. Наталия била при съпруга си до смъртта му и го ободрявала чрез вярата в Бог и в блажения задгробен живот. Тя прислужвала на мъчениците и измивала раните им. Скоро след кончината на мъжа си Наталия се поминала, като заспала вечния си сън до неговия гроб. Тя също е причислена от Светата църква към лика на мъчениците, умрели за Христа. ", "date": "2018.08.26", "title": "Св. мчци Адриан и Наталия"}
{"url": "http://www.cross.bg/popov-pregled-tehnicheski-1582399.html", "text": "/КРОСС/ „Имаме съмнения, че автобусът, който катастрофира на пътя София - Своге, не е минал повторен технически преглед\", съобщи на извънреден брифинг зам.-министърът Ангел Попов.При катастрофата загинаха 16 души, а други 27 са ранени, някои от които тежко.Фирмата-собственик на автобуса се казва „Мобилус - 5\" ООД. Фирмата притежава общо шест превозни средства, като всички нейни документи са изрядни.„Нашите съмнения са, че не е минал повторна техническа проверка. Трябвало е в началото на август да мине повторен преглед. Това представлява сериозен риск\", поясни Попов.Все още не е ясно дали останалите автобуси са преминали технически прегледи.Според Попов е възможно и времето да е указало влияние върху катастрофата, но експертизата ще покаже със сигурност дали това е така.Мантинела покрай пътя е имало, настилката също не е нарушена.Вътрешният министър Валентин Радев съобщи, че в неделя в 14 ч. е организирана среща в МВР на всички ангажирани министерства заедно с прокуратурата, за да се обсъдят следващите стъпки. ", "date": "2018.08.26", "title": "Зам.-министър на транспорта: Автобусът не е минал повторен технически преглед"}
{"url": "http://www.cross.bg/kraii-svoge-blizkite-1582401.html", "text": "/КРОСС/ Президентът Румен Радев изрази съболезнованията си към семействата и близките на загиналите при тежката катастрофа край град Своге.Във връзка с трагичния инцидент президентът отмени участието си в тържествената заря-проверка тази вечер в град Габрово по случай 141-та годишнина от Шипченската епопея.Загиналите са при катастрофата край Своге са 15, а петима са в изключително тежко състояние с опасност за живота. ", "date": "2018.08.26", "title": "Президентът изрази съболезнованията си към близките на загиналите при катастрофа край Своге"}
{"url": "http://www.cross.bg/voiina-vtorata-svetovna-1582392.html", "text": "/КРОСС/ 1498 г. - Микеланджело получава поръчка за Пиета.1768 г. - Капитан Джеймс Кук отплава от Англия на борда на Ендевър.1778 г. - Първото документирано изкачване на Триглав - най-високия връх в Словения.1789 г. - Във Версайския дворец е приета Декларацията за правата на човека и гражданина.1858 г. - Първите новини предадени чрез телеграф.1862 г. - Американска гражданска война: започва Второто сражение при Бул Рън.1877 г. - Руско-турска война (1877-1878): Край на Втората битка при Шипка.1883 г. - Вулканът Кракатау изригва и причинява огромни цунами, които разрушават селищата на островите Ява и Суматра в Индонезия, убивайки 36 000 души.1886 г. - Княз Александър Батенберг е принуден да абдикира от българския престол.1914 г. - Първа световна война: Германската колония Тоголанд е нападната от френски и британски войски, които я превземат след пет дни.1920 г. - Влиза в сила 19-тата поправка към Конституцията на САЩ, даваща право на жените да гласуват.1923 г. - Райко Даскалов e застрелян в Прага от член на Вътрешната македонска революционна организация (ВМРО).1926 г. - Основан е италианския АКФ Фиорентина.1934 г. - Цар Борис III открива Паметника на свободата на връх Шипка.1940 г. - Чад става френска колония и се присъединява към Антантата под управлението на Феликс Ебое - първия черен губернатор във френска колония.1942 г. - Холокост в Шорткиав, западна Украйна: В 2:30 германски войници започват да изкарват евреите от жилищата им, разделят ги на групи по 120 човека, натоварват ги в товарни вагони и депортират 2000 от тях в концетрационния лагер Белзец. 500 деца и болни са убити на място.1944 г. - Втора световна война: Шарл дьо Гол влиза в Париж.1944 г. - България във Втората световна война: Царство България обявява неутралитет във Втората световна война и желание за примирие с Великобритания и САЩ.1947 г. - Шестото велико народно събрание приема Закон за забрана и разтурване на Българския земеделски народен съюз - Никола Петков и на Българския земеделски младежки съюз към него.1957 г. - СССР оповестява успешното тестване на междуконтинентална балистична ракета.1966 г. - Започва войната на Намибия за независимост.1970 г. - Новото феминистко движение в САЩ, ръководено от Бети Феридан, започва националната Женска стачка за равенство.1978 г. - Папския конклав избира Йоан Павел I за папа.1978 г. - Програма Интеркосмос: На борда на съветския космически апарат Союз 31 лети първият германски космонавт Зигмунд Йен.1990 г. - Подпален е Партийният дом на БСП в центъра на София.1999 г. - Майкъл Джонсън подобрява световния рекорд в спринта на 400 метра с време от 43,18 секунди.1999 г. - Русия започва Втората чеченска война като отговор на нахлуването в Дагестан на Ислямската международна умиротворителна бригада.2008 г. - Русия едностранно признава независимостта на отцепилите се от Грузия републики Абхазия и Южна Осетия.", "date": "2018.08.26", "title": "26 август в историята"}
{"url": "http://www.cross.bg/tzena-gorivo-rysiya-1582413.html", "text": "/КРОСС/ Цените на авиационното гориво в Русия са нараснали с 30% от началото на 2018 г., пише Investor.bg, като се позовава на ТАСС.Това е сериозен проблем за авиокомпаниите, заяви зам.-министърът на транспорта с ресор авиация Александр Юрчик, който прави изчисленията на базата на годишно среднопретеглена цена. По думите му проблемът се изостря на фона на поскъпването на долара, който надмина цена от 68,66 рубли.Заради цената на керосина може значително да поскъпнат авиобилетите, смята транспортният министър Евгений Дитрих. Той предложи за компенсация на загубите да бъде заделена еднократна субсидия за превозвачите. ", "date": "2018.08.26", "title": "Поскъпва авиационното гориво в Русия"}
{"url": "http://www.cross.bg/svoge-sofiya-opasnost-1582398.html", "text": "/КРОСС/ След извънредно съвещание в МВР днес се очаква повече информация за причините и обстоятелствата около тежката катастрофа в Своге с 16 загинали.27 души пострадаха в различна степен. В различни болници са настанени 18 пострадали, част от тях са с опасност за живота.От шестимата останали за лечение в \"Пирогов\" четирима са в по-тежко състояние, съобщи тази сутрин проф. Николай Габровски. Институтът има всичко необходимо, но от кръв винаги има нужда, каза проф. Габровски.В болница в ИСУЛ е шофьорът Григор Григоров. Той е без опасност за живота, очаква се днес да бъде разпитан.По информация на bTV 7 от загиналите са от Световрачене.Автобусът, който падна в пропаст, най-вероятно не е минал на необходимия повторен технически преглед. Това показват първоначалните проверки на транспортното министерство.Малко след 17 ч. вчера автобусът се удря в 3 коли, минава през мантинелата, преобръща се и пада върху площадка под пътя от Своге за София. В този момент вали проливен дъжд. Катастрофата е станала на 2 километра след Своге в посока София.Автобусът е бил с 33-ма пътници и един шофьор. Собственик е \"Мобилус-5\", шофирал е собственикът на фирмата. До момента тя е била с изрядни документи.Местните са категорични, че този участък е рисков, а настилката - некачествена.Часове наред продължи огледът на място.Понеделник е обявен за ден на национален траур с решение на Министерския съвет. ", "date": "2018.08.26", "title": "Изясняват се причините за тежката катастрофа в Своге с 16 загинали"}
