{"url": "http://www.cross.bg/zelenski-ykraiina-vladimir-1602371.html", "text": "/КРОСС/  Комикът Владимир Зеленски печели с убедителна победа на президентските избори в Украйна, показва екзит пол проучване. 41-годишният кандидат, чиито единствен политически опит е да изпълни ролята на държавен глава в телевизионен сериал, е получил 73% от вота, сочи проучването, цитирано от БГНЕС.Досегашният президент Петро Порошенко получава едва 25% от гласовете, като губи във всички региони на страната, включително и в западната й част, където традиционно има силна подкрепа.Веднага след като научи, че е спечелил вота, Зеленски заяви: \"Всичко е възможно!\". Той обеща, никога да не изостави украинския народ.Владимир Зеленски (41 г.) e актьорът, който изигра Наполеон и президента на Украйна в кинокомедия.Роден в Кривой Рог, той получава юридическо образование, но не работи дори ден по своята специалност. Той създава успешно студио, което произвежда хумористични предавания, комедийни филми и сериали. В един от тях - \"Слуга на народа\" - Зеленски играе учител, който става президент на Украйна.„Аз се стремя към президентския пост за един мандат\", казва в платформата си Зеленски.В първия си законопроект той призовава хората да могат да определят задачите на властта чрез референдуми. Всеки бизнесмен да може да легализира доходите си срещу 5% от тях. Всяко дете ще може да натрупа в своята сметка доходи от продажбата на държавни природни богатства. Монетизиране на помощи и субсидии. Украйна да се превърне в световен лидер в продажбата на екологични храни. Това са част от залегналите идеи на Зеленски. ", "date": "2019.04.21", "title": " Владимир Зеленски спечели президентските избори в Украйна"}
{"url": "http://www.cross.bg/parola-horata-paroli-1602367.html", "text": "/КРОСС/  Милиони хора използват лесно разбираеми пароли за защита на информация в интернет, установи британско проучване. Анализът е направен от Националния център за киберсигурност в Обединеното кралство (NCSC). Според него 123456 е най-широко използваната парола при разбити банкови сметки.Проучването помогна да се открият пропуските в киберзнанията, които могат да поставят хората в опасност от експлоатация и кражби.Как да си направим непробиваема парола?Според NCSC хората трябва да подредят три случайни, но запомнящи се думи, за да имат силна парола.За първото си киберпроучване Центърът анализира публични бази данни за нарушени сметки и електронни адреси, за да види кои думи, фрази и цифри са най-често използвани от потребителите в интернет.Начело на списъка е 123456, който се явява парола в повече от 23 милиона случая. Вторият най-популярен низ, 123456789, не е труден за разбиване, а в челната петица се нареждат пароли като \"password\" и 1111111. Най-често използваното име в паролите е Ашли, следвано от Майкъл, Даниел, Джесика и Чарли.Сред футболните отбори от висшата английска лига, използвани като пароли, които могат да се отгатнат лесно, Ливърпул са \"шампиони\", следвани от Челси.\"Хората, които използват добре познати думи или имена за парола, поставят себе си в риск да бъдат хакнати\", каза д-р Иън Леви, технически директор на Националния център за киберсигурност в Обединеното кралство. \"Никой не трябва да защитава ценни данни с нещо, което може да се предположи, като първото им име, любимият им футболен отбор или любима група\", каза той.Проучването установи, че 42% от хората очакват да загубят пари в онлайн измама и само 15% заявяват, че знаят достатъчно, за да се защитят онлайн, съобщи Би Би Си. Изследователите съобщават, че по-малко от половината от запитаните потребители на онлайн услуги са използвали уникална, труднодостъпна парола за основния си имейл акаунт. Експертът по сигурността Трой Хънт, който поддържа база данни с информация за хакнати акаунти, признава, че изборът на добра парола е \"най-големият контрол\", който хората могат да упражнят за онлайн сигурността си. \"Позволявайки на хората да знаят кои пароли са широко използвани, трябва да накараме потребителите да вземат по-добри решения\", категоричен е той. ", "date": "2019.04.21", "title": "Тайната на непробиваемите пароли: три случайни, но запомнящи се думи"}
{"url": "http://www.cross.bg/kriloto-mashinata-samolet-1602363.html", "text": "/КРОСС/  Въпросът за трагедията, разиграла се край село Оризари, при която падна двуместен самолет, е защо се е счупило крилото? Машината е летяла 7 години без никакви проблеми! Пилотът Стефан Василски, който загина, е бил изключително опитен. Бил е любител, но с всички необходими курсове и дори имал документ за инструктор, обучил е десетки други пилоти.Машината е била сглобена от самия него, летяла е повече от 7 години без да даде никакъв дефект. Разследващите на инцидента тепърва ще изясняват каква е причината за него - това може да е и износване на материала.Христо Христов, ръководител на разследване на авиационни събития, обясни пред bTV, че това са т. нар. самолети - китове.\"Има правомерни хора, които да го сглобят по определени схеми, а след това се правят изпитания при определена програма, проверява се от комисия, която му дава летателна годност\", каза още той и посочи, че ще се изследва защо се е стигнало до прекършване на крилото.Разследването е поето от Националната следствена служба, срокът, за който да се стигне до причините за инцидента е доста дълъг - една година.Припомняме, че двама души загинаха вчера, след като малък самолет падна в землището край стадиона на пловдивското село Оризари. Там е имало демонстрация на дронове и самолетът е бил част от мероприятието. Машината е трябвало да направи заход, но по време на захода едно от крилата се чупи и тя се разбива.Двуместният самолет е летял ниско над стадиона, трябвало е да поздрави участниците в състезанието, когато при издигане на височина машината чупи крилото си. ", "date": "2019.04.21", "title": " Въпросът за трагедията в Оризари: Защо се е счупило крилото? "}
{"url": "http://www.cross.bg/dyshi-odisha-zhivotnoto-1602366.html", "text": "/КРОСС/  Разярен слон е стъпкал и убил петима души за една нощ в индийския щат Одиша, съобщи сайтът Хинду.Най-напред животното нападнало трима души по време на нощния им сън на верандата им в село Сандха. Всички те починали на място. След набега си слонът стъпкал още един човек в същото населено място.Един час по-късно, в селцето Сандхапад, разположено на няколко километра от Сандхи, бил убит и пети човек от животното, чиято самоличност все още не е установена.Нападенията на слонове са голям проблем за хората от щата Одиша. По данни на Дружеството за защита на дивата природа, през последните 9 години са загинали по този трагичен начин 661 души. ", "date": "2019.04.21", "title": "Слон уби петима души за една нощ "}
{"url": "http://www.cross.bg/vuzdyh-godishno-klasatziyata-1602339.html", "text": "/КРОСС/  По време на отоплителния сезон въздухът в градовете и селата става по-мръсен. Оказва се, че във Видин са дишали най-лошия въздух, показват измерванията на гражданското сдружение „AirBG\" за зимния период от септември до април, предава Нова тв.Въпреки едни от най-сериозните оплаквания, в столицата въздухът не е най-мръсен и София не попада в топ 3, а е в средата на класацията с 41 дни с лошо качество на въздуха.В столицата основният замърсител на въздуха за отминалата година остава трафикът. На 1000 души се падат близо 700 автомобила, като в повече от половината от тях се вози само по един човекСпоред експерти причината е в благоприятния климат тази зима. Градовете с най-добри показатели са Бургас и Стара Загора.Според Световната здравна организация дните с мръсен въздух не трябва да превишават 35 годишно. От общо 160 дни отоплителен сезон обаче цели 91 са били с повишение на фините прахови частици във Видин. На второ място в класацията е Русе, следван от ПловдивЖертви на мръсния въздух в световен мащаб стават 7 милиона годишно. Според наши лекари лошият въздух допринася за смъртта на над 14 000 души годишно в България. Като най-честите причина за смъртността са сърдечните заболявания, пневмониите и инсултите. Медиците предлагат мерките за борба да започват още от университетите.", "date": "2019.04.21", "title": "В Бургас са дишали най-чист въздух през зимата"}
{"url": "http://www.cross.bg/lanka-atentatite-dnes-1602364.html", "text": "/КРОСС/  Властите на Шри Ланка са задържали седем заподозрени за участие в атентатите, които разтърсиха страната днес и причиниха смъртта на най-малко 207 души, съобщиха световните агенции.Засега не се съобщават подробности за задържаните.Осем взрива избухнаха в църкви, хотели, близо до столичния зоопарк и в района Дематагода. В болници с наранявания са приети 450 души. Засега нито една групировка не е поела отговорност за нападенията. Трима полицаи са били убити при акция в жилище в Коломбо след атаките, допълниха властите, цитирани от Ройтерс.Сред жертвите на атентатите има 35 чужденци - граждани на Великобритания, Холандия, Турция и САЩ, както и един португалец. Генералният директор на Интерпол Юрген Щок заяви днес, че международната полицейска организация е готова да съдейства на Шри Ланка в разследването, допълва ТАСС.Според предварителната версия на разследващите взривовете може да са били извършени от радикални ислямисти. Местни медии съобщават, позовавайки се на източници, че те са дело на камикадзета.Министерството на отбраната на Шри Ланка съобщи, че след вълната от атентати с много жертви на острова въвежда за неопределено време полицейски час, който влиза в сила незабавно. Правителство обяви също, че временно блокира социалните мрежи, за да попречи да се разпространява неточна и фалшива информация във връзка с атентатите. ", "date": "2019.04.21", "title": "Първи арести за убийствените атентати в Шри Ланка"}
{"url": "http://www.cross.bg/zelenski-ykraiina-zhyrnalisti-1602365.html", "text": "/КРОСС/  Кандидатът за президент в Украйна Володимир Зеленски изпя няколко фрази от песен на американския рапър Еминем пред журналисти и отсече: Ще ги бием всичките. Това направи той по време на своето гласувана.Над 130 000 служители на реда бдят за сигурността по време на днешния втори тур от президентските избори в Украйна, съобщи днес вътрешният министър Арсен Аваков, цитиран от ТАСС и БТА.\"Заедно с вас градим нова култура на изборния процес\", добави той към своя пост във Фейсбук.Осигурена е полицейска охрана за общо 197 окръжни избирателни комисии и почти 30 000 секции, информира по-рано украинската полиция. Работи създаден за случая оперативен щаб към вътрешното ведомство, също и регионални щабове. Органите на реда обещават информация за ситуацията на всеки два часа.Като фаворит в този тур се очертава актьорът и новак в политиката Володимир Зеленски. Според допитванията той има всички шансове да смени настоящия държавен глава Петро Порошенко, станал непопулярен, тъй като не успя да сложи край на войната в източната част на страната и заради скандалите за корупция, компрометирали политическата класа.Зеленски вече гласува в една от киевските изборни секции. \"Не знам каква бе сутринта за вас, нашата е хубава (. . .) Жена ми пусна Еминем за настроение\", каза той пред журналисти и по тяхна молба им изпя на английски няколко фрази от творбите на американския рапър.\"Всичко ще е наред, ще ги бием всичките\", увери кандидатът. Той съобщи, че отива при своя екип, заедно с който ще анализира довечера изборните резултати.Преди да гласува в своята изборна секция, сегашният президент Петро Порошенко посети заедно със своята съпруга и един от синовете им Михайловската Златовърха катедрала в едноименния киевски манастир - главния храм на Православната църква на Украйна, призната за автокефална от Вселенската, но не и от Московската патриаршия.Заобиколени от бодигардове, тримата присъстват на богослужение, водено от предстоятеля на ПЦУ митрополит Епифаний. ", "date": "2019.04.21", "title": "Зеленски пя Еминем пред журналисти в Украйна и отсече: Ще ги бием всичките"}
{"url": "http://www.cross.bg/teatur-gindeva-narodniya-1602370.html", "text": "/КРОСС/  Напусна ни голямата българска актриса Виолета Гиндева. Тя си отиде на 72-годишна възраст след кратко боледуване, съобщиха от Народния театър \"Иван Вазов\".\"С огромна мъка ви съобщаваме, че днес след кратко боледуване ни напусна прекрасната актриса от трупата на Народния театър Виолета Гиндева... Нямаме думи, за да изразим обичта и преклонението си към нея, и тъгата от загубата... Светъл път! Обичаме те завинаги и благодарим!, пишат колегите на актрисата.В последно време актрисата се е оплаквала от сърдечни проблеми. Тя е изиграла десетки филмови и театрални роли.Напоследък се бе върнала да играе в Народния театър. Имала е предложение за роля в трета поредна пиеса.За кратко тя бе и политик - от 2003 до 2007 година бе заместник-кмет на Пазарджик.Виолета Гиндева е родена на 14 юни 1946 г. в гр. Сливен. Завършва актьорско майсторство във ВИТИЗ \"Кръстьо Сарафов\" в класа на проф. Желчо Мандаджиев през 1968 г. След завършване на висшето си образование през 1968 г. актрисата е разпределена в Драматичен театър \"Сава Огнянов\" в Русе.Постиженията на актрисата са забелязани още през първия сезон и тя е назначена в Народния театър \"Иван Вазов\" в София през 1969 г. Играла е на сцената и на Театър \"София \" (1971-1974), отново в Народния театър \"Иван Вазов\" (1974-1993) и в театър \" Сълза и смях\" (1996-1998).От 2000 г. до 2004 г. е гост преподавател по художествено слово и актьорско майсторство в международния департамент по филмово изкуство към Варненския свободен университет /ВСУ/ \"Черноризец Храбър\".От 6 януари 2004 г. се ангажира с административна дейност като заместник-кмет на община Пазарджик.През 2005 г. Виолета Гиндева защитава доцентура. От пролетта на 2005 г. преподава сценична реч в Пловдивския университет \"Паисий Хилендарски\".Има над 120 роли в театъра, телевизията и киното. Сред най-известните й театрални роли са на Лора в постановката \"Между два изстрела\", Мила - \"В полите на Витоша\", Савина в \"Елегия\", Меги в \"Котка върху горещ ламаринен покрив\" и др. Снимала се е във филмите \"Отклонение\" (1967), \"Иконостасът\" (1969), \"Един снимачен ден\" (1969), \"Князът\" (1970), \"Черните ангели\" (1970), \"Сватбите на Йоан Асен\" (1975), \"Снаха\" (1976) и др.През 1969 г. е удостоена с първа награда за ролята си на Катерина от филма \"Иконостасът\" по Димитър Талев от VIII Фестивал на българския филм във Варна (1969). За ролята си във филма \"Черните ангели\" е удостоена с първа награда (колективна) от Международния кинофестивал в Карлови Вари, Чехословакия (1970) и със специалната награда (колективна) от Фестивала на българския филм във Варна (1970). С Указ 277 на президента от 29 юни 2006 г. е наградена с орден \"Св. св. Кирил и Методий\" огърлие за особено значимите й заслуги в областта на културата и по повод 60 години от рождението й. ", "date": "2019.04.21", "title": "Напусна ни голямата актриса Виолета Гиндева"}
{"url": "http://www.cross.bg/gradysa-oblachnostta-bulgariya-1602353.html", "text": "/КРОСС/  През нощта над по-голямата част от страната облачността ще намалее до ясно време. По-значителна облачност ще се задържи над североизточните райони. Ще бъде тихо. Минималните температури ще бъдат между два и седем градуса, в котловините и по високите поле на Западна България - около нула градуса и там ще се образува слана.Атмосферното налягане е по-високо от средното за април и ще се понижава. В понеделник ще преобладава слънчево време. По-значителна облачност още от сутринта ще има над североизточните райони, а след обяд над цялата страната ще има временни увеличения на облачността. Само на отделни места ще превали слаб дъжд. Ще духа до умерен вятър от югоизток и температурите слабо ще се повишат и максималните ще бъдат между 16 и 21 градуса. Вечерта от запад облачността ще се вплътнява и през нощта срещу вторник в Западна България ще завали дъжд, в планините над 2000 м - сняг.В планините ще преобладава слънчево време, след обяд с временни увеличения на облачността, но само на отделни места ще превали слаб дъжд. Ще духа умерен вятър от юг, по билата - от запад. Максималната температура на височина 1200 м ще е около 10 градуса, а на 2000 м - около два градуса. Вечерта над масивите от Югозападна България облачността ще се вплътни и през нощта срещу вторник на много места ще превали. По Черноморието ще има значителна облачност, но без валежи. Ще духа до умерен югоизточен вятър. Максимални температури на въздуха ще са 12-13 градуса. Температурата на морската вода ще е 11-12 градуса. Вълнението на морето ще бъде 2 бала. ", "date": "2019.04.21", "title": "Новата седмица започва със слънце "}
{"url": "http://www.cross.bg/godini-pristanishteto-arenda-1602358.html", "text": "/КРОСС/  Сирийското средиземноморско пристанище „Тартус\" ще бъде дадено под аренда на Русия за срок от 49 години. Това съобщи руският вицепремиер Юрий Борисов след среща със сирийския президент Башар Асад.Решението за предоставянето на пристанището на руснаците беше взето на заседание на руско-сирийската междуправителствена комисия през декември миналата година, припомни Борисов.През 2017-а Москва и Дамаск подписаха споразумение за разширяване и модернизация на съществуващия в Тартус руски пункт за материално-техническо осигуряване на военноморския флот. Споразумението е за срок от 49 години. След изтичането му се предвижда автоматично удължаване с още 25 години, ако нито една от страните не поиска прекратяването му.Очаква се новият договор - за даване на пристанището под аренда, да бъде подписано до седмица.Според руския вицепремиер това ще придаде положителна динамика на стокообмена между двете страни и ще бъде полезно най-вече за сирийската икономика. ", "date": "2019.04.21", "title": "Русия взема сирийското пристанище „Тартус“ за 49 години "}
{"url": "http://www.cross.bg/agenti-razyznavane-subirali-1602355.html", "text": "/КРОСС/  Турското разузнаване арестува двама агенти на тайните служби на Обединените арабски емирства (ОАЕ) в Истанбул. Според турските медии двамата агенти, чиито имена не се оповестяват, са арестувани в истанбулския квартал \"Есенйурт\". Двамата разузнавачи от ОАЕ са пристигнали в Турция от България с кола със софийска регистрация, съобщава 24rodopi.com.Според турското разузнаване МИТ арестуваните агенти са събирали данни за граждани от арабските страни - бизнесмени, студенти и други, които са били в опозиция с управляващите в арабската страна.Така също са събирали и разузнавателна информация от военен характер.Турската прокуратура съобщи, че разследват връзките на двамата шпиони с убийството на журналиста на The Washington Post Джамал Кашоги, който изчезна през октомври миналата година, след като отиде в Консулството на Саудитска Арабия в Истанбул.Снимка 24rodopi.com", "date": "2019.04.21", "title": "В Турция арестуваха двама агенти на ОАЕ, пътували с българска кола"}
{"url": "http://www.cross.bg/bilo-zverski-bolnitza-1602356.html", "text": "/КРОСС/  3-годишно детенце е било зверски нахапано от домашно куче, съобщава 24rodopi.com. Ужасният инцидент се е разиграл в периферията на Кърджали в петък.Детето е било с множествени наранявания по лицето. Заради тежкото му състояние веднага след като му е оказана спешна помощ в кърджалийската болница е било транспортирано с линейка в пловдивска болница.", "date": "2019.04.21", "title": "Куче нахапа зверски 3-годишно дете край Кърджали"}
{"url": "http://www.cross.bg/izborite-hilyadi-nego-1602357.html", "text": "/КРОСС/  Относително ниска е активността на провеждащия се днес в Северна Македония първи тур на изборите за президент на страната. До 15 ч българско време гласуването протича нормално.Основните претендентите за поста са трима - Стево Пендаровски, издигнат от широка коалиция с участието на управляващия СДСМ, Гордана Силяновска - подкрепената от опозиционната ВМРО-ДПМНЕ и Блерим Река - номинация на Алианса на албанците и партията Беса.Към 13 часа местно време до урните са отишли 20,45% от избирателите, съобщи говорител на Държавната изборна комисия, като каза, че са пристигнали данни от 75% от избирателните секции. Вотът започна в 7 ч и продължава до 19 ч местно време.Право на участие в изборите днес имат 1 милион 808 хиляди 131 души. Те могат да дадат своя глас в разкритите 3 хиляди 480 секции в цялата страна.За да бъде избран победител на първи тур в него трябва да участват над 904 хиляди души от имащите право на глас. Проучвания показват, че 40% от имащите право на глас още не са решили дали да се включат в изборите, а 22% казват, че няма да гласуват.Според бившия премиер Владо Бучковски този вот ще бъде „първи тест след сключването на Преспанския договор и промените на конституцията\".Другият важен въпрос е постигането на 40% изборна активност на втория кръг, за да могат изборите да бъдат признати за валидни.Затова в края на предизборната кампания политическите сили апелираха за активно гражданско участие.„Недоволството от властта, но и от опозицията, може да доведе до по-голяма степен на неучастие от обикновеното. Така че ако евентуално не бъде преодоляна бариерата за втория кръг, може да доведе до нова политическа криза\", смята Бучковски.Очакванията за активността на първия тур са тя да бъде на средно ниво, коментира в предаването „Неделя 150\" на програма „Хоризонт\" специалният пратеник на БНр в Скопие Георги Марков. Според него от нея ще зависи дали ще има втори тур на изборите, тъй като се изисква 40% от избирателите да отидат до урните, за да има валидно избран президент.Последни данни от социологически проучвания, оповестени преди седмица, сочат малка преднина от 3,7% за Стево Пендаровски, подкрепен от управляващия СДСМ, пред основния му опонент - Гордана Силяновска, зад която стои опозиционната ВМРО-ДПМНЕ.Пендаровски има една по-силна подкрепа от Силяновска сред албанската общност. Прогнозите са, че двамата вероятно ще отидат на балотаж. Блерим Река е подкрепян основно от албанци, но за него може да гласуват и етнически македонци, които харесват обещанието му за връщането на републиканизма, каза Марков.Изборите в Северна Македония се следят от над 3 хиляди местни и над 400 международни наблюдатели. През целия ден ще работят разкритите горещи телефонни линии към националния омбдусман и граждански сдружения, на които ще се приемат сигнали за нарушения на изборния процес.Преди изборите председателите на щабовете на тримата претенденти за президентския пост отправиха призив за провеждане на честни и демократични избори. Към него се присъедини и премиерът Зоран Заев, който апелира и за активно участие на сънародниците си в днешното гласуване и в насрочения за 5 май втори тур.В Северна Македония днес се провеждат и избори за кмет в Охрид, Дебър и Ново село. ", "date": "2019.04.21", "title": "Относително ниска избирателна активност на президентските избори в Северна Македония"}
{"url": "http://www.cross.bg/petkov-rymen-zadurzhaneto-1602361.html", "text": "/КРОСС/  По т.н. случай „Чората\" от 2005-а година, при който задържаният умира, прокуратурата, след много сериозен анализ на събраните данни, прекрати делото, защото се опря на чл.12 от НК, който много ясно казва, че не е престъпно деянието, причиняващо вреда на лице, извършило престъпление при задържането му. Това заяви на пресконференция в Плевен вътрешният министър от тогава и настоящ лидер на ПП АБВ Румен Петков. Той уточни, че ако на човек, извършил престъпление, се причини някаква вреда при задържане от служители, служителите не носят отговорност. Ако те /служителите/ са превишили необходимите мерки за задържането, виновният носи наказателна отговорност, при положение, че е действал умишлено. Петков припомни, че тогава като министър е взел много ясна и категорична позиция, че те са действали в рамките на правомощията, вменени от закона за МВР. Той отбеляза, че за съжаление впоследствие това постановление на прокуратурата беше отменено и се започна съдебно преследване на тези хора. Преди няколко дни се появява някаква информация, че и петимата служители са осъдени на по 7 години. Румен Петков е разговарял с техни близки, които и досега твърдят, че не разполагат с обвинението, включително и задържания вече в благоевградската дирекция. Невръчването на обвинението и същевременно задържането на човека е много смущаващо и, според Петков, това е случай, който със сигурност ще отиде в Страсбург. По думите му, ако има такова решение, то казва на обществото - „съдът налага въздържателно поведение върху служителите на МВР. Съдът им казва бездействайте и не бъдете активни, ако не искате да си нямате неприятности. Крайния ефект от такъв тип решения ще е бездействието на полицаите и обществото и гражданите ще бъдат все по-малко и по-малко защитени.\"Според Петков е лесно да ругаем полицаите и полицията, но когато те защитават служебния си дълг, държавата трябва да е до тях. Когато тези хора са направили тежкия си избор да служат на държавата, а държавата ги е загърбила, унизила незаслужено, наказала - резултатът е трагичен. Това съдебно решение казва на всички полицаи - „Момчета и момичета, бездействието е по-добро за вас, отколкото действието при което престъпник може да пострада\".", "date": "2019.04.21", "title": "Румен Петков: По случая „Чората” се е действало в рамките на закона"}
{"url": "http://www.cross.bg/meso-karakolev-asotziatziyata-1602360.html", "text": "/КРОСС/  Седмица преди Великден от Асоциацията на овцевъдите предупредиха за търговци, които нарушават правилата за продажба на агнешко месо.За пръв път тази година Агенцията по храните въведе практика: българското месо да е със син печат, чуждото - с червен, припомня съпредседателят на браншовата организация Симеон Караколев:„Печатите ясно трябва да дават информация за държавата. Всяка държава си има код и съответно номер на кланицата. За да се продава месо в търговската мрежа, то трябва да отговаря на тези условия\".Наблюденията на браншовиците върху агнешкото, предлагано от голяма търговска верига, показват друго.„Има някакво червено петно, от което всеки трябва да си вади извода: „Видиш ли, това е печат\". Да, ама не\", каза Караколев.Понеже правилата трябва да са еднакви за всички, а очевидно не е така, може да има много обяснения какво е това месо. По данни на Асоциацията, то идва от Македония през Гърция.„Кой да каже какво е? Разбирате ли, че тук вече може да се появят всякакви хипотези. Това може да е месо, което гръцките търговци не го желаят. Тоест имало е една голяма заявка, гърците са казали: „Ние не я искаме. И сега какво да го правим, какво да го правим. Българите ще го изядат. Те са свикнали да ядат боклуци\", добави Караколев.Три дни след сигнала Регионалната дирекция на Агенция по храните във Велико Търново прави проверка.„Наистина са установили подобна практика и са възбранили тези съответните количества и аз не знам докога\", каза Симеон Караколев от Асоциацията на овцевъдите. ", "date": "2019.04.21", "title": "Търговци нарушават правилата за продажба на агнешко месо"}
{"url": "http://www.cross.bg/horata-kruv-hemofiliya-1602359.html", "text": "/КРОСС/  Акции по кръводаряване имаше днес - на Цветница, в редица български градове, след които София, Варна и Велико Търново.Десетки столичани се включиха в пролетната кампания за кръводаряване „Запалете свещичка, дарете кръв, дарете живот сега!\". Тя традиционно се организира на Цветница  от Националния център по трансфузионна хематология и Българския Червен кръст, с подкрепата на Българската православна църква.За малко повече от час пунктът в 6-о основно училище близо до храм \"Свети Седмочисленици\" са дарили кръв 18 души, казва Евелина Динова от Центъра по хематология. „По-голяма част от хората, които ни посещават днес, са вече наши редовни дарители. Имаме и такива, които даряват за първи път по време на Цветница. Всъщност апелът ни е към всички здрави хора, които искат и могат да дарят кръв, да ни потърсят, да ни подкрепят. Радостното е, че хората от 20 до 45-годишна възраст са много активни\", каза тя.Някои са дошли с конкретна причина: „За познат, който има нужда, затова. Да помогна. Дарявам за пръв път\", сподели един от тях.За други даряването на кръв е мисия и традиция: „Разбира се, да помогна на хората, които имат нужда. Случва се на всеки да се нуждае и трябва да си помагаме. Тук всички сме колеги и всички се събираме заедно от офиса и идваме групово. Добрият пример трябва да е заразителен\", каза млада жена, която дарява кръв за 12-и път.Социално-спортния велопоход „Заедно\" в подкрепа на хората с хемофилия стартира във Варна под надслов „Движението е промяна\". Инициативата е на Българската асоциация по хемофилия и се провежда едновременно в пет български града. Целта е да се даде гласност на инициативите за осигуряване на лечение и подобряването на социалните условия на живот  на хората с вродени нарушения на кръвосъсирването.Мирена Иванова - координатор на проявата за Варна, каза, че в града има близо 100 души с това заболяване и обясни: „Днес се опитваме да проведем едно  здравно социално мероприятие - „Велопоход заедно\" се нарича. Посланието е „Движението е промяна\". Надяваме се да стигне като информация повече до хората за проблемите, за трудностите на хората с хемофилия. Хората, които страдат от такова заболяване или са родители на деца с хемофилия правят такива мини велопоходи\".Кръводарителите във Велико Търново се увеличават, като се включват все повече млади хора. Отделението по трансфузионна хематология днес разкри пункт в неделното училище на църквата „Свети Никола\" в старата столица.736 души са дарили кръв в областната болница във Велико Търново за първото тримесечие на годината. Най-много са кръводарителите на възраст между 30 и 45 години, посочи началникът на кръв центъра д-р Мариана Витанова. „Има млади хора, които идват за първи път да кръводаряват доброволно, без да имат натиска на нуждаещ се близък\".За 11-а поредна година великотърновци се включиха в кампанията за кръводаряване на Цветница в храма „Св. Никола\". Курсантите Юри Карамфилов и Тома Тодоров са от редовните кръводарители: „Дарявам за четвърти път. За здраве го правя. Мисля, че е добре всеки да дарява\", „Дарявам за втори път. За мен това е нещо важно, включително за хората, на които помагаме\", казаха те. ", "date": "2019.04.21", "title": "Акции по кръводаряване в редица градове"}
{"url": "http://www.cross.bg/grazhdani-lanka-delhi-1602369.html", "text": "/КРОСС/  В един от пострадалите хотели в Шри Ланка - Shangri La Hotel, се намират шестима български граждани, които са в безопасност. Те имат връзка с посолството в Делхи, с оглед оказване на съдействие при необходимост, съобщават от външното ни министерство.Както е известно, по информация на посолството ни в Индия към 12:00 ч. няма данни за пострадали български граждани при терористичните атаки в три църкви и три хотела в Шри Ланка. Взривни устройства бяха задействани в църквите Kochikade Church, Katuwapitiya Church и Church in Batticaloa, както и в хотелите Shangri La hotel, Cinnamon Grand Hotel и Kingsbury Hotel.Посолството на Република България в Делхи е в постоянен контакт по линия на местното консулско сътрудничество с посолството на страните от ЕС в Делхи, където се подава актуална информация от Коломбо, в тази частност и от Делегацията на Европейския Съюз (ДЕС).Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации.При нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498.Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.Президентът на Шри Ланка Маитхрипала Сирисена каза, че е в шок от случилото се, а премиерът Ранил Викремесингхе заклейми атентатите. \"Осъждам решително позорните атаки срещу нашия народ. Призовавам всички шриланкийци да останат единни и силни в тези трагични времена\", написа Викремесингхе в Туитър, уверявайки, че правителството взема \"незабавни мерки за овладяване на ситуацията\".Припомняме, че началникът на националната полиция Пуджутх Джаясундара е алармирал преди десетина дни службите си, че ислямистко движение на име \"Нешънъл Таухид джамаат\" (НДТ) планира \"самоубийствени атентати срещу важни църкви и Висшата индийска комисия\".НТД стана известна миналата година с оскверняването на будитстки статуи - будизмът е преобладаващата религия в Шри Ланка.В страната с население от 21 милиона души живеят около 1,2 милиона католици. Будистите представляват около 70 процента от населението, 12 процента са хиндуисти, мюсюлманите са 10 процента, а 7 на сто са християни. ", "date": "2019.04.21", "title": " Външно министерство: Шестима българи са евакуирани в Шри Ланка "}
{"url": "http://www.cross.bg/vladinova-tashkent-medal-1602362.html", "text": "/КРОСС/  Невяна Владинова спечели сребърен медал на финала на бухалки на Световната купа по художествена гимнастика в Ташкент, Узбекистан.Родната състезателка получи 20.250 точки за изпълнението си.Другата ни представителка Боряна Калейн зае седма позиция заради изпусната бухалка, но по-рано днес спечели сребърен медал на топка. Победител на бухалки стана рускинята Александра Солдатова с 21.100 точки.Сребърният медал на Невяна Владинова е трети за България от Световната купа в Ташкент. ", "date": "2019.04.21", "title": " Владинова грабна сребро в Ташкент "}
{"url": "http://www.cross.bg/balet-ryski-ezero-1602335.html", "text": "/КРОСС/  Имперският руски балет включи България в световното си турне за четвъртвековния си юбилей, който трупата, създадена от Мая Плисецкая, чества тази година.С постановката „Лебедово езеро\" руските артисти ще се представят в летния оперен фестивал „Сцена на вековете\" в крепостта „Царевец\" във Велико Търново. Българското национално радио е медиен партньор на събитието.След Бразилия и Китай и преди Гърция, Италия и Нова Зеландия артистите от Имперския руски балет ще танцуват в крепостта „Царевец\" на 13 юли.За постановката на „Лебедово езеро\" пристигат 45 балерини и балетисти, които за 2 часа ще сменят 180 костюма.Ролята на белия и черния лебед ще бъдат изпълнени от една балерина - звездата на руския балет Лина Шевельова, разказа главният художествен ръководител на трупата Гедиминас Таранда:\"Тя е като кристална ваза, която цялата сияе отвътре. Когато тя излиза в ролята на белия лебед, всички замират\".Балетът „Лебедово езеро\" има трагичен и щастлив финал. За гостуването си на фестивала „Сцена на вековете\" Имперският руски балет е избрал позитивния край с щастливата развръзка на любовната история. ", "date": "2019.04.21", "title": "Имперският руски балет включи България в световното си турне "}
{"url": "http://www.cross.bg/chasa-sreshtne-plovdiv-1602346.html", "text": "/КРОСС/  На 22.04.2019г. (понеделник) кандидатите за евродепутати от листата на \"БСП за България\" ще посетят областите Сливен, Благоевград, Плевен и Пловдив.СливенВ 17:30 часа, Елена Йончева ще се срещне с жители на гр. Сливен в голямата зала на х-л \"Национал Палас Сливен\".БлагоевградВ 15:30 часа, в клуба на БСП в гр. Гоце Делчев, област Благоевград, кандидатите за евродепутати Петър Витанов и Иван Кръстев ще се срещнат с младежи. В 17:30 часа, в гр. Сатовча, те срещнат с обществеността в кафе „Елеганса\". В 20:00 часа, в сградата на общинската администрация в гр. Хаджидимово,  Витанов и Кръстев ще се срещнат с жители на Хаджидимово и Гърмен.Велико ТърновоОт 18:00 часа, в прескуба на БТА във Велико Търново, кандидатът за евродепутат проф. Мариела Модева ще бъде гост на Дискусионен клуб \"Димитър Благоев - Никола Габровски\". Темата ще бъде \"Бъдещето на България и Европа\", като ще бъдат дискутирани въпроси, свързани с образованието и културата.ПлевенВ 14:00 часа, в с. Новачене, община Никопол, в залата на кметството, Деница Златева ще се срещне с граждани. В 16:30 часа,  в зала \"Патронаж\", в гр. Белене, тя ще се срещне с обществеността.В 14:00 часа, Велизар Енчев ще се срещне с жители в залата на читалището в с. Божурица, общ. Долна Митрополия. В 17:00 часа, в гр. Кнежа, той ще се срещне с граждани в читалището.В 14:00 часа, в залата на общинския съвет, в гр. Гулянци, Крум Дончев ще се срещне с жители. В 17:00 часа в гр. Пордим, в залата на Древния център, той ще се срещне с обществеността.ПловдивВ 10:30 часа, в Градския съвет на БСП, в гр. Пловдив, Валери Жаблянов и Тодор Стоилов ще се срещнат с граждани. В 13:00 часа, в сградата на община Садово, те ще се срещнат с представители на местната власт и обществеността. В 16:00 часа, в гр. Хисар, Момчил Неков ще се срещне с представители на работещите във фирма \"Натура фит\".В 18:00 часа, в Градския съвет на БСП в гр. Пловдив Тодор Стоилов и Момчил Неков ще проведат открита среща на тема \"Европейският проект - смисъл и перспективи\".  ", "date": "2019.04.21", "title": "Кандидатите за евродепутати от \"БСП за България\" ще посетят областите Сливен, Благоевград, Велико Търново, Плевен и Пловдив"}
{"url": "http://www.cross.bg/lanka-borisov-telegrama-1602347.html", "text": "/КРОСС/  Премиерът Бойко Борисов изпрати съболезнователна телеграма до министър-председателя на Шри Ланка Ранил Викремесингхе.\"Потресен съм от новината за ужасяващите атентати в църкви и хотели в Шри Ланка, довели до загубата на живота на толкова много хора и стотици ранени. Осъждам най-категорично тези жестоки актове на тероризъм, които не биха могли да бъдат оправдани с никакви каузи\", пише премиерът Борисов.\"От името на българското правителство и от свое име изказвам най-дълбоки съболезнования на Вас и близките на жертвите, както и най-искреното ни съчувствие към болката на приятелския народ на Шри Ланка. Пожелавам бързо възстановяване на всички пострадали\", посочва още Борисов.", "date": "2019.04.21", "title": "Бойко Борисов изпрати съболезнователна телеграма до министър-председателя на Шри Ланка "}
{"url": "http://www.cross.bg/elektroenergiya-sgrada-razpredelenie-1602345.html", "text": "/КРОСС/  Нагла кражба на електроенергия разкриха служители на ЧЕЗ Разпределение България със съдействието на полицията. Кражбата е осъществена чрез директно присъединяване към електромерното табло на кабел с голяма мощност в нова, модерна сграда в столицата на бул. „България\". Чрез кабела за месец са отклонявани 35 000 киловатчаса електроенергия на стойност около 7000 лева. Това е месечната консумация на около 70 домакинства.Присъединението е използвано за захранване на бойлери и на климатичната система на сградата и на общите ѝ части, установиха разследващите. С цел да прикритият нарушението, извършителите са прерязали кабелите под напрежение, предизвиквайки късо съединение и прекъсване на електрозахранването за цялата сграда.По този начин те са застрашили не само своя живот, но и сигурността на живущите в нея и нейните ползватели. По случая е заведено досъдебно производство.„Кражбите на електроенергия ощетяват не само дружеството, но и коректните клиенти и представляват опасност за здравето и за човешкия живот. Нашите служители и полицията работят усилено за разкриване на незаконните присъединявания. През миналата година сме установили 6672 нарушения, а от началото на годината до края на март разкритите кражби са 1551. С цел подобряване на разкриваемостта сме взели всички възможни мерки и сме въвели нови технологии, но очевидно това не е достатъчно. Необходими са по-строги и ефективни санкции срещу кражбите, които не само да наказват извършителите, но и да имат възпиращ ефект\", коментира Филип Йорданов, ръководител „Нетехнически загуби\" в „ЧЕЗ Разпределение България АД. ", "date": "2019.04.21", "title": "ЧЕЗ Разпределение разкри мащабна кражба на ток от луксозна сграда в София"}
{"url": "http://www.cross.bg/dzhoshya-antuni-prosto-1602334.html", "text": "/КРОСС/  Промоутърът на Антъни Джошуа - Еди Хърн, нарече трите отделно положитлни допинг проби на Джарел Милър като най-големият допинг скандал в историята на бокса.30-годишният американец щеше да срещне Антъни Джошуа на 1 юни, но логично това няма да стане факт след трите положителни проби за различни субстанции. След тях той се извини за случилото се, макар че ден по-рано обясняваше, че е невинен.\"Ще бъда честен с вас, това е просто невероятно. Най-ужасното е, че след като в понеделник излезе първия тест, той ми писа: 'Заклевам се, че не съ мвзел нищо, това е саботаж, просто системата е срещу мен'. Ужасно е, че някой е готов да стигне до такива неща. На ринга са умирали хора, не е просто на ръба на нещо, кой знае какво можеше да се случи.Антъни Джошуа можеше да бъде контузен на ринга тази вечер или нещо по-лошо. Всичко, защото мъжът не е достатъчно голям, не е достатъчно смел да го направи правилно, да го направя като спорт, той трябваше да мами, да опита да измами системата. Трябва да си бил много уплашен от Антъни Джошуа да опиташ да направиш такова нещо.\"Това е може би най-дълбокият случай на измама в този спорт, който сме виждали\", смята Хърн. ", "date": "2019.04.21", "title": "Промоутърът на Джошуа: Това е най-голямата измама в бокса"}
{"url": "http://www.cross.bg/vuzel-kraya-puten-1602348.html", "text": "/КРОСС/  На 23 април започва поетапното строителство на автомагистрала „Хемус\" в участъка между Боаза и връзката с път I-5 Русе - Велико Търново. Проектът ще се изпълнява изцяло със средства от републиканския бюджет от държавното дружество „Автомагистрали\" ЕАД. Преди символичния старт на новото трасе, ще бъде проверен напредъкът при изграждането на отсечката между Ябланица и Боаза на АМ „Хемус\", която е близо 10 км. Строителството й започна в края на март м. г. и се финансира също с национални средства. Работата по нея напредва и е напълно реалистично да е готова през есента, около половин година по-рано от предвиденото. По договор отсечката трябва да е завършена през март 2020 г. За изграждането на 134,14 км от АМ „Хемус\" в участъка от пътен възел „Боаза\" до пресичането с път I-5 Русе - Велико Търново в края на миналата година правителството осигури от бюджета 1,12 млрд. лв. без ДДС. Трасето, което ще се изгражда от „Автомагистрали\" ЕАД, е разделено на 6 участъка.\tУчастък 1 е с дължина 15,26 км. Започва от Боаза и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел „Дерманци\". Връзката със съществуващата републиканска мрежа ще се  осъществява чрез два пътни възела - п. в. „Боаза\" при 88-ми км и п. в.   „Дерманци\" при 98-ми км.\tУчастък 2 е 19,2 км. Той е от края на пътен възел „Дерманци\" - при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел „Каленик\" (от км 103+060 до км 122+260).\tУчастък 3 е 17,08 км. Той ще започва от края на пътен възел „Каленик\" при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. „Плевен\" (от км 122+260 до км 139+340).\tУчастък 4 е 26,8 км. Той е от края на п. в. „Плевен\" при пресичане с път II-35 Плевен - Ловеч до път III-301 Летница - Ловеч, включително пътен възел „Летница\" (от км 139+340 до км 166+144.09).\tУчастък 5 е 23,2 км. Той е от края на пътен възел „Летница\" при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).\tУчастък 6 е 32,6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000).Изграждането на първите три участъка ще стартира тази година, а техническото проектиране на участъци 4, 5 и 6 ще бъде изпълнено през 2019 г. Целта е цялостното изграждане на АМ „Хемус\" в участъка от Боаза до пресичането с път I-5 Русе - Велико Търново да приключи до 2023 г. ", "date": "2019.04.21", "title": "Започва строителството между Боаза и пътя Русе - Велико Търново"}
{"url": "http://www.cross.bg/tryda-kalfin-bulgariya-1602338.html", "text": "/КРОСС/  България има капацитет да бъде домакин на новосъздадената Европейска агенция по труда, заяви пред БНР бившият министър на труда и социалната политика Ивайло Калфин.По думите му наложително е страната ни да  се подготви много добре за кандидатурата, категоричен е Калфин.„Това означава, че ние трябва да предоставим съответните условия, така както правят и другите страни. Добре е, а и е принцип в ЕС, агенциите да бъдат домакинствани от различни страни членки\", казатой в предаването „Неделя 150\" на програма „Хоризонт\".„Искам да ви кажа, че няма да бъде лесно това нещо. За всяка една държава е важно да има европейски орган на своя територия\", добави Калфин.", "date": "2019.04.21", "title": "Калфин: България има капацитет да приеме новата Агенция по труда на ЕС "}
{"url": "http://www.cross.bg/hristov-evropa-komentira-1602349.html", "text": "/КРОСС/  „ЕНП трябва да намали своето влияние. Европа има нужда от завой наляво\". Това заяви кандидатът за евродепутат от листата на „БСП за България\" Иво Христов пред БНР. Той определи включването му в листата на БСП, като необходимост от промяна, споделена от много хора - президента, БСП и хилядите хора, които го заявяват чрез протести или напускане на страната. „Моята причина да приема тази покана е, че тази битка в момента е решаваща. От нея зависи дали ще се създаде нова политическа ситуация в България и възможност за обрат\", каза още той и допълни, че статуквото е корупционно и не удовлетворява хората. „Президентът даде интервю, в което потвърди доверието си и аз никога не съм се отмятал от лоялността си към него. Оставам председател на Стратегическия съвет към президента - ангажиментът ми към успеха на президента Радев остава безрезервен и пълноценен. Считам, че това е въпрос на оцеляване на българската демокрация, защото сме в авторитарен режим\", коментира Христов. „Визия за Европа\" е доста компактен документ, който предстои да бъде представен пред хората и това ще бъде задачата на кампанията\", каза още кандидатът за евродепутат. Като водещи приоритети той посочи, че се предвижда стимулиране на публичните инвестиции, по-ефективна и по-малка европейска администрация. Той коментира и че в България администрацията се разраства драстично в последните години. „Армия от чиновници, назначени по партийна линия, често с партийни препоръки. На много места в страната, за да постъпиш в общински предприятия, трябва да имаш протекцията на местен партиен лидер от властимащите. На това трябва да се сложи край\", категоричен е Христов. Като други приоритети от „Визия за Европа\" той посочи: европейски данък върху финансовите транзакции, както и законодателство срещу избягването на данъци и срещу офшорните зони. „Ако „Апартаментгейт\" хвърли светлина върху имотното състояние на част от българските политици, то не е тайна, че много европейски и български политици притежават сметки в офшорни зони\", обясни той. Христов подчерта, че опозиционният тон не е тон на конфронтация, а това е естественото призвание на всяка опозиция - да контролира властта. „Властта беше застигната от серия от скандали, които се застъпват. Констатацията на провала не е на БСП. Тя е обективна. Един народ, намалял с 2 млн. в рамките на 30 години, в който преобладаващото мнозинство от младежи планира живота си в чужбина, в който пътищата пораждат транспортни катастрофи, а кокаин изплува по плажовете, едва ли има успешно управление\", коментира той. Според него няма да има диалогична и особено цивилизована кампания. „Политическият дебат е истеричен и очаквам ожесточена кампания\", допълни кандидатът за евродепутат. По повод класацията за медийна свобода, той подчерта, че запазваме 111-то място, между Етиопия и Мали. „Качеството на свободата на словото определя и качеството на демокрацията. Нашата се оказва африканска, но дори и това сякаш ни е много, защото в последните дни в Африка имаше забележими промени\", коментира той. Според него българите са апатични и се отказват от участие, за да не бъдат излъгани, но това е най-сигурният начин други да решат вместо тях и отново да бъдат излъгани.  ", "date": "2019.04.21", "title": " Иво Христов: Европа има нужда от завой наляво "}
{"url": "http://www.cross.bg/bulgariya-iioncheva-lovech-1602350.html", "text": "/КРОСС/  „Пред България има два пътя. Единият е да се оставим на грабителската мафия, а другият е да променим това, като гласуваме на предстоящите европейски избори.\" Това заяви пред медиите в Ловеч на Цветница водачът на листата на „БСП за България\" Елена Йончева. По думите й тази мафия е подчинила всички институции  и смачква хората. Тя добави, че предстоящите избори са важни не само за Европа, но и за България. „Нямам съмнение, че ние ще победим, въпросът е после да започне истинската промяна за страната ни. Нужна е революция в доходите ни и точно левицата може да помогне, защото е разработила законопроекти за общи стандарти за минимална работна заплата в Европа\", добави водачът на листата на левицата. На центъра в Ловеч тя се срещна с много граждани, които й пожелаха успех и казаха, че  е нужна тотална промяната на управлението в България. По късно тя посети събора на града, на който майстори от различни занаяти предлагаха своята продукция. Йончева избра керамични играчки, направени от деца с увреждания.", "date": "2019.04.21", "title": "Йончева: Имаме два пътя - или да се оставим на мафията, или да променим това, като гласуваме "}
{"url": "http://www.cross.bg/komandosa-otkradnat-avtomobil-1602352.html", "text": "/КРОСС/  Съдът остави в ареста командоса от отряда за борба с тероризма, задържан, защото предложил съдействие за връщане на откраднат автомобил срещу 11 000 лева откуп. Задържан е в момента, в който получавал парите.В залата той заяви, че е набеден и настояваше заседанието да е закрито. Искането беше отхвърлено, съобщи NOVA.Защитата на обвиняемия заяви, че няма доказателства, че е взимал пари, а това били само твърдения на свидетели. Съдът отхвърли тези доводи и обяви, че имало данни за условията, при които се провеждали срещите между командоса и един от свидетелите - те да бъдат в отсъствието на собственика на луксозния автомобил, който е откраднат, а парите да бъдат занесени в плик, без да ги докосва, след което да бъдат отнесени в неизвестно чейндж бюро.Всички тези разговори командосът провеждал от чужда сим карта. ", "date": "2019.04.21", "title": "Оставиха в ареста командоса, задържан за искан откуп за кола "}
{"url": "http://www.cross.bg/grazhdani-postradali-lanka-1602342.html", "text": "/КРОСС/  По информация на посолството ни в Индия към 11:00 ч. няма данни за пострадали български граждани при терористичните атаки в три църкви и три хотела в Шри Ланка, съобщиха от Министерството на външните работи (МВнР).При необходимост от съдействие българските граждани могат да се свържат с посолството в Индия на дежурен телефон +919910999498. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04 или имейл: crisis@mfa.bg.156 са вече жертвите на серията от взривове срещу хотели и църкви в Шри Ланка, съобщава АФП, като се позовава на полицейски източници. Сред жертвите има и 35 чужденци - американски, британски и холандски граждани. Според РИА Новости ранените са близо 360 души. Си Ен Ен съобщава за 560 пострадали. ", "date": "2019.04.21", "title": "Няма данни за пострадали българи при атаките в Шри Ланка "}
{"url": "http://www.cross.bg/huchins-virysa-yonakraii-1602326.html", "text": "/КРОСС/  Британският програмист и специалист по киберсигурност Маркъс Хъчинс, който през 2017 г. успя да спре вируса изнудвач Уонакрай (WannaCry) се призна за виновен пред американски съд в създаването на друг вирус, предаде ТАСС, позовавайки се на в. \"Ню Йорк таймс\".Признах вината си по две обвинения, свързани със създаването на вредоносен софтуер години преди да започна работа в сферата на сигурността, заявява Хъчинс, цитиран от изданието.Американските власти през 2017 г. го обвиниха в създаване и разпространение на програма наречена Кронос (Kronos), която се е използвала при кражба на информация за банкови онлайн операции и данни за кредитни карти. По данни на прокуратурата Хъчинс е рекламирал и продавал този софтуер с цел получаване на лична облага. Кронос бе разкрит за първи път от експерти през юли 2014 г. Хъчинс беше арестуван в Лас Вегас през август 2017 г., където участваше в конференция на експертите в областта на киберсигурността.По всяко от двете обвинения програмистът може да получи присъда до пет години затвор и глоба от 250 000 долара. Обвиненията срещу него не са свързани с вируса Уонакрай.Хъчинс, известен в интернет под псевдонима Malware Tech, на 13 май 2017 г. съобщи, че е успял да спре разпространението на вируса изнудвач, който ден по-рано атакува системи по целия свят. Уонакрай блокираше операционните системи на компютрите и искаше прехвърляне на пари, за да бъде възстановен достъпът. По данни на Лаборатория Касперски към вечерта на 12 май са били засечени 45 000 нападения с негова помощ. ", "date": "2019.04.21", "title": "Програмистът, спрял вируса WannaCry, призна за създаването на друг "}
{"url": "http://www.cross.bg/dobrich-kardam-nadzor-1602328.html", "text": "/КРОСС/  На 22 април (понеделник) ще бъде открит рехабилитираният 14-километров участък от път II-29 Добрич - Кардам. Проектът се финансира от Оперативна програма „Региони в растеж\" 2014-2020 г. чрез Европейския фонд за регионално развитие и националния бюджет. На церемонията ще присъства директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС\" в Агенция „Пътна инфраструктура\" Николина Чапанова, кметове от региона, областна администрация Добрич и др.Основно ремонтираната отсечката е между разклона за с. Стефаново и кръговото кръстовище на Околовръстния път на Добрич и пътя за село Паскалево. Второкласният път е най-кратката връзка между Румъния с курортите по българското Черноморие и свързва Добрич и Варна.Строително-монтажните работи на участъка Добрич - Кардам, включен в лот 5 от ОПРР, са изпълнени от „Инжстройинженеринг\" ЕООД. Стойността на договора е 13 813 919,64 лв. с ДДС. Строителният надзор е осъществен от „Трафик холдинг\" ЕООД. Техният договор е за 382 200 лв. с ДДС. Авторският надзор е на „Трансконсулт-22\" ООД. Договорът им е за 5 621,94 лв. с ДДС.", "date": "2019.04.21", "title": "Завърши рехабилитацията на 14 км от пътя  Добрич - Кардам"}
{"url": "http://www.cross.bg/hemofiliya-grada-varna-1602329.html", "text": "/КРОСС/  Пет български града ще се включат в отбелязването на Световния ден на хемофилията с велопоход \"Заедно\". Инициативата се провежда за четвърти път и тази година е под мотото \"Движението е промяна\". С това социално-спортно събитие от Българската асоциация по хемофилия искат да мотивират здравните институции да бъдат партньори в създаването на по-благоприятна среда с достъп до необходимите лекарства и съвременни методи за лечение на пациентите с хемофилия.София, Пловдив, Бургас, Стара Загора и Варна са градовете, които ще се включат в този мащабен велопоход в подкрепа на болните от хемофлия. Това е генетично заболяване свързано със затруднено кръвосъсирване и лечение за него няма.Пациентите разчитат само на животоподдържаща терапия, а едно невинно одраскване или нараняване по тялото може да се превърне в сериозен проблем за хемофилиците.Велопоходът започва точно в 11 ч едновременно и в петте града. Началото във Варна е входа на Летния театър. Поканени са всички, които искат да подкрепят болните от хемофилия. ", "date": "2019.04.21", "title": " Велопоход в пет български града за Световния ден на хемофилията "}
{"url": "http://www.cross.bg/trump-niro-vreme-1602325.html", "text": "/КРОСС/  Докато обсъждаше филмовия фестивал в Трибека по време на появата си в късно шоу, холивудският актьор Робърт Де Ниро нарече президента на САЩ \"тотален губещ\" и \"дъмбел\". Така той продължи атаките си срещу Тръмп и неговата политика, започнали още по време на предизборната кампания на настоящия американски президент през 2016 г.75-годишният актьорът от \"Кръстникът\" каза, че се е опитал да даде шанс на Тръмп, но е останал разочарован, след като \"този човек се е доказал като напълно губещ\", съобщи Спутник. Актьорът отново критикува Тръмп, докато говори за ролите си на гангстери, наричайки президента на САЩ „гангстер, който е в Белия дом\". Де Ниро е спечелил два Оскара по време на кариерата си за изпълненията си в \"Кръстникът\" - част II и „Разярения бик\". Той ще се върне към гангстерския жанр в „Ирландецат\", който ще бъде завършен тази есен под режисурата на Мартин Скорсезе.„Дори гангстерите имат морал, имат етика, имат код и знаят, че когато давате на някого думата си, това е всичко, което имате. Този човек (Тръмп), дори не знае какво означават тези думи\", добави актьорът. Преди това Тръмп отвърна на словесната война на Де Ниро, като неколкократно го нарече в Twitter „индивид с много нисък IQ\".", "date": "2019.04.21", "title": "Нов рунд от борбата на Робърт Де Ниро с Доналд Тръмп "}
{"url": "http://www.cross.bg/obshtnost-radev-rymen-1602343.html", "text": "/КРОСС/  Президентът Румен Радев поздравява християнската общност в България по повод днешните светли празници.Българската православната общност чества влизането на Иисус Христос в Йерусалим. Своя имен ден отбелязват и стотиците хиляди българи, чиито имена са свързани с Цветница.Днешният ден е празничен и за представителите на католическата,  арменската и протестантската общност, които отбелязват Възкресение Христово. Великден е най-светлият празник за християнския свят, който свързваме с възкръсналата надежда за човечеството и с въздигането на вярата.Държавният глава отправя към християнската общност в България своите поздравления и пожелания за здраве и благополучни дни за техните семейства и близки. Президентът Румен Радев изразява увереност, че всички сме свързани от общото желание за мирен и достоен живот, изпълнен с хармония, вяра в доброто и сила за истината.", "date": "2019.04.21", "title": "Румен Радев поздрави християнската  общност с днешните светли празници"}
{"url": "http://www.cross.bg/koneki-adel-supryga-1602332.html", "text": "/КРОСС/  Световноизвестната аренби звезда Адел се е разделила със съпруга си Саймън Конеки, предадоха световните агенции, цитирани от БТА.Новината за раздялата беше оповестена от говорителите на певицата Бени Тарантини и Карл Фиш.\"Адел и нейният партньор са се разделили. Те са се споразумели заедно да отгледат сина си с нужната любов. Те молят за опазване на личното им пространство. Няма да има повече коментари по въпроса от тяхна страна\", гласи имейлът, изпратен от Тарантини и Фиш.Адел роди сина си Анджело през 2012 година. Носителката на награди \"Грами\" британска суперзвезда винаги е била много дискретна относно личния си живот. Тя бегло спомена, че се е омъжила за Саймън Конеки, след като през 2017 година завоюва \"Грами\" в категорията албум на годината.По време на награждаването тя благодари на звукозаписната академия, на своя мениджър, на съпруга си и на своя син.Конеки е известен с това, че е съосновател на екологичния бранд \"Еко Уотър\" за бутилирана вода. Средства от тази компания постъпват в благотворителната организация на Конеки - \"Дроп фор дроп\", която подпомага с питейна вода държави, изпаднали в беда. ", "date": "2019.04.21", "title": "Адел се раздели със съпруга си "}
{"url": "http://www.cross.bg/lanka-grazhdani-eksplozii-1602351.html", "text": "/КРОСС/  Нови две експлозии последваха първите 6 взрива в три църкви и три луксозни хотела в Шри Ланка, в която християните отбелязват Великден, като убитите при атентатите надвишиха 160 души, стотици са ранените, предаде АФП, позовавайки се на данни от полицията и болници.Загиналите при първите 6 взрива са най-малко 156. В столицата Коломбо бяха атакувани три хотела - „Шангри-ла\", Кингсбъри и „Синамон гранд Коломбо\" и една църква - „Св. Антоний\", където убитите били поне 45. Още 67 души са загинали в църквата „Св. Себастиан\" в град Негомбо, който се намира непосредствено до столицата и има преобладаващо католическо население, а 25 са намерили смъртта си при взрив в църква в Батикалоа, в източната част на острова. Представител на болницата в Батикалоа каза, че са ранени 300 души. Сред загиналите 35 чужденци има граждани на САЩ, Великобритания и Холандия.Шестте експлозии са станали почти едновременно. Властите предполагат, че поне две от тях са предизвикани от атентатори самоубийци.Часове по-късно днес последваха още две експлозии в Коломбо. Едната в хотел в южно предградие на столицата, където бяха убити 2-ма полицаи, а другата - в къща в северно предградие, където самоубиец активирал взривно устройство при влизането на силите на реда, като убил трима от тях. От силата на експлозията се сринал горният етаж на сградата.След тези експлозии властите в Шри Ланка въведоха комендантски час от 18 ч до 6 сутринта местно време и блокираха достъпа до основните социални медии, за да спрат слуховете.До момента няма данни за пострадали българи при атентатите в Шри Ланка, съобщиха за „Хоризонт\" от Министерството на външните работи. В един от пострадалите хотели - „Шангри-ла хотел\" се намират шестима български граждани, които са в безопасност. Те имат връзка с посолството в Делхи, с оглед оказване на съдействие при необходимост, посочи МВнР.Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации, посъветва Външно.При необходимост от съдействие, българските граждани могат да се свържат с посолството в Индия на дежурен телефон, който е изписан на сайта (+919910999498). Сигнали и молби за съдействие при бедствени ситуации на български граждани се приемат денонощно и на телефон: +359 2 948 24 04 или на имейл: crisis@mfa.bg.Експлозиите в Шри Ланка са на оживени и туристически обекти, разказа за „Хоризонт\" индийският екскурзовод Ниланта, който показва храмовете, където тази сутрин имаше експлозии, на своите клиенти. Той е благодарен, че настоящата група, с която работи в момента, вече не е била в страната, когато са били взривовете.„Всъщност не мога да разкажа много за самата експлозия, защото за щастие ние не бяхме там точно в този момент. Официалната информация е, че има 140 загинали и 400 ранени, около 180 от тях са били индийци. Ние никога не сме вярвали, че можем да станем обект на терористичен акт. Не мога да повярвам, че се случи. Надявам се, че скоро ще се разбере кой стои зад това ужасно действие\", каза екскурзоводът.Засега никой не е поел отговорност за взривовете в Шри Ланка, която до 2009 г. воюваше в продължение на десетилетия с тамилски сепаратисти и тогава бомбените атаки в столицата бяха често явление.Но началникът на националната полиция Пуджутх Джаясундара е алармирал преди десетина дни службите си, че ислямистко движение на име „Нешънъл Таухид джамаат\" (National Thowheed Jama'ath, NTJ) планира „самоубийствени атентати срещу важни църкви и Висшата индийска комисия\".НТД стана известна миналата година с оскверняването на будитстки статуи - будизмът е преобладаващата религия в Шри Ланка.Християните в Шри Ланка са 7,6% от 22-милионното население, будистите - около 70%, мюсюлманите - 10% и хиндуистите - 12, сочат данните от преброяване през 2012 г.Президентът на страната Маитхрипала Сирисена каза, че е в шок от случилото се, а премиерът Ранил Викремесингхе заклейми атентатите.„Осъждам решително позорните атаки срещу нашия народ. Призовавам всички шриланкийци да останат единни и силни в тези трагични времена\", написа Викремесингхе в Туитър, уверявайки, че правителството взема „незабавни мерки за овладяване на ситуацията\". Той свика спешно заседание на съвета по сигурността.Държавният глава Румен Радев изрази съболезнования на президента Майтрипала Сирисена по повод загиналите и ранени граждани на Шри Ланка. „Няма кауза, която да оправдава смъртта на хора, мирно честващи един светъл празник на възраждането и добродетелта\", е позицията на президента.Премиерът Бойко Борисов изпрати съболезнователна телеграма до министър-председателя на Шри Ланка Ранил Викремесингхе. „Осъждам най-категорично тези жестоки актове на тероризъм, които не биха могли да бъдат оправдани с никакви каузи\", пише той. Съболезнователна телеграма до колегата си изпрати и външният министър Екатерина Захариева.По време на традиционната великденска служба папа Франциск също осъди атаките в Шри Ланка, като ги нарече „жестоко насилие\".Германският канцлер Ангела Меркел осъди „религиозната омраза и нетолерантност\", предизвикала тези нападения, а френският президент Еманюел Макрон нарече атентатите „актове на омраза\".Британският премиер Тереза Мей описа нападенията, като „наистина ужасяващи\". „Трябва да застанем заедно, за да сме сигурни, че никой няма да изповядва вярата си в страх\", добави тя. Нападенията бяха осъдени и от председателя на Европейската комисия Жан-Клод Юнкер, от холандския премиер Марк Рюте, от австралийския му колега Скот Морисън и други лидери. ", "date": "2019.04.21", "title": "Нови експлозии в Шри Ланка при атаки на църкви и хотели, убитите станаха над 160 "}
{"url": "http://www.cross.bg/bulgariya-polk-bezsmurtniyat-1602344.html", "text": "/КРОСС/ През 2019 година Безсмъртният полк отново ще проведе своя марш по улиците на България.В полка участват наследниците на Героите - българи и руснаци, дейци от Съпротивата в България, СССР, Европа и света, които дадоха своя принос в десетилетната борба за разгрома на фашизма и националсоциализма през 20-ти век.Фондация \"Безсмъртният полк\" и нейният председател Павел Иванов призовават всички българи, които пазят спомена за своите роднини - жертви и участници в борбата срещу фашизма и национал-социализма, да се присъединят към шествията на Безсмъртния полк в България.За участие в събитието са изпратени покани до Президентството на Република България, до Министерския съвет на Република България, до Народното събрание на Република България, до посолствата на страните победителки във Втората световна война, до ръководитствата на традиционните религиозни общности.До този момент координатори на Безсмъртния полк са заявили шествия в над 50 града - Благоевград, Ботевград, Бургас, Бяла, Варна, Велико Търново, Видин, Враца, Габрово, Димитровград, Добрич, Дупница, Кърджали, Кюстендил, Несебър, Павликени, Пазарджик, Перник, Петрич, Плевен, Пловдив, Поморие, Разград, Русе, Самоков, Сандански, Свиленград, Силистра, Сливен, София, Стара Загора, Търговище, Хасково, Хисаря, Шумен, Ямбол, Банско, Велинград, Карнобат, Ковачевци, Лом, Монтана, Севлиево, Тетевен, Казанлък, Чирпан, Шивачево, Бяла Слатина, Елин Пелин и др.В организирането на Безсмъртния полк тази година отново се включват Фондация \"Безсмъртният полк\",  Координационен съвет на руските съотечественици в България, Федерация \"Съюз на съотечествениците\", Български антифашистки съюз, Съюз на ветераните от войните на България, Национално движение \"Русофили\", Федерация за приятелство с народите на Русия и ОНД, Фондация \"Устойчиво развитие за България\", Сдружение \"Александър Невски\", Съюз на българските журналисти, Форум \"България-Русия\", Национално сдружение \"Заедно с Русия\", Движение \"Че Гевара\" - България и др.  ", "date": "2019.04.21", "title": " Безсмъртният полк стяга редици за 9-ти май"}
{"url": "http://www.cross.bg/maslo-lavandylovoto-lavandylovoto-1602333.html", "text": "/КРОСС/  Много е изписано за кокосовото масло и розовото масло, но е време да обърнем внимание на \"най-гъвкавото\" в семейството на етеричните масла - лавандуловото масло. Казваме \"гъвкаво\", защото има много приложения.То е открито преди 2500 години и хората са се възползвали от неговото положително влияние върху нервната система. Лавандуловото масло успокоява, помага за добър сън и действа антидепресивно.Разбира се, трябва да знаем как да изберем правилното масло, тъй като от лавандуловото има много голям избор на пазара. Задължително трябва да проверите етикета на продукта и цената. Трябва да се уверите, че маслото действително е етерично. Не залагайте на най-евтините варианти в дрогериите, защото обикновено съдържат синтетични съставки.Използвайте го върху косата сиАко смесите лавандуловото масло с други продукти, то ще подхрани косата ви. Нещо повече - действа против пърхот, така че можете да си правите терапии, като го втривате в скалпа си.Можете да го прилагате върху тялото за всевъзможни целиЛавандуловото масло е подходящо за всеки ден. Използвайте го като ежедневен парфюм. То е чудесно за масаж и релаксация. Нанесете го на места, където се \"насъбира\" стрес (рамената, краката) и масажирайте зоната. Не само ще подхраните кожата си, а и ще се почувствате освежени и отпочинали.Полезно е и за кожата на лицетоЛавандуловото масло е перфектно за успокояване на чувствителна кожа, а действа благоприятно и срещу акне, тъй като има антибактериални свойства. Можете и да го използвате върху устните си, вместо балсам. Така те ще са хидратирани и кожата няма да се лющи.Лавандулово масло вкъщиМожете да го сложите във всякакъв дифузер и да се насладите на аромата му у дома. Особено полезно е да го правите преди лягане, когато искате да се отпуснете и да релаксирате.Източник: eva.bg ", "date": "2019.04.21", "title": "Ползите от лавандуловото масло"}
{"url": "http://www.cross.bg/moiiseii-vsushtnost-sibsun-1602318.html", "text": "/КРОСС/  Учени и ентусиасти от цял свят продължават да търсят прилики и съвпадения между библейските текстове и историческите свидетелства от древни времена, опитвайки се да намерят съвпадения между личности от Стария и Новия завет, съобщава „Спутник нюз\". Британският учен Мат Сибсън обаче може би е открил част от историята, преплетена в библейската книга „Изход\".Историкът предполага, че човекът, който е описан в Стария завет като Мойсей, всъщност е бил приближен на дъщерята на египетския фараон Тутмос Първи - Хатшепсут. Според Сибсън, който описва откритието си в своя канал в YouTube, мъжът, наречен в Библията Мойсей, всъщност се е казвал Сененмут.„Очевидно той е бил от по-нисшите прослойки и въпреки това е успял да се издигне до най-близкия и доверен съветник на Хатшепсут, високопоставен служител, който е бил и личен учител на нейната дъщеря. Той е получил 93 титли, включително везир, главен архитект и господар на всички хора. А името му се превежда като „брат на майката\", което несъмнено издига статуса му до този на фараона\", твърди Сибсън. Изследователят, който е проучвал есе на Скот Алън, озаглавено „Връзката на Сененмут\", посочва учудващи съвпадения.Сибсън отбелязва, че според интерпретация на Библията, Мойсей убил египтянин и напуснал страната по същото време, по което Сененмут изчезва през 1486 г. пр.Хр. Неговият гроб не е открит. Историкът, който сравнява времето на Мойсей, както е описано в Библията, с конкретни и известни исторически факти, прави заключението, че фараонът, споменат в древните текстове, всъщност е събирателен образ на няколко управници на Древен Египет.Според него израелтяните в „Изход\" са всъщност хиксосите, които били победени и прогонени, а част от тях поробени от Тутмос Първи. „Както знаете от Библията, фараонът наредил всяко новородено еврейско момче да бъде хвърлено в Нил, което означава, че Тутмос I би искал буквално да унищожи хиксосите и да прекъсне техния род и съответно всяка заплаха към трона\", посочва Сибсън.Това го накарало да заключи, че всъщност принцесата, която вади кошницата с бебето Мойсей от Нил, трябва да е дъщерята на Тутмос - Хатшепсут, по времето, когато фараонът е управлявал Египет.", "date": "2019.04.21", "title": "Учен свърза Мойсей с действителна личност, живяла в Древен Египет "}
{"url": "http://www.cross.bg/nasledstvo-mehanizum-opazvane-1602319.html", "text": "/КРОСС/  Френският президент Еманюел Макрон ще предложи на ЕС механизъм за сътрудничество за опазване на заплашеното европейско културно наследство, който ще бъде обсъден на среща в Париж на 3 май, предаде АФП.Президентът е писал на своите колеги от европейските страни, предлагайки им създаването на механизъм за сътрудничество за опазване на заплашеното културно наследство чрез оказване на помощ, включително експертна, съобщи снощи Амели дьо Моншален, държавен секретар на Франция към министъра по въпросите на Европа и външните работи.\"Когато има голям пожар в Европа, механизъм за солидарност може да позволи даване на заем на самолети за гасене на пожари на други страни от ЕС. За опазване на културното наследство можем да си представим мрежа от експерти, чиито услуги да се предоставят според нуждите\", добави Дьо Моншален.Министърът на културата Франк Ристер покани министрите на културата и европейските въпроси да се съберат в Париж на 3 май. \"Ако можем да се възползваме от подкрепата и опита на наши съседи за възстановяването на \"Нотр Дам\", ще се възползваме от случая\", увери той снощи, подчертавайки изпитания от цяла Франция емоционален шок и проявите на щедрост. \"Трябва заедно да подобрим политиката си в областта на културното наследство в нашите страни, а по-късно и на европейско ниво\", подчерта той. ", "date": "2019.04.21", "title": "Франция иска европейски механизъм за опазване на културното наследство "}
{"url": "http://www.cross.bg/papata-prizova-frantzisk-1602320.html", "text": "/КРОСС/  На традиционно Великденско бдение в базиликата \"Св. Петър\" снощи папа Франциск призова вярващите да се съпротивляват на цинизма и преследването на блясъка на богатството, като избягват да търсят смисъла на живота в преходните неща, предаде АП.\"Не погребвайте надеждата\", призова папата, отбелязвайки, че когато нещата вървят на зле \"се отчайваме и започваме да вярваме, че смъртта е по-силна от живота\". \"Ставаме цинични, негативни и падаме духом\", добави Франциск. За християните Великден е ден на радост и надежда, защото отбелязва тяхното вярване, че Исус е победил смъртта чрез възкресението, след като е бил разпънат, отбелязва АП.\"Грехът прелъстява, обещава нещата бързо и лесно, благоденствие и успех, но оставя само самота и смърт\", каза папата. \"Грехът е търсене на живот сред мъртвите, търсене на смисъла на живота в преходните неща\". \"Защо да не предпочетем Исус, истинската светлина, пред блясъка на богатството, кариерата, гордостта и удоволствията?\", призова Франциск.В началото на бдението папата внесе бавно запалена свещ в базиликата, където светлините бяха угасени, преди да бъдат запалени внезапно. Пред стъпалата на олтара бяха събрани кардинали, а зад тях на скамейките се намираха дипломати и съпругите им, редови католици, туристи и поклонници. Освен тях в базиликата бяха и осем възрастни от Италия, Албания, Еквадор, Индонезия и Перу, които папата покръсти по време на литургията. Кулминацията на Страстната седмица ще бъде традиционното послание и благословия \"Урби ет Орби\" (Към града и към света), които Франциск ще отправи днес, навръх католическия Великден, на площад \"Свети Петър\" във Ватикана. ", "date": "2019.04.21", "title": "Папа Франциск призова вярващите да отхвърлят блясъка на богатството "}
{"url": "http://www.cross.bg/vodach-blagoevgrad-postradaha-1602368.html", "text": "/КРОСС/  Два автомобила се удариха в Благоевград и водачите им пострадаха леко. Пътният инцидент стана в 13.40 ч. на ул.\"Иван Михайлов\".Двете коли се движили една след друга в посока Радио-телевизионния център. 77-годишният водач на „Опел\", се изнесъл вдясно, за да направи неразрешен обратен завой пред Бюрото по труда. Тогава бил ударен в предната лява врата от „Форд\" с 42-годишен водач. При удара водачът на „Форд\"-а напукал с глава предното стъкло.И двамата водачи са пострадали, в момента им се правят изследвания в МБАЛ-Благоевград. ", "date": "2019.04.21", "title": "Двама души пострадаха при катастрофа в Благоевград "}
{"url": "http://www.cross.bg/pleven-vasko-tyrne-1602340.html", "text": "/КРОСС/  Плевен е първият град от тазгодишното национално турне \"Passion Flamenca 2019\" на световноизвестният български цигулар Васко Василев. Това съобщават организаторите на музикалното събитие в мрежата на \"Ивентим\".Виртуозният инструменталист ще се изяви първо в зала \"Емил Димитров\" на 150-годишното плевенско читалище \"Съгласие 1869\", която според музикални експерти е с най-добрата акустика в града. Концертът в Плевен е предвиден за 10 ноември /неделя/ от 19.00 ч., след което музикантът ще продължи до 27 ноември - общо в 15 български градове с 15 концерта.Верните му фенове в Плевен вече си купуват билети чрез \"Ивентим\" - седем месеца преди гастрола, за да са сигурни, че ще си осигурят места. Още се помнят трудностите да се намери билет за концерта на цигуларя през 2011 г., когато той отново от Плевен стартира националното си турне. Тогава поради изключителния интерес, за радост на публиката бяха пуснати зрители в салона и по време на репетицията преди концерта.Обичаният от публиката изпълнител е роден в София и още петгодишен свири пред публика, на седем е солист на Българския камерен оркестър в зала \"България\", а две години по-късно записва плоча със Софийската филхармония. Удостоен е с много престижни награди и отличия. На 23 години е станал най-младият концертмайстор на оркестъра към Кралската опера в Лондон.Кръгът на почитателите на Васко Василев е много голям, защото той изпълнява освен класически произведения и музика с по-модерно звучене. Занимава се и с преподавателска работа.", "date": "2019.04.21", "title": "Националното турне на виртуозния цигулар Васко Василев започва"}
{"url": "http://www.cross.bg/elizabet-velichestvo-neiino-1602354.html", "text": "/КРОСС/  Кралица Елизабет Втора чества днес своя 93-и рожден ден, предава АФП. Нейно Величество е най-дълго управлявалият монарх на Великобритания и е по-популярна отвсякога сред своите поданици, предава ДПА. Според анкета, проведена от социологическата агенция YouGov, 72% от британците имат позитивно отношение към Нейно Величество.Ето някой любопитни факти за Нейно Величество:Елизабет Втора става кралица след смъртта на баща й крал Джордж VI на 6 февруари 1952 г. Тя е на престола 67 години и 74 дни, което представлява най-дългото царуване в историята на британската монархия.Това е позволило на кралската особа да контактува с 14 последователни британски премиери, от Уинстън Чърчил до Тереза Мей и да подпише над 3500 закона, гласувани от парламента.Според официалните британски статистики, 83 процента от жителите на Обединеното кралство не са познават друг монарх, освен Елизабет Втора.Елизабет Втора е родена на 21 април 1926 г. в лондонска къща на улица \"Бонд стрийт\" щ17. Понастоящем там се помещава луксозен китайски ресторант. Нейният рожден ден всяка година се отбелязва с топовни салюти в Хайд парк, в лондонския замък Тауър и в кралския парк в Уиндзор.Но официалното честване на рождения ден на кралицата се прави по-късно през годината - обикновено това е втората събота на месец юни. Тогава към Нейно Величество се присъединяват членовете на кралското семейство за военния парад и за традиционния поздрав от балкона на Бъкингамския дворец.Крал Джордж II, роден на 9 ноември 1683 г., въвежда през 1748 г. традицията за двойното честване на рождения ден, за да се възползва от по-добрите метеорологични условия през юни. Британската кралица не е задължена да плаща подоходен данък, но Елизабет Втора го плаща от 1993 г. Тя не плаща данък и върху субсидията, която получава от държавата, за да изпълнява официалните си задължения. За финансовата 2019-2020 г. получената сума от монарха възлезе на 95 млн. евро.Нейно Величество е известна с голямото си увлечение по кучета и коне. Тя е била горд стопанин на тридесетина коргита, нейната любима порода. Кралицата е родоначалник на нова порода - дорги, която е кръстоска между дакел и корги. По време на дългия си престой на престола тя е получавала като подарък много животни, сред които фигурират жребци, понита, хипопотамчета, ягуари, ленивци, бобри, кенгурута и крокодил. По голямата част от тях впоследствие са били предоставени на Лондонския зоопарк. Елизабет Втора притежава и състезателни коне, които през годините са спечелила 1600 надбягвания. ", "date": "2019.04.21", "title": "Кралица Елизабет II днес навършва 93 години, някои факти за нея"}
{"url": "http://www.cross.bg/fizika-subesedvane-himiya-1602321.html", "text": "/КРОСС/  На 21 април с изпити по физика и по химия и със събеседване за специалност „Графичен дизайн\" приключва първата кандидатстудентска сесия на Софийския университет за учебната 2019/2020 г.От 9.00 ч. започва изпитът по физика и събеседване за специалност „Графичен дизайн\". От 14.00 ч. е изпитът по химия, съобщиха от СУ.Конкурсният изпит по физика е с продължителност 4 часа и се състои от тест и една задача върху материали по физика за средните общообразователни училища. Задачата има за цел да провери умението на кандидатите да прилагат знанията си за решаване на конкретен физически проблем. Тестът е съставен от 20 въпроса, обхващащи всички дялове на физиката. Целта е проверка на познаването на физичните величини и закони. При провеждане на изпита се допуска използването на калкулатори. Не се разрешава ползването на електронни бележници, портативни компютри и калкулаторите към мобилните апарати. ", "date": "2019.04.21", "title": "Днес приключва първата кандидатстудентска сесия на СУ "}
{"url": "http://www.cross.bg/saiit-subranie-nyama-1602322.html", "text": "/КРОСС/  От вчера официалният сайт на Народното събрание не работи. Интернет-страницата на Народното събрание не се отваря, като на сайта пише: \"Няма достъп до този сайт\".Няма никаква официална информация за причините довели до срива на официалната страница на българския парламент. Това не е първият случай когато сайтът на парламента се срива.", "date": "2019.04.21", "title": "Втори ден парламентът е без сайт "}
{"url": "http://www.cross.bg/iioncheva-manastir-teodora-1602337.html", "text": "/КРОСС/  Водачът на листата за евроизборите на „БСП за България\" Елена Йончева посети Троянския манастир на големия християнски празник Цветница. Там тя се срещна с много хора, които й пожелаха успех на предстоящия вот. След като изслуша литургията и запали свещ, Йончева разгледа манастира, заедно със сестра Теодора.Кандидатът за евродепутат беше много впечатлена от стаята на Васил Левски, която е запазена в автентичен вид. Сестра Теодора показа на Йончева прохода, откъдето Дяконът на свободата е можел да се спаси от светата обител, ако бъде нападната по време на робството. След това Йончева разгледа и обновената част на манастира. По традиция тя взе и върбови клонки.", "date": "2019.04.21", "title": "Елена Йончева посети Троянския манастир на Цветница"}
{"url": "http://www.cross.bg/kravite-kravi-pasishta-1602323.html", "text": "/КРОСС/  Австрия се гордее със своите зелени алпийски пасища, където планинарите могат свободно да се разхождат сред спокойно пасящите крави, съобщава ДПА. Но след като туристка беше стъпкана до смърт от стадо крави правителството реши да издаде предписание за поведението на посетителите, които не са запознати с особеностите на тези животни.Ето с какво искат да се съобразят туристите, когато се разхождат в Алпите или в райони, в които има заградени пасища за крави. „Кравите по принцип не са опасни животни, но планинските пасища не са зоологически градини\", заяви австрийският министър на туризма Елизабет Кьостингер, която е израсла във ферма. Австрийското бюро по алпийска безопасност е регистрирало едва 54 инцидента с едър рогат добитък, взели два човешки живота за последното десетилетие на фона на 30-те милиона планинари, които са посетили планинските райони на страната за същото това време. уристите не трябва да хранят или да плашат животните като вдигат шум, се посочва още в предписанието на властите. Хората трябва да се придържат към маркираните пътеки. Ако кравите блокират пътя, то никога не трябва да се минава сред животните, а покрай тях.Бъдете нащрек ако крава иска да защити теленцето си - особено от кучета. При повечето инциденти между хора и крави винаги има намесено и куче, което планинарите взимат на разходка сред природата. Собствениците на кучета трябва да държат любимците си на каишка, от която трябва да ги освободят, ако кравите започнат да се държат агресивно, се посочва в указанията на властите. „Кучетата са доста по-бързи от кравите и могат лесно да избягат\", твърди Андреас Ермакора, който ръководи австрийския алпийски клуб. „Тогава кравите ще тръгнат след кучето, а не след човека\", добавя той, и подчертава, че има опит от ходенето на разходки с кучето си в планината.Животните показват, че са раздразнени като вдигат и навеждат главата си, рият с копита или пръхтят. Какъв е най-добрият начин да се предпазя, ако ме доближи крава?Най-добре е да запазите спокойствие и да се отдалечите от пътя на животното, но без да се обръщате с гръб към него, така че да виждате какво прави то, съветва Министерството на туризма. Основното правило за планинските пасища, което властите молят планинарите да спазват, е „уважавайте хората, които работят там, природата и животните\". ", "date": "2019.04.21", "title": "В Австрия издадоха наръчник за срещи с крави на алпийски пасища "}
{"url": "http://www.cross.bg/klonki-tzvetnitza-sveta-1602341.html", "text": "/КРОСС/  Негово Светейшество Българският патриарх Неофит оглави Света Божествена литургия в Патриаршеската катедрала „Св. Александър Невски\" навръх Цветница.В литургията взеха участие главният секретар на Св. Синод Мелнишкият епископ Герасим, Белоградчишкият епископ Поликарп - викарий на Софийския митрополит и др. висши клирици.Хиляди са българите, които дойдоха днес в най-големия ни православен храм, за да благословят върбовите клонки, които ще поставят над праговете на домовете си.На Цветница в църквата се отслужва молитва и се благославят върбови клонки. Те се раздават на вярващите и всеки ги отнася до дома си за здраве. Пак за здраве се окичват с върбови клонки портите и се сплита венче от осветената в църквата върба. Върбовите клонки символизират палмовите, с които е бил посрещнат в Йерусалим Иисус Христос. В този ден, който е през периода на постите, се разрешава риба.Според старите български обичаи имен ден празнуват всички, носещи имена на цветя, растения, храсти и дървета - Камелия, Цена, Цено, Цветан, Върбан, Върбинка, Виолета, Здравко, Здравка, Лилия, Латинка, Теменуга, Теменужка, Цвета, Цветанка, Цветелина, Ясен, Явор и др.", "date": "2019.04.21", "title": "Патриарх Неофит оглави Света Божествена литургия за Цветница "}
{"url": "http://www.cross.bg/kompaniyata-dragun-speiis-1602324.html", "text": "/КРОСС/  Новата капсула \"Крю драгън\" на компанията \"Спейс екс\" (SpaceX) изпадна в аномална ситуация по време на рутинен тест във Флорида, предадоха АП и ТАСС. Няма ранени при инцидента, случил се във военновъздушната станция в Кейп Канаверал. Служителите на компанията са извършили серия от изпитания на двигателите на \"Крю драгън\". Повечето от тях са преминали успешно, но последният е довел до инцидент. Специалисти на компанията и експерти от НАСА проучват причините за случилото се.Сп. \"Спейс нюз\" съобщава, че според очевидци над космодрума са се виждали кълба от дим. През март капсулата \"Крю драгън\" извърши безпилотен полет до Международната космическа станция. Възможно е първият полет с астронавти да бъде извършен още това лято.", "date": "2019.04.21", "title": "Инцидент с капсула на „Спейс екс“ по време на тестове във Флорида"}
{"url": "http://www.cross.bg/vensan-kasel-tina-1602304.html", "text": "/КРОСС/  Венсан Касел стана татко за трети път, съобщава в. „Дейли мейл\". Това е първото дете на актьора от съпругата му - моделът Тина Кунаки, за която се венча през август м.г. във Франция в тесен семеен кръг.Момиченцето е кръстено Амазони - вероятно като жест към Бразилия - страната, в която двойката прекарва голяма част от годината. Щастливият татко сподели новината за раждането на дъщеричката си с пост в Instagram. Той публикува снимка на идиличен водопад в бразилската дъждовна гора, под която написа \"Амазони се роди\".Венсан Касел беше женен за актрисата Моника Белучи в продължение на 14 години. Двойката се разведе през 2013 г. Тогава Моника разкри, че тя и Венсан не живеят заедно от 5 години.Двамата се срещнаха на снимките на филма \"Апартаментът\" през 1995 г. и се ожениха през 1999 г. Имат дъщери Дева и Леони.", "date": "2019.04.21", "title": "Венсан Касел и Тина Кунаки вече се радват на дъщеричка "}
{"url": "http://www.cross.bg/stolitzata-kolombo-imalo-1602316.html", "text": "/КРОСС/  Шест експлозии проехтяха в Шри Ланка по Великден, съобщава АФП.Взривени са три луксозни хотела - „Шангри Ла\", „Синамън гранд\" и „Кингсбъри\" в столицата Коломбо. Експлозии е имало и в три католически църкви - \"Свети Антоний\" в Кочикаде в столицата, \"Свети Себастиан\" в Катувапития - близо до Коломбо и \"Цион\" в Батикалоа в източната част на острова.Към момента АФП съобщава за най-малко 42 жертви и около 150 ранени. Според Си Ен Ен обаче броят на загиналите е най-малко 80, а на ранените - над 200. Властите предупредиха, че броят на загиналите и пострадалите вероятно се разминава, тъй като в църквите е имало огромно множество хора, отбелязващи Великден.Болниците са препълнени, а в районите на взривовете цари хаос. \"Вече бяха приети 80 души и продължават да пристигат още\", съобщи представител на Националната болница в Коломбо, пожелал анонимност. Експлозиите са били координирани и са избухнали по едно и също време на няколко места на островната държава. Все още никой не е поел отговорност за атаките, които властите вече определиха като тероризъм.Първата експлозия е избухнала в Храма \"Св. Антони\" в столицата Коломбо. Втората експлозия е засегнала църквата \"Сан Себастиан\" в Негомбо, град с преобладаващо католическо население на север от столицата. Църквата \"Сан Себастиан\" призова за помощ на страницата си във Facebook. Взривове е имало в още една църква, както и в три хотела. ", "date": "2019.04.21", "title": "Шест експлозии проехтяха в Шри Ланка по Великден "}
{"url": "http://www.cross.bg/mashinata-kraii-razsledvaneto-1602315.html", "text": "/КРОСС/  Продължава разследването на катастрофата със самолет край пловдивското село Оризари. Днес трябва да бъде направен втори оглед на машината. Двама души загинаха при самолетната катастрофа - 45-годишният пилот и 18-годишен младеж, който се е обучавал.Най-вероятната причина за инцидента е повреда в крилото. Според очевидци то се е отчупило, докато машината е била във въздуха.Самолетът е излетял около 10:00 часа от малко частно летище край Белозем. Той заходил над стадиона в Оризари, където по-късно трябвало да се проведе състезание с дронове. Наградата била 15-минутен полет със злополучния самолет. Машината обаче пада в коритото на река Марица.В ранния следобед в частната база, откъдето е излетял самолетът, влязоха следователите. Иззета е документация. Проверява се дали машината е минала технически прегледи и била ли е проверена преди да излети.Окръжната прокуратура в Пловдив наблюдава разследването. ", "date": "2019.04.21", "title": " Продължава разследването на самолетната катастрофа край Пловдив"}
{"url": "http://www.cross.bg/intzidenti-tezhkite-putnotransportni-1602327.html", "text": "/КРОСС/  204 по-малко са тежките пътнотранспортни инциденти през 2018 г. в сравнение с предходната година, когато са регистрирани 6888 произшествия. Това съобщиха от пресцентъра на МВР. Намаление има и в броя на загиналите.През 2018 г. на пътя живота си са загубили 611 души - 71 по-малко от 2017 г., когато са регистрирани 681 загинали. За същия период са регистрирани по-малко ранени в следствие на тежки пътнотранспортни инциденти - 8466 ранени (с 214 по-малко от 2017 г.). Данните обобщи началникът на отдел \"Пътна полиция\" в Главната дирекция \"Национална полиция\" комисар Росен Рапчев по време на форум на Българската браншова асоциация по пътна безопасност. Срещата се проведе в Хисаря и бе посветена на изграждането на безопасната пътна инфраструктура.Отчита се, че най-голям е броят на тежките пътни инциденти в часовия пояс около 17.00 ч. Тогава се регистрират най-много тежки пътнотранспортни произшествия със загинали и ранени. От данните прави впечатление, че с напредването на деня - в интервала между 8.00 и 9.00 ч. сутрин, броят на тежките произшествия рязко започва да се покачва, в обедните часове бележат известен спад, но следобед отново започват да зачестяват. Пикът е привечер и едва около 20.00 ч. честотата бележи спад, сочи още анализът на \"Пътна полиция\".Намаление на тежките пътнотранспортни инциденти се отчита по всички класове пътища, става ясно още от изнесената статистика. Най-сериозно е по първокласните - от 175 за 2017 г. на 131 за 2018 г. ", "date": "2019.04.21", "title": "Тежките пътни инциденти стават най-често в късния следобед"}
{"url": "http://www.cross.bg/ykraiina-sekretar-syvereniteta-1602330.html", "text": "/КРОСС/  Държавният секретар на САЩ Майк Помпео е разговарял с кандидатите за президент на Украйна Порошенко и Зеленски, обещавайки да продължи да подкрепя суверенитета на страната, написа в Туитър специалният представител на САЩ за Украйна Курт Фолкер. „Държавният секретар Помпео е провел телефонни разговори с двамата кандидати, като е подчертал подкрепата за суверенитета и териториалната цялост на Украйна, и е потвърдил ангажимента на САЩ да работи с онзи, който украинският народ избере, за да върви към успех, сигурност, просперитет, демокрация и свобода\", - написа Волкер.", "date": "2019.04.21", "title": "Помпео​ разговаря с кандидатите за президент на Украйна Порошенко и Зеленски "}
{"url": "http://www.cross.bg/gyosen-hrama-horata-1602309.html", "text": "/КРОСС/  Когато кажем будизъм, всички ние си представяме смирение и шепот на мантри в далечна Азия. Това е и представата на японеца Гьосен Асакура. Семейството на Гьосен има будистки храм, за който наследниците на рода са длъжни да се грижат.Той е 17-то поколение монах, който трябва да поддържа храма и да провежда служби там.  Но в младежките си години Гьосен изпитва чувство на несъгласие: защо точно той? Струва му се досадно и далеч не неговото призвание.„Беше ми писнало да слушам, че храмът е мое задължение. Смятах храмовете са остарели, скучни, прекалено строги.\", разказва мъжът.С времето той започва да се увлича по диджейството и електронната музика. Все повече започва да мечтае това да бъде професионалното му поприще за сметка на семейния дълг към древния храм и будизма.Какво обаче ще преобърне представите му?Храмът, за който се грижи Гьосен е построен преди 540 години и в него се разпространява словото и учението на Буда. Основна практика в будизма е медитацията, която води до Нирвана - специфично състояние, при което душата получава освобождение.Именно това ще се окаже пресечната точка между музиката и религията, която Гьосен ще види и ще промени представата му за семейния дълг.„Музиката дава различни емоции на хората. Води ги до екстаз.\" След като в младостта си той търси начин да „избяга от храма\", Гьосен работи като диджей и осветител. Именно така разбира, че и вярата, и музиката могат да дават позитивни емоции на хората.Така той се завръща обратно в храма. Той обаче вижда, че хората, които го посещават стават все по-малко и по-малко. Тогава му хрумва идеята: да сложи будистките сутри (формула, афоризъм) с техно бийтове и да направи светлинно шоу в храма.Резултатите са повече от впечатляващи и можете да ги видите тук: \n\t\t\t\t\t ", "date": "2019.04.21", "title": "Свещеният бийт на Буда"}
{"url": "http://www.cross.bg/rysiya-kitaii-prodykti-1602310.html", "text": "/КРОСС/  Китай възнамерява да увеличи обемите на закупуваната соя от Русия, заяви представител на външното министерство на КНР.Заместник-министърът на външните работи на Китай Чжан Ханхуей отбеляза, че търсенето на селскостопанска продукция от Русия в Китай расте. \"Купуваме от вас пшеница, соя, царевица, месо\", уточни той, цитиран от \"Взгляд\".По думите на дипломата за 2018 г. Китай е внесъл около 100 млн. тона соя, включително 35 млн. от САЩ.\"Искаме да купуваме повече от Русия. Засега това количество е още незначително, но смятаме, че с увеличението на производството ще повишаваме и импорта на соя от Русия: той може да състави 5-9 млн. тона. Пазарът е открит за руските приятели\", каза Ханхуей.Посланикът на Русия в Китайската народна република Андрей Денисов потвърди, че профилните ведомства на двете страни вече са се договорили за експорта на соя от европейските региони на Русия.Интересът на доставките от Русия също така е свързан и с търговската война между Китай и САЩ.В разговор с агенция ТАСС ръководителят на компания SIAL China, която организира най-голямото изложение на селскостопански продукти в Азия, където Русия е редовен представител, заяви, че Китай се интересува от руските продукти, защото те са екологично чисти. Друг важен фактор е конкурентната им цена в сравнение с продуктите от западен внос.Като голямо предимство за сътрудничеството в областта на хранителните продукти китайският бизнесмен посочи географската близост между двете страни и установената логистика. По негови думи руските продукти в момента имат силно присъствие в свероизточните региони на Китай, които традиционно имат тясно сътрудничество с Русия, като подчерта, че този пазар се развива бързо.Изложението SIAL China 2019 ще се проведе в Шанхай в средата на май. Миналата година 120 руски компании бяха представени на съвместен павилион, вторият по размер сред чуждестранните участници (след този на САЩ). ", "date": "2019.04.21", "title": "Китайският пазар е широко открит за руските продукти: увеличен е вносът на соя от Русия"}
{"url": "http://www.cross.bg/stanishev-evropa-zhivota-1602331.html", "text": "/КРОСС/  Тръгваме заедно към Европа с програмите на БСП и ПЕС. На-голямата опасност е да се движим на две скорости - като е планът \"Макрон\". Това обяви лидерът на ПЕС Сергей Станишев, който е и кандидат за евродепутат в листата на БСП.\"За мен каузата е да спечелим тези избори. Всеки глас тук при нас ще налее в общата кауза за Европа, за да променим нещата, които не харесваме днес\", обясни той.Станишев добави, че в БСП са един екип. \"Всеки има своята биография и ще работим така, че да спечелим. НС преподреди листата чрез тайно гласуване. И така БСП доказа, че е най-демократичната партия. БСП, с тази листа, има пълни шансове да спечели. Отсъствието ми от листата ще да се превърне в основна теза за атака на ГЕРБ срещу БСП. Сега това няма как да се случи\", каза още Станишев.Той разкри и какво е основната идея на левицата, а именно всички хора да имат еднакъв шанс за успех в живота. \"Социалистите трябва да покажем ясна политика за намаляване на неравенствата. Най-голямата опасност е да се движим в Европа на две скорости, визирам плана \"Макрон\", обясни още той.Относно различията между БСП и ПЕС за Истанбулската конвенция, той каза, че от БСП са имали сериозен разговор с други партии от ПЕС по темата. \"В конвенцията става въпрос за защита на правата на жените, а не за дженъри, както казват патриотите\", добави Станишев.\"Никой човек не е безгрешен, но смятам че винаги съм се старал да отстоявам доброто, това е и смисълът на политиката, защото ако нямаш в себе си кауза, която да отстояваш, не можеш нито да спечелиш доверие на хората, нито да свършиш нещо смислено\", обясни Станишев, коментирайки думите на Елена Йончева, че той е добър рицар и винаги е бил.\"Политиката за мен е начин да подобриш живота на хората. Всичко останало е един кариеризъм\", каза още Станишев.\"Егото ми по никакъв начин не е засегнато, защото Елена Йончева е начело на евролистата на БСП. Аз съм постигнал достатъчно в живота си. За мен каузата сега е да спечелим тези избори. Това е важно за България, за Европа. Всеки глас повече за социалистите тук при нас ще налее в общата кауза на европейската социалдемокрация да променим в Европа нещата, които не харесваме днес, а те са много\", заяви Станишев.\"Елена Йончева е човек, който извоюва своя политически авторитет самостоятелно. Ние сме един екип, всеки има свой авторитет и биография. Има своите неща, които може да допринесе за общата кауза и ще работим в екип, категоричен беше Станишев. - БСП не е еднолична партия. Прекалено дълго време, повече от месец, БСП занимава обществото със себе си, никой не го интересува това. Хората се интересуват може ли БСП да подобри живота им, това е каузата на тази кампания, това е важното\".Като лидер на опозицията 2009 - 2013 година имах една среща с господин Борисов по негова молба по темата Белене. \"Но иначе съм водил ясна, категорична битка срещу ГЕРБ, аз съм първият в държавата, който се противопостави на ГЕРБ\", категоричен беше Станишев.\"Политиката трябва да бъде битка на идеи. Когато се замерват политиците с обидата, това е обидно за гражданите. Хората не са глупави и такива подмятания не отиват на никого, нито на министър-председателя\", коментира Станишев острите думи на премиера Борисов за БСП.\"Най-голямата заплаха пред България днес в европейски план е Европа на скорости, която ще изтласка България трайно в периферията, това не бива да допускаме\", каза Станишев. ", "date": "2019.04.21", "title": "Станишев: Тръгваме заедно към Европа с програмите на БСП и ПЕС"}
{"url": "http://www.cross.bg/delon-alen-rolyata-1602317.html", "text": "/КРОСС/  Звездата на филмите \"Роко и неговите братя\", \"Самураят\" и \"Гепардът\" - френският актьор Ален Делон, е носителят на почетната \"Златна палма\" на тазгодишния фестивал в Кан, който ще се проведе от 14 до 25 май.„Това е жива легенда, световна икона\", заяви директорът на фестивала в Кан Тери Фремо, обявявайки решението на журито да присъди отличието на Делон.Ален Делон се прочу с ролята на Том Рипли във филма \"Под яркото слънце\" от 1960 г. на режисьора Рене Клеман, а три години по-късно е номиниран за „Златен глобус\" за ролята си в \"Гепардът\".През 1968 г. Делон е заподозрян в убийството на своя бодигард, югославянина Стефан Маркович, с който се запознава по време на снимките на филма \"Марко Поло\" в Белград. Поради липса на доказателства, Делон по-късно е оневинен. ", "date": "2019.04.21", "title": "Ален Делон ще получи почетна „Златна палма” "}
{"url": "http://www.cross.bg/memoara-godini-demi-1602336.html", "text": "/КРОСС/  Актрисата Деми Мур ще издаде мемоара си през септември - девет години след като обяви, че работи по него. Издателство Харпър Колинс описа мемоара като \"много откровен и проникновен\". В него тя описва всичко - от \"бурната връзка с майка си\", с която не се вижда отдавна, до трите си брака, сред които с актьорите Брус Уилис и Ащън Къчър. Деми Мур сключи договор за издаването на мемоара през 2010 г., когато още беше омъжена за Аштън Къчър, припомнят от БТА. Те се разделиха през 2010 г. и се разведоха през 2011 г. Издателството отказа да разкрие подробности около договора за книгата, но се говори, че е за 7-цифрена. Преди две години актрисата говори много директно за стреса, който изпитва постоянно.", "date": "2019.04.21", "title": "Деми Мур издава мемоара, който писа 9 години"}
{"url": "http://www.cross.bg/rysiya-gurtziya-komisiya-1602306.html", "text": "/КРОСС/ Русия и Гърция ще създадат работна група за насърчаване на инвестиции, която ще действа в рамките на смесена двустранна комисия за икономическо, промишлено и научно-техническо сътрудничество. Това съобщи днес съпредседателката на междуправителствената (руско-гръцка) комисия и заместник-министър на външните работи на Гърция Сия Анагностопулу, цитирана от ТАСС и БТА.Анагностопулу говори след завършването на 12-ата сесия на комисията и подписването на двустранни документи.Русия е наш стратегически партньор. След посещението в Русия на премиера Алексис Ципрас през декември м. г. и срещата му с руския президент Владимир Путин сътрудничеството между двете страни се разви още повече, каза заместник-министър на външните работи на Гърция.Тя благодари на руския министър на транспорта Евгений Дитрих, който предложи да бъдат ускорени темповете на инвестиционното сътрудничество между двете страни.Дитрих на свой ред заяви, че е съгласен с Анагностопулу във връзка с намеренията за създаването на съвместна група в състава на междуправителствената комисия. ", "date": "2019.04.21", "title": " Русия и Гърция правят работна група за инвестиции "}
{"url": "http://www.cross.bg/haiitov-nikolaii-dimovski-1602303.html", "text": "/КРОСС/  Пловдив ще отбележи 100-годишнината от рождението на големия разказвач Николай Хайтов с поредица от събития. Те започват в понеделник - 22 април, от 18 часа в Балабановата къща, когато ще бъде открита изложбата „Карикатурите на Борис Димовски и героите на Николай Хайтов\" с куратор Здравец Хайтов. Пак там ще бъде излъчен документалният филм, представящ създаването на проекта.Изложбата  „Карикатурите на Борис Димовски и героите на Николай Хайтов\" е ретроспективно представяне на двама големи творци на България в областта на литературата, киното и карикатурата на ХХ век.  Под патронажа на Министерството на културата и във връзка с честване 100 годишнината от рождението на акад. Николай Хайтов.\"Хайтов и Димовски - връзка първична, захваната в родното им селце Яврово, връзка духовна, обагрила творчеството им със своята неповторимост и колоритност. Излизащото изпод перото и четката на Николай Хайтов и Борис Димовски, оставя дълбока следа в духовната палитра не само на България, но и в  европейската и световна културата. Карикатурите на Димовски,  са  живо  отражение на многостранния обществен, политически и културен живот на България. Политическата сатира, националната самобитност и шаржа, са анализирани и преосмислени през погледа на големия  художник.  „Необходими  са ми двеста, но ми стигат две\", са думи на мъдрец стъпил здраво на земята и вгледан в чудатостите на живота, за да ги нарисува върху белия лист, пречупвайки ги  през своя  неповторим талант.Героите на Хайтов - друга стихия, друга мощ, друга вселена, в която встъпиш ли веднъж, е за цял живот! Чудати, чепати, но винаги достойни, дълбоко човеколюбиви и сърцати. Тези герой, със своя общочовешки драматизъм и първично светоусещане, са вплетени сюжетно в едни от най-значимите български филми от втората половина на ХХ век. - „Козият рог\", „Мъжки времена\", „Краят на песента\", „Изпит\", „Капитан Петко Войвода\".„Едно е да ти се иска, друго е да можеш, а е трето и четвърто да го направиш\", казва Хайтов чрез своя герой и няма как да му не повярваш... Магията на словото, образа и рисунката! Двама творци, достолепни и достойни да бъдат образец за  духовна идентичност и културна общовалидност, разказва Здравец Хайтов.Изложбата пристига в Пловдив благодарение на Фондация „Памет\" и може да бъде видяна до 6 май включително.По време на откриването на изложбата ще бъде обявено началото  Ученически литературен конкурс посветен на 100 г. от рождението на Николай Хайтов. Конкурсът е за написване на есе, а темата е мисъл на големия писател: „Планината може и да не повдигнеш, но си струва да опиташ\". Регламентът и формулярът за участие ще бъдат качени на http://www.oldplovdiv.com/ след обявяването на инициативата.Конкурсът се провежда в един кръг, в периода 22 април - 30 юни, включително.  В него ще могат да вземат участие всички ученици от 8 до 12 клас, включително, от всички училища на територията на Пловдив. Оценяването на творбите ще бъде извършено от компетентно жури, председателствано от Елена Хайтова.Поредицата от събития, свързани с твореца Николай Хайтов, са част от честванията на 50-годишнината на общински институт „Старинен Пловдив\", чийто екип организира празничната програма. ", "date": "2019.04.21", "title": "Пловдив ще отбележи 100-годишнината от рождението на Николай Хайтов"}
{"url": "http://www.cross.bg/tzvetnitza-hristos-klonki-1602311.html", "text": "/КРОСС/  Цветница или Връбница е денят с най-много именници - над 370 хиляди българи.Цветница е един от най-почитаните и посещавани църковни празници. По време на богослужението се раздават осветени върбови клонки, които са символ на радостта, с която Христос бил посрещнат при влизането му в Йерусалим и преди кръстната му смърт.Хората ходят на черква. Всеки се старае да си вземе по една клонка и да си я занесе в къщи.На Цветница Негово Светейшество патриарх Неофит ще вземе молитвено участие в празничната света литургия, която ще бъде отслужена в 09:30 ч в патриаршеската катедрала \"Свети Александър Невски\".Ловчанският митрополит Гавриил ще отслужи Златоустовата Света литургия в катедралата „Светите братя Кирил и Методий\", а след това ще раздаде на християните върбови клонки за здраве. От храма ще тръгне шествието с участничките в ритуала по вода. Тази година той се организира от народното читалище „Бяла Анаста\".По традиция момите ще хвърлят своите венчета от пролетни цветя във водата на река Осъм, а тази, чието изплува първо под моста, ще бъде обявена за Царица на празника.Денят на влизането на Христос в Йерусалим бележи началото на най-скръбната, но и най-наситената с духовни послания седмица в живота на вярващия християнин - времето, в което Христос приема страданието и кръстната смърт, за да изкупи греховете на човечеството и чрез своето възкресение от мъртвите да му дари надеждата за спасение и вечен живот.Дните след Цветница до Възкресение Христово се наричат Страстна седмица заради мъката и страданието на Божия син, като в скръбните богослужения вярващите ще проследят и съпреживеят последните драматични дни от земния живот на Христос. ", "date": "2019.04.21", "title": "На Цветница имен ден имат над 370 000 българи "}
{"url": "http://www.cross.bg/avramova-kilometra-godina-1602307.html", "text": "/КРОСС/ Реалистична е целта магистрала \" Хемус\" да е готова до 2024 година, каза регионалният министър Петя Аврамова по време на отчет на инициативата на партия ГЕРБ \"Европа в твоя дом\" в София.До 2023 година магистрала \"Хемус\" ще стигне до Велико Търново, посочи тя. Тази година предсрочно ще бъде пусната отсечката между Ябланица и пътен възел \"Боаза\" по тази магитрала, каза още Петя Аврамова. По думите й тази година в страната ще бъдат пуснати 119 километра нови пътища.С пари от ЕС и от бюджета са рехабилитирани над 820 км републикански пътища, но анализите показват, че в лошо състояние са 8000 от общо 20 000 километра републикански пътища, като за ремонта им са нужни 8 милиарда лева, каза регионалният министър. Пари за тези ремонти се чакат от новата ТОЛ система, а дотогава ще се работи приоритетно по най-тежките обекти, уточни Аврамова.Макар пътната ни мрежа да е 20 000 километра, ВиК съоръженията са с дължина почти 90 000 километра, колкото 250 магистрали \"Тракия\", каза заместник-министърът на регионалното развитие Николай Нанков. Тази мрежа е за най-важната комунална услуга - получаване на качествена питейната вода, каза той.Всички собственици на санирани жилища по програмата ни за енергийна ефективност са доволни от нея, посочи Нанков. Програмата осигури на 220 000 граждани възможността да живеят при по-комфортни условия. До края на годината ефектите от програмата ще засегнат общо 360 000 души, които ще плащат и по-ниски сметки за отопление, посочи Нанков.Максимално се възползвахме от еврофондовете като от тях са 70 процента от публичните инвестиции през последните години в страната, казаха участници в дискусията. ", "date": "2019.04.21", "title": "Министър Аврамова: Реалистична е целта магистрала \"Хемус\" да е готова до 2024-а"}
{"url": "http://www.cross.bg/chasa-provede-tzvetnitza-1602302.html", "text": "/КРОСС/СофияОт 9.00 часа в Софийския университет за учебната 2019/2020 г. ще се проведат изпит по физика и събеседване за специалност „Графичен дизайн\". От 14.00 часа ще се проведе изпит по химия.***СофияОт 9.00 часа в храмовете „Света Неделя\", в Аулата на Богословския факултет „Свети Седмочисленици\", в 6-о ОУ „Граф Игнатиев\", ул. „6 септември\" №16, „Покров Богородичен\" (зад хотел „Родина\"), в енорийския център на църквата ул. „Георги ДЕЛЧЕВ - Зографина\" № 2, „Света Параскева\", в двора на храма , бул. „Г. С. Раковски\" №58 ще бъдат отворени временни пунктове за кръводаряване.***София От 9.00 часа в зала 3 на НДК ще се проведе десетото издание на „Форум бременност и детско здраве\".***СофияОт 09.30 часа Негово Светейшество Патриарх Неофит ще отслужи Патриаршеска Света литургия в ПКСХП „Св. Александър Невски\" по случай Цветница.***СофияОт 10.00 часа партия „Воля\" ще внесе своята листа за европейските избори в ЦИК.***СофияОт 10.30 часа Зонта клуб „Света София\" и район „Възраждане\"-СО ще засадят две алеи с по 100 жълти рози в парк „Възраждане\", по повод 100 годишнината на „Зонта интернешънъл\" и 15 години от създаването на Зонта клуб „Света София\". Събитието е под патронажа на кмет ана район „Възраждане\" Савина Савова.***СофияОт 11.00 часа в Княжеска градина пред монумента на Съветската армия ще се проведе „Спортувай в твоя град\".***СофияОт 11.00 часа Българската асоциация по хемофилия организира за четвъртаи път велопоход „Заедно\" в подкрепа на хората с хемофилия. Велопоходът ще тръгне от пилоните на НДК. В същия велопоходи ще тръгнат още в Пловдив, Варна, Бургас и Стара Загора.***СофияОт 11.00 часа на открита сцена в ж. к. „Връбница 2\" (в близост до православен храм „Свети Николай Мирликийски Чудотворец\") ще се проведе празничен концерт под надслов „С цвете на Връбница\".***СофияОт 12.00 часа в Аулата на ВМА ще се проведе вече традиционният курс „Първа помощ\" за представители на най-голямата мотоорганизация в България Sofia Riders.***СофияОт 13.00 часа на бул. „Витоша\" 35 ще се проведе протест по случай идващите великденски празници срещу убийството на животни за храна.***София.От 18.00 часа Негово Светейшество Патриарх Неофит ще отслужи „Последование на Жениха\" в митрополитската катедрала „Св. Неделя\".***София.От 19.00 часа в София Лайв Клуб ще се проведе концерт „Избери своето бъдеще!\" в подкрепа на кампанията за изборите за Европейски парламент на 26 май.***Асеновград.От 11.00 часа в Народно читалище „Родолюбие\" ще започна празничен концерт-спектакъл по случай Цветница.***Благоевград.От 09.00 часа Неврокопският митрополит Серафим Архиерейска света литургия за Цветница в храм „Св. Въведение Богородично\".***Благоевград.От 10.30 часа часа в „Уитакър\" аудиториум на Американския колеж ще се проведе финалния кръг на Деветото национално състезание по правопис на английски език Spelling Bee.***Бургас.От 10.00 часа от Летния театър в посока Пантеона ще се състои общият старт на „Купа Бургас\".***Бургас.От 10.30 часа в експозиционен център „Флора\" ще се проведе 5-то издание на фестивала „Великденската магия на българското яйце\". В същия час на пл. „Св. св. Кирил и Методий стартират и празничните прояви, посветени на Цветница. В 12.00 ще започне празничният концерт с участието на Ансамбъл за народни песни и танци „Сливен\" с ръководител Димитър Димитров, и Професионален фолклорен ансамбъл „Странджа\" с ръководител Марио Егов. От 13.00 часа в градинката до Часовника ще започне празничният концерт на Бургаския духов оркестър.***Варна.От 09.00 часа в звеното в двора на Окръжна болница ще се състои традиционна кампания за кръводаряване.***Варна.От 10.00 часа във Varna Mall ще бъде открит Пролетният мото фест „Варна 2019\".***Варна.От 10.00 часа в зала 3 на хотел „Черно море\" интерактивен уъркшоп ще покаже на варненци как да намалят наднорменото си тегло.***Велико Търново.От 9.00 часа във великотърновската църква „Свети Никола\" ще се проведе Акция за доброволно кръводаряване „Запалете свещичка, дарете живот\".***Велико Търново.От 09.00 часа от парка в кв. „Бузлуджа\" ще започне Пролетен поход ще се проведе в околностите на Велико Търново, организиран от групата за здравословен и активен начин на живот „TarnovoRuns\".***Велико Търново.От 10.30 часа в средновековната църква „Св. Иван Рилски\" под Царевец ще бъде засадена Фиданка от Гранитския дъб.***Видин.От 10.30 часа повод Цветница заместник-кметът на Община Видин Венци Пасков ще присъства на Света литургия в катедрален храм „Св.вкмч. Димитър Солунски\". В 11.00 часа от храма ще тръгне литийното шествие до залата на Симфониетата, където ще се състои празничен концерт.***Враца.От 09.00 часа Врачанският митрополит Григорий ще оглави Архиерейска света Литургия в храм \"Св. Апостоли\" по повод Цветница.***Враца.От 10.30 часа от паметника на „Св. Софроний Врачански\" ще се проведе дефиле ХІII Международен фолклорен фестивал „Врачанска пролет\" и концерт от 11.00 ч. на фестивалната сцена пред Драматично-куклен театър-Враца.***Горна Оряховица.От 11.00 часа в Общинска библиотека ще се проведе лекция на Атанас Коев „Владимир Русалиев - писател и публицист\" по повод 120 години от рождението му; Румяна Николова ще представи третото издание на книгата на Матей Преображенски „Защита на православието и филма „Матей Преображенски - съвременникът\".***Горна Оряховица.От 16.00 часа в Младежки дом ще се проведе инцииативата „Най-дългата рисунка\", посветена на Деня на Земята.***Горна Оряховица./ с. Върбица.От 10.00 часа в НЧ „Градина-Върбица 1894\" ще се състои литературно четене, посветено на седмица на детската книга и изкуства за деца, „Магията на детските книжки\".***Горна Оряховица./ Долна Оряховица.От 15.00 часа в НЧ „Христо Козлев-1883\" град Долна Оряховица ще бъде открита изложба и презентация от ОУ „Св. Св. Кирил и Методий\" „Да опазим земята\".***Димитровград.От 10.00 часа в парк „Марица\" За девета поредна година Община Димитровград организира засаждане на дръвчета в „Алеята на новия живот\".***Добрич.От 11.00 часа в АЕМО „Старият Добрич\" ще се проведе военноисторическа възстановка „Българският Великден 1876\".***Добрич.От 11.00 часа в Държавен куклен театър „Дора Габе\" ще се проведе Куклен спектакъл „Неродена мома\".***Добрич.От 11.00 часа в Огледална зала „Нели Божкова\" ще се състои концерт на Детски хор „Маестро Захари Медникаров\" - концертен и малък състав, и приятели.***Добрич.От 12.00 часа на пл. „Свобода\" ще се проведе концерт на Фолклорен танцов ансамбъл „Добротица\" при Младежки център - Добрич.***Гоце Делчев.От 11.00 часа в Градския парк ще се състои открит урок по разучаване на български хорả. От 18.00 часа ще се проведе концерт Международния ден на танца.***Ловеч.От 11.00 часа водачът на листата на БСП за България за предстоящите евроизбори Елена Йончева ще вземе участие в тържествата по повод Цветница и ще се срещне с обществеността.***Пазарджик.От 10.00 часа на пл. „Константин Величков\" ще се проведе традиционния фолклорен празник Цветница с участието на състави от читалищата в община Пазарджик.***Перник.От 9.30 часа в библиотеката на НЧ „Чичо Стоян . 1927 г.\" ще се проведе Международен Ден на книгата - отворени врати на библиотеката.***Перник.От 11.00 часа в Театрален салон „Георги Русев\" ще се проведе Кино в театъра - Детски анимации и Кинопремиера на филма „Лошо момиче\".***Пловдив.От 09.00 часа Пловдивският митрополит Николай ще оглави Архиерейска света Литургия за Цветница в митрополитския храм „Св. Вмца Марина\". на Цветница***Силистра.От 9.30 часа в Драматичния театър ще се проведе традиционният общински преглед „Пролетни игри и песни\".***Смолян.От 9.00 часа ще започне св. божествената Литургия в катедрален храм „Св. Висарион Смоленски\" в Смолян, възглавена от архиерейския наместник.***Смолян.От 10.00 часа в Карате клуб Бункай - Смолян ще се проведе семинар по бойно изкуство „Карате Шотокан\".***Смолян/Широка лъка.От 19.00 часа ще има и галаконцерт с участието на възпитаниците на Национално училище за фолклорни изкуства - Широка лъка и част от наградените участници в Първия фолклорен конкурс „Широка лъка пее, свири и танцува\".***Стара Загора.От 9.30 часа в Катедрален храм \"Св. Николай\" - гр. Стара Загора ще се проведе св. Божествена Златоустова литургия.***Стара Загора.От 10.00 часа в парк „Пети октомври\" над 400 деца ще участват в Детско-юношеския фолклорен празник „Изворът да не пресъхва - Цветница\".***Твърдица.От 10.00 часа в Твърдица ще се състои Регионален фолклорен събор „Пролетни игри и обичаи - Цветница\".***Троян.От 09.30 часа водачът на листата на БСП за България за предстоящите евроизбори Елена Йончева ще посети Троянския манастир и ще се срещне с граждани.***Ямбол.От 9.00 часа в спортна зала „Диана\" ще се проведе IX ежегоден турнир по футбол за деца от детските градини под наслов „Децата - бъдещето на Ямбол\".*** Шумен.От 16.30 часа в зала „Арена Шумен\" ще започне звездното баскетболно шоу. В 18.45 часа е предвидена церемония, посветена на честването на 100 години баскетбол в България. В 19.00 часа ще бъде даден и началният сигнал на Престиж Мача на звездите.  ", "date": "2019.04.21", "title": "Предстоящи събития на . 21 април"}
{"url": "http://www.cross.bg/tzvetnitza-vsichki-tzvetya-1602308.html", "text": "/КРОСС/  Цветница - един от най-обичаните, пъстри и весели празници през пролетта, както и празник на всички, които носят име на цвете. По традиция всяка година Цветница се пада в неделя, винаги една седмица преди Великден. Празникът се отбелязва както от православната църква, така и от католици и протестанти. Денят е познат още с имената Връбница, Цветна неделя, Куклин ден.Празникът на цветята се свързва с библейската история за влизането на Христос в Йерусалим в дните преди Пасха, когато хората го посрещат, като хвърлят в краката му палмови клони и цветя. Традицията обаче се е изменила и вместо палмовото листо се използват върбови клонки, които се откъсват на Лазаровден и се носят в църквата, за да бъдат благословени.От църквата освен върба се взимат и цветя, които след като свещеникът е благословил, се носят у дома и се закачат пред иконата, а върбовите клонки се оформят на венец и се слага на входната врата, за да пази хората от злото.На Цветница се извършва и един от обичаите, свързан и с Лазаровден - кумичене. Тогава лазарките пускат венците си от върба в реката. Чийто венец излезе най-отпред, неговата собственичка получава титлата „кумица\". Към нея всички трябва да се отнасят с уважение, да я почитат и да търсят съветите й през цялата година. Кумицата пък трябва да устрои празнична трапеза за останалите моми в селото.Цветница е празник на всички цветя, които в религиозен план са символ на вечната пролет в Райската градина. На този ден празнуват и всички, които са кръстени на някакво растение. Всяко цвете има определена символика и се смята, че то предава някои от чертите си върху характера на човека, кръстен на него.На Цветница е позволено да се яде риба - всякакъв вид и приготвена по всякакъв начин. Това празнично захранване трябва да даде физически сили на изтощените от поста християни да издържат на последните постни дни.В дните от понеделник до петък най-вярващите и най-преданите християни въобще не слагат даже олио в гозбите. Те ги варят с вода и сол. А на Разпети петък не ядат храна и пият малко вода. Ако много прегладнеят изяждат една две хапки хляб, за да не припаднат.Тази жертва има своя духовен смисъл. Те съпреживяват мъките на Христос на кръста и неговите страдания чрез гладуване. Знаем, че в някои страни битуват традиции живи хора да бъдат слагани на кръст както Иисус. Някои позволяват да бъдат заковани живи, а след часове ги свалят, но това е опасно начинание, не само защото боли, но защото може да вкара инфекции в тялото чрез гвоздеите.На Цветница не се върши никаква домакинска работа - не се чисти, не се пере, не се мият прозорците за Великден, не се шие, не се плете, човек не прави маникюр, прическа и други дейности, които могат да бъдат отложени, ако не са изключително спешни.На Цветница се празнува, но не в смисъл на бохемски запои заради именните дни, а радостта на вярващите е свързана с радостта на Христос. На Цветница се ходи на църква. Дори и да нямате именник сред вашите роднини и приятели, през този ден можете да се съберете заедно, да отидете някъде на разходка сред природата или да направите нещо, което обичате да вършите заедно.На Цветница е добре да си купите ново цвете в саксия за дома или да си посеете в саксия или пък в градината.Да са  честити Именните дни на хората с имена на цветя!Да е честита Великата Цветница на всички християни у нас и извън пределите на нашата България! ", "date": "2019.04.21", "title": "Цветница е!"}
{"url": "http://www.cross.bg/stranata-pishe-detzata-1602305.html", "text": "/КРОСС/  Строги наказания грозят семейните лекари, предупреждава „Телеграф\". Става дума за предвидени санкции, ако общопрактикуващите лекари не ваксинират пациентите си, но отбележат, че децата са минали процедурата в документите. Предлага се отнемане на правата им и съдебно преследване.Сайтът на парламента се срина, пише в електронния вариант на „Труд\". Все още няма информация на какво се дължи проблемът, подчертават от вестника. От съобщението, публикувано снощи в 20 ч., до тази сутрин, страницата на парламента в интернет не работи, показва проверка на „Хоризонт\".Електронната версия на „Стандарт\" припомня, че КАТ прави масови проверки по пътищата в страната. Акцията е в сила до 24 април. Пътните полицаи проверяват с дрегер за употреба на алкохол, спазват ли се ограниченията в скоростта и дали се употребяват предпазните колани в автомобилите.Във Великобритания, Съединените щати и Австралия, от няколко години, се провежда инициатива за даване на безплатни плодове на децата в супермаркетите, пише „24 часа\". Това е опит на търговските хранителни вериги да подпомогнат родителите в здравословното хранене на подрастващите. Опитът е успешен, показват резултатите от последните три години.По данни на Евростат у нас само 37 на сто от българите хапват плодове всеки ден, пише „24 часа\". Зеленчуци пък консумират всекидневно 45 на сто от българите. Така страната ни е сред водещите по нездравословно хранене в Евросъюза, което създава риск от болести и ранна смърт като последствие.Десетки български храмове са в окаяно състояние, заявява реставраторът Лука Делийски в интервю за „Телеграф\". Той предлага пожарът в „Нотр Дам\" да стане като обеца за нашите уши. 56-годишният реставратор твърди, че страната ни има добре подреден регистър на черквите и манастирите, специалистите познават състоянието им, но липсва смислена политика къде и какво трябва да се направи за поддръжката и реставрацията им. ", "date": "2019.04.21", "title": "Преглед на вестниците "}
{"url": "http://www.cross.bg/zelenski-poroshenko-ykraiina-1602312.html", "text": "/КРОСС/  Днес се провежда балотаж на президентските избори между настоящия държавен глава Петро Порошенко и комика Володимир Зеленски, новак в политиката. Проучванията на общественото мнение отреждат лесна победа на Зеленски.Размяна на обвинения беляза предизборния дебат в петък на Олимпийския стадион в Киев. Володимир Зеленски обвини Петро Порошенко в корупция: „Аз просто съм човек, обикновен човек, дошъл да разбие системата. Проблемът дори не е, че корумпирахте хората, а че ни отнехте пет години. Аз не съм ваш опонент, аз съм вашата присъда.\"Порошенко заяви по адрес на съперника си, който е комедиен актьор и филмов продуцент без политически опит, че прави страната за посмешище. Той обвини Зеленски, че не разполага с компетентността да заема най-високия пост в Украйна:  „Имаме само красива опаковка, под която всеки може да намери желаното. Изправени сме пред външни предизвикателства и проблеми, които изискват кураж и международен опит от президента.\"В първия тур на вота Зеленски получи 30% от гласовете. Порошенко беше подкрепен от 16 на сто от избирателите. Социологическите проучвания, показват, че Зеленски е фаворит за спечелването на президентските избори в Украйна. ", "date": "2019.04.21", "title": "Втори тур на изборите за президент на Украйна между Порошенко и Зеленски "}
{"url": "http://www.cross.bg/severna-makedoniya-hilyadi-1602313.html", "text": "/КРОСС/  В Северна Македония днес гласуват на първия тур за избор на президент на страната.Основните претендентите за поста са трима - Стево Пендаровски, издигнат от широка коалиция с участието на управляващия СДСМ, Гордана Силяновска - подкрепената от опозиционната ВМРО-ДПМНЕ и Блерим Река - номинация на Алианса на албанците и партията Беса.По данни на Държавната изборна комисия право на участие в изборите днес имат 1 милион 808 хиляди 131 души. Те ще могат да дадат своя глас в разкритите 3 хиляди 480 секции в цялата страна. Протичането на изборите в Северна Македония ще се следи от над 3 хиляди местни и над 400 чуждестранни наблюдатели.Преди изборите председателите на щабовете на тримата претенденти за президентския пост отправиха призив за провеждане на честни и демократични избори. Към него се присъедини и премиерът Зоран Заев, който апелира и за активно участие на сънародниците си в днешното гласуване и в насрочения за 5 май втори тур.В Северна Македония днес се провеждат и избори за кмет в Охрид, Дебър и Ново село.Изборният ден започва в седем часа местно време (8 ч българско) и продължава до 19. ", "date": "2019.04.21", "title": "Първи тур на президентските избори в Северна Македония "}
{"url": "http://www.cross.bg/katolitzite-chestvat-vuzkresenie-1602314.html", "text": "/КРОСС/  Католиците честват най-големия християнски празник Възкресение Христово.  Разминаването с православните християни се дължи на двата различни календара. Православните спазват Юлиянския календар, а католиците - Григорианския.Въпреки, че Западната и Източната църква не честват заедно Възкресение, различия в обичаите почти отсъстват, отбелязва апостолическият екзарх епископ Христо Пройков. „Много малка е разликата между единия и другия Великден. Една седмица само ни разделя, за да бъде обгърнат целия свят от тази обща радост, че Иисус Христос наистина възкръсна\", обясни той.Как протича празничния ден в католическите семейства разказва Симеон Атков - член на римокатолическата енория „Свети Йосиф\" в София.„В къщи на неделния обяд се събира цялото семейство. Къщата трябва да бъде изчистена, прозорците - измити. Всичко старо трябва да бъде изхвърлено\".Вместо да търсят яйцето-бияч, католиците спазват друга традиция на Великденската трапеза.„Когато се съберем в къщи и се чукаме с яйцата, тогава яйцето всеки си го разделя на части и си ги раздаваме тези части от яйцата един на друг като символ на братска любов\", обясни Симеон Атков.Празничната литургия за Великден ще бъде отслужена в Плевенската католическа църква „Дева Мария от Фатима\", която е и първото светилище в чест на Дева Мария в Северна България.В Белене католиците се събират в храм „Свети Антон Падуански\".Отец Павел Кортези каза пред „Хоризонт\": %Близо сме до това посещение на папата. Този Великден ще се помолим специално за мир на Земята, мир в този свят. Да има мир в нашите сърца, да има мир в нашите семейства, в нашите общности и в целия свят между народите\".Ще се включи и най-възрастният свещеник - отец Йоско, който е на 92 години.„Той е бил ръкоположен от Блажения Евгений Босилков през 1951 г. и той продължава да служи заедно с мене, изповядва и хората. Той продължава да работи. Той винаги повтаря думите на Свети Павел: „Който не иска да работи, няма да яде\". Той участва винаги навсякъде\", добави отец Павел Кортези.Във Ватикана папа Франциск ще произнесе Традиционно великденско послание \"Към града и към света\" в 12 ч. от катедралата \"Свети Петър\".Освен католиците, Възкресение Христово честват днес и миряните на Арменската апостолическа православна църква в България. ", "date": "2019.04.21", "title": "Католици и арменци в България честват Възкресение Христово "}
{"url": "http://www.cross.bg/rozhdenitzite-na--april-1602301.html", "text": "/КРОСС/ Валери Николов, собственик на търговска верига \"Фантастико\"Мария Гигова, легендарна българска гимнастичкаПроф. Петър-Емил Митев, социолог, директор на Института за социални ценности и структури \"Иван Хаджийски\"Адриана и Камелия Дунавски, треньорки, бивши състезателки по художествена гимнастикаЕвгения Харитонова, член на КЕВРПроф. д-р Пламен Бочков, ректор на НБУПроф. Пламен Джуров, композитор и диригентСилвио Данаилов, мениджър на шахматиста Веселин ТопаловТодор Алексиев, волейболист ", "date": "2019.04.21", "title": "Рождениците на . 21 април "}
{"url": "http://www.cross.bg/vsichki-tzvetnitza-proletni-1602298.html", "text": "/КРОСС/  Цветница се пада в неделята след Лазаровден, една седмица преди Великден и е един от най-хубавите пролетни празници. Посветена е на тържественото посрещане на Иисус Христос в Йерусалим с маслинови и лаврови клонки. Затова на този ден всички отиват на празничната църковна литургия с върбови клонки, китки от здравец и други пролетни цветя. След като свещеникът освети върбовите венчета, те се отнасят вкъщи и се поставят пред домашната икона. С тях жените баят против уроки и болести. Често когато през летните месеци загърми и завали град, те изнасят върбовите венчета на двора и изричайки магически заклинания, гледат през тях облака, за да се разнесе той надалеч.Обикновено на Цветница се изпълнява и последният лазарски обичай - \"кумиченето\". Преди обяд всички лазарки се отправят вкупом към реката. Всяка девойка носи със себе си китка цветя, върбово венче или малко хлебче, наричано \"кукла\". Момите се подреждат една до друга покрай брега или на моста над реката и едновременно пускат китката, венеца или хлебчето. Онази девойка, чийто венец или хляб бъде понесен най-бързо от водата и излезе най-напред, се избира за \"кумица\" или \"кръстница\" на лазарките. От този момент тя се превръща в обект на специално уважение и почит от страна на останалите момичета. На третия ден от Великден момата-кръстница кани всички лазарки в дома си и ги гощава с баница и червени великденски яйца. С тази обща гощавка завършва и празничният лазарски комплекс, посредством който девойките демонстрират своя нов социален статус и годността си за встъпване в брак.21 Април / Имен ден: Аглика, Божура, Вероника, Виола, Виолета, Върба(н), Върбинка, Гергин(а), Гроздена, Далия, Дафина, Делян, Деляна, Дилян(а), Детелина, Елица, Жасмина, Здравко, Здравка, Зюмбюла, Ива, Иглена, Иглика, Калина, Камелия, Карамфил, Карамфила, Китка, Латин(ка), Лилия, Лиляна, Лила, Лили, Лоза, Люлина, Магнолия, Малин(а), Маргарит(а), Маргрет, Невен(а), Невян, Ненка, Орхидея, Ралица, Ренета, Роза, Росен, Росица, Ружа, Теменужка, Трендафил, Цено, Цвета, Цветелина, Цветан(ка), Цветелин(а), Цветомил(а), Цветомир(а), Цвятко, Явор, Ясен, Ясмина ", "date": "2019.04.21", "title": "Неделя на Великия пост Връбница Цветница "}
{"url": "http://www.cross.bg/tema-tzvetnitza-manastir-1602300.html", "text": "/КРОСС/Тема: Цветница в Рилския манастир.Тема: От Рим, Париж и Раковски - Велиден за католическия свят.Тема: Колко струва и как да разпознаем българското агнешко месо? Съвети преди Великден.Тема: „Къси разкази\": Пенсионери, ново поколение.Тема: Теодора Духовникова и Владимир Карамазов, ужасно силно и адски близо, пред Мариян Станков - Мон Дьо. Тема: Актрисата с магнетично сини очи - Мила Йовович, пред Диана Любенова.Тема: За евроизборите, за жегата в БСП и „Апартамент гейт\".Гост: Сергей Станишев, лидер на ПЕСТема: На Цветница, на живо от Троянския манастир.Тема: Как празнува имен ден Лилия Маравиля.Тема: „Менделсон\": Любовта на Тома Здравков и съпругата му Виктория, като рок-балада. Тема: - (празнична програма) ", "date": "2019.04.21", "title": "Теми и гости в сутрешните блокове на телевизиите"}
{"url": "http://www.cross.bg/stava-smurtta-angliya-1602299.html", "text": "/КРОСС/  На днешната дата през 753 г. пр.н.е. Ромул и Рем основават Рим.През 1509 г. Хенри VIII става крал на Англия след смъртта на баща си Хенри VII.През 1689 г. в Англия се извършва коронацията на Вилхелм III Орански и съпругата му Мария II Стюарт.През 1792 г. Русия анексира Полското кралство.През 1836 г. по време на Тексаската революция се e състояла битката при Сан Хасинто, в която тексаските войски начело със Сам Хюстън побеждават мексиканците, предвождани от ген. Антонио Лопес де Санта Ана.През 1874 г. Васил Друмев е ръкоположен за епископ като Климент Браницки.През 1898 г. започва Испано-американската война, в която Кралство Испания губи управлението над Куба, Пуерто Рико и Филипините.През 1944 г. жените във Франция получават правото да гласуват.През 1945 г. по време на Втората световна война Съветските войски достигат предградията на Берлин.През 1956 г. хитът на Елвис Пресли Heartbreak Hotel става първата му песен, излязла начело в класацията на списанието „Билборд\".През 1960 г. официално е открита новата столица на Бразилия - град Бразилия, построена само за четири години по авангардния проект на архитекта Оскар Нимайер.През 1963 г. „Бийтълс\" и „Ролинг Стоунс\" правят съвместен концерт в Ричмънд.През 1967 г. няколко дни преди парламентарните избори в Гърция, полковник Георгиос Пападопулос оглавява успешен държавен преврат и налага в страната военен режим, който продължава седем години.През 1976 г. Валери Андре става първата жена генерал във френската армия.През 1987 г. терористичната организация „Тигри за освобождение на Тамил Еелам\" извършва атентат в столицата на Шри Ланка - Коломбо. Убити са 106 души.През 1989 г. 100 хил. студенти се събират на площад Тянанмън (Пекин) по повод смъртта на лидера на китайските реформи Ху Яобан.", "date": "2019.04.21", "title": ".21 април в историята"}
