{"url": "http://www.cross.bg/turgovtzi-masovi-fiskalen-1608265.html", "text": "/КРОСС/ Данъчните стартират масови проверки по Северното Черноморие. Те ще следят за реалното отчитане на паричните обороти и издаването на касови бележки.Мобилните екипи разполагат с достатъчно ресурси за прилагане на разнообразни методи и похвати. За не издаване на фискален бон ще се затварят търговски обекти за срок до един месец.Освен  преки наблюдения ще се използва дистанционната връзка на касовите апарати със сървърите на НАП, за да се откриват рискови търговци, чиито продажби значително се различават от обичайните. Масово ще се прилага и способа за „таен клиент\".Ще бъдат проверявани ресторанти, барчета, магазини, борси, тържища, хотели и масови културни и спортни мероприятия както по Черноморието, така и в целия регион.Проверките в търговските обекти ще се извършват и след работно време, както и през пoчивнитe дни. Всички инспектори имат официални легитимации на НАП и при никакви обстоятелства не събират парични глоби на място и на ръка.Наложените санкции се внасят само по банков път. Глобата за неиздаване на касова бележка за физическите лица, които не са търговци, а служители, е в размер от 100 до 500 лв. За юридическите лица и едноличните търговци е в размер от 500 до 2000 лева.В проверките ще участват и служители на МВР, Инспекция по труда, Българска агенция по безопасност на храните, Агенция Митници, Комисия за защита на потребителите и др. И тази отново има създаден Координационен център, където могат да се подават сигнали за неиздаване на фискален бон, и всякакъв  друг вид данъчни нарушения.Денонощно на разположение на  гражданите ще бъдат телефоните 052/65-22-38 и 0884/74-43-33. Сигнали за нередности ще се приемат и на телефона на НАП 0700 18 700 или на имейл infocenter@nra.bg. ", "date": "2019.07.03", "title": "Данъчните започват масови проверки по Северното Черноморие"}
{"url": "http://www.cross.bg/brad-filmi-kamerata-1608252.html", "text": "/КРОСС/ Брад Пит се е снимал в десетки филми и макар и вече да не прилича на момче от плакатите, за него мечтаят фенове от цял свят. Въпреки това актьорът каза, че с годините предпочита да предаде щафетата на по-младите, съобщи в. \"Дейли мейл\".Затова и напоследък Брад Пит рядко се снима във филми.\"Предпочитам да съм зад камерата като продуцент. Това доста ми харесва. Все по-малко работя. Наистина вярвам, че това е за по-младите. Не че няма значими роли на по-възрастни. Просто чувствам, че самата игра е такава. Всичко става естествено. Като естествен подбор\", казва Брад Пит пред австралийското издание на сп. \"Джи Кю\".В снимките към интервюто Брад Пит е облечен спортно. Личи си, че не е млад, но е привлекателен, с уверена усмивка и малко по-дълга коса. Е, не е момчето от филма \"Телма и Луиз\", който го направи световноизвестен през 1991 г., отбелязва \"Дейли мейл\".Брад Пит притежава продуцентската компания \"План Би ентъртейнмънт\" и вече има впечатляваща кариера зад камерата. Той е продуцент на филми като \"Лунна светлина\", \"Окча\", \"Селма\", \"12 години в робство\", \"Кешбол\", \"Дървото на живота\", \"Яж, моли се и обичай\".  ", "date": "2019.07.03", "title": "Брад Пит: Мястото ми вече не е пред камерата "}
{"url": "http://www.cross.bg/elektroenergiya-gvtch-tzeni-1608250.html", "text": "/КРОСС/ Българските предприятия получават най-скъпата електроенергия в цяла Европа.Това се казва в становище на Асоциацията на организациите на българските работодатели (АОРБ), която обединява представителните на национално равнище работодателски организации Асоциация на индустриалния капитал в България (АИКБ), Българска стопанска камара (БСК), Българската търговско-промишлена палата (БТПП) и Конфедерация на работодателите и индустриалците в България (КРИБ), чийто членове създават 86% от брутната добавена стойност и дават работа на 82% от наетите в България.„Цената на електроенергията, договорена през борсов сегмент „Пазар ден напред\" за ден на доставка 3 юли 2019 г., е най-високата в Европа - базовата цена за мегаватчас достигна 195,40 лв., при цени на офпик и пик - съответно 144,08 лв. и 246,72 лв. Това ценово ниво надхвърля средноевропейското два пъти, а спрямо пазарите с най-развити икономики - Германия и Франция превишаването е три пъти\", пише още в становището.Ето и целия текст на становището на АОРБ:„Цената на електроенергията, договорена през борсов сегмент „Пазар ден напред\" за ден на доставка 3 юли 2019 г., е най-високата в Европа - базовата цена за мегаватчас достигна 195,40 лв., при цени на офпик и пик - съответно 144,08 лв. и 246,72 лв. Това ценово ниво надхвърля средноевропейското 2 пъти, а спрямо пазарите с най-развити икономики - Германия и Франция превишението е 3 пъти!Това отдавна не е изолиран случай само в един пазарен ден - сигнализирали сме многократно с конкретни данни. Системно от началото на 2019 г. или 183 последователни дни средната цена на електроенергията за индустрията в България е по-висока от тази във вече споменатите Германия и Франция, че и Австрия, Чехия, Словакия, Швейцария. А като се добавят доплащанията за преференциалните цени на т.н. „американски централи\" (каквито доплащания няма в нито една друга европейска страна), се получава като краен резултат това, че българските предприятия получават най-скъпата електроенергия в цяла Европа.Всъщност на пазара се случи това, за което предупреждавахме в медиите през последните седмици - при настоящите трудности в генерацията на електроенергия от въглища и скъпите емисионни квоти, ако и допълнително се създадат условия за концентрация, респективно контролирано ограничено предлагане, пазарът ще изпитва хроничен недостиг на електроенергия, а цените биха били лесно манипулируеми.При очаквано завишено търсене на електроенергия през „Пазар ден напред\", видно и от дневните търгувани обеми за първите три календарни дни на месеца, съответно 30,4 ГВтч, 31,3 ГВтч и 29,1 ГВтч. Този среднодневен обем от 30 ГВтч, сравнен със среднодневния обем от 21 ГВтч през предходната седмица за същия период, беше лесно прогнозируем и очакванията бяха да се посрещне с адекватно структурирано предлагане. Частично това бе постигнато за 1-ви и 2-ри юли, но след реализираните продажби на електроенергия, генерирана от ВЕИ с мощност между 1 и 4 МВт през НЕК (което ние настоявахме да не се прави), среднодневното предлагане бе съкратено с 2,5 ГВтч.Както многократно сме подчертавали, именно в такава ситуация е важно адекватното управление на електрогенериращи мощности, съобразено с рационално предлагане. При постигнати цени, надминаващи 135,30 лв./МВтч (Решение на КЕВР № Ц-19 от 01.07.2019 г.), че и 147,87 лв./МВтч (по разчети на ръководството на ТЕЦ Марица изток - 2, съгласно заявление от 29.03.2019 г.), както и отчитайки разполагаемите мощности на дружеството, основателен е въпросът защо ТЕЦ Марица изток - 2 не осигури „дефицитните\" 100 МВт мощност. Обръщаме внимание и на изричната препоръка от страна на КЕВР по отношение на това държавно дружество да е активно на пазара на електроенергия при цени, надхвърлящи 93,33 лв./МВтч (вижте стр. 34 от цитираното ценово решение).Остава актуален и многократно поставяният от нас въпрос за осигуряването на капацитети за адекватен внос на електроенергия именно в такива случаи - както за целите на интрадей търговията, така и за обезпечаване на ликвидност за сегмент „Пазар ден напред\"\", пише в становището на АОРБ. ", "date": "2019.07.03", "title": "АОРБ: Българските предприятия получават най-скъпата електроенергия в Европа"}
{"url": "http://www.cross.bg/kvalifikatziya-bulgariya-mariya-1608249.html", "text": "/КРОСС/ Женският национален отбор по волейбол на България подновява тренировки днес, като стартира подготовка за предстоящата олимпийска квалификация в САЩ. Турнирът е от 2 до 4 август, а съперници на България са домакините от САЩ , Аржентина и Казахстан.Само първенецът печели квота за Игрите в Токио 2020. Вторият от класирането получава възможност за континентална квалификация в началото на следващата година.Селекционерът Иван Петков събира националките на лагер в Пловдив, а тренировките ще се водят в спортен комплекс \"Сила\".Разширен състав на България за олимпийската квалификация:Разпределителки - Лора Китипова, Петя Баракова, Мирела ШапхазоваПосрещачи - Елица Василева, Мария Каракашева, Гергана Димитрова, Мирослава Паскова, Елена БечеваДиагонали - Силвана Чаушева, Симона ДимитроваЦентрални блокировачи - Нася Димитрова, Мира Тодорова, Мария Кривошийска, Анелия ДжондроваЛибера - Жана Тодорова, Кристиана Петрова. ", "date": "2019.07.03", "title": "Волейболистките се готвят в Пловдив за олимпийските квалификации "}
{"url": "http://www.cross.bg/trima-vinarna-vsledstvie-1608256.html", "text": "/КРОСС/ Трима служители на винарна в Северна Испания починаха вследствие на отравяне, предаде Франс прес, цитирайки изявление на властите. Две от жертвите са румънци, съответно на 33 и на 44 години, които починали, докато чистели бъчвите.Третият починал е 44-годишен испанец, съобщи говорител на регионалното правителство на автономна област Арагон. Премиерът Педро Санчес изрази в Тwitter съболезнования на семействата на жертвите.Властите разследват причината за смъртните случаи, които изглежда се дължат на високата концентрация на въглероден диоксид вследствие на ферментацията на гроздето. ", "date": "2019.07.03", "title": "Трима души починаха в испанска винарна"}
{"url": "http://www.cross.bg/facebook-srinaha-instagram-1608278.html", "text": "/КРОСС/  Социалните мрежи Facebook и Instagram отново се сринаха в някои части на САЩ и Европа. Милиони потребители съобщават за проблем със зареждането на снимките, качването на публикации и изпращането на съобщения. Проблемът беше усетен и в България. Изображенията не зареждаха часове наред.", "date": "2019.07.03", "title": " Facebook и Instagram отново се сринаха "}
{"url": "http://www.cross.bg/kirilov-ysloviyata-dali-1608263.html", "text": "/КРОСС/ Директорът на затворите Васил Миладинов ще бъде освободен от поста, каза правосъдният министър Данаил Кирилов и отказа да посочи пред журналисти какви са мотивите за тази стъпка. Той допълни, че до края на деня те щели да станат ясни.Преди дни Кирилов е бил на посещение в следствения арест на бул. \"Г.М.Димитров\", след като редица задържани там се оплакаха от условията.\"Макар, че изпреварвате събитията с три часа, Ви казвам да\", заяви министърът в отговор на журналистически въпрос за това дали се налага смяна на ръководството на местата за лишаване.След проверката министърът на правосъдието е категоричен, че има какво да се подобрява, както за условията на арестантите, така и за условията на работа на надзирателите.Преди да отиде в ареста, правосъдният министър изчел много жалби от арестанти, които се оплакват от условията. Министърът на правосъдието си набелязал проблемите и решил да извърши внезапна проверка.„Все пак условията не били чак такива, каквито били описани в сигналите на арестантите. При всички положения има какво да се подобрява, защото все пак е арест и той е строен в социалистическа България\", каза правосъдният министър.Той има забележки към състоянието на решетките и прозорците на килиите. \"Аз дишах спокойно въздух там и нямаше проблем в тази посока, но това не означава, че не трябва да се търсят промени\", обясни министърът.Кирилов проверил и храната на затворниците по обяд. По думите му тя е от средно качество.Данаил Кирилов беше на посещение във ВКС, по покана на председателя на съда, за да се увери как се разпределят дела. Попитан дали има съмнения за работата на софтуера, Кирилов заяви, че всяка система можело да бъде манипулирана. Системата за разпределение на дела в съда трябва да бъде одитирана, каза Кирилов. И след този одит трябва да се търси вариант как системата да бъде подобрена.Министър Кирилов обяви, че дори от ВСС не са му дали достатъчно ясна информация как работи софтуерът.Той обяви, че е чувал за поне 5 сценария, при които съдии можело да бъдат изключвани от списъка за разпределение. И припомни, че поддръжката на системата сега ставала на добра воля.Попитан дали се е запознал със системата за разпределение на дела във ВАС и прокуратурата, Кирилов обвини журналистите, че заемат позиция и заяви, че е сигурен, че още вчера били написали материалите си.Специалисти от ВКС обясниха на Кирилов, че удостоверяването на всеки служител, който работи със системата става с парола, а след това на второ ниво и с електронен подпис. Освен това всички действия по разпределянето се запаметявали в сървъра във ВСС. ", "date": "2019.07.03", "title": "Правосъдният министър освобождава шефа на затворите "}
{"url": "http://www.cross.bg/gygul-kompaniyata-karina-1608264.html", "text": "/КРОСС/ Американският технологичен гигант \"Гугъл\" (Google) изпрати подаръци на бебето от Индонезия, кръстено на компанията, предаде ДПА, позовавайки се на местни издания. Историята на малкия Гугъл нашумя миналата седмица, след като майка му публикува акта му за раждане в социалните мрежи. Тогава някои онлайн коментатори не пропуснаха да се пошегуват, че на малчугана ще му е трудно да \"гуглира\" името си.\"В знак на признателност от компанията ни изпратиха няколко неща. От \"Гугъл\" ни благодариха и изразиха надежда, че синът ни ще помогне на много хора\", споделя майката Ела Карина, цитирана от местното онлайн издание Трибюннюз.Жената допълва, че първоначално е била против идеята на съпруга си да кръстят Гугъл второто си отроче, родено през ноември миналата година, но вече не съжалява за решението.\"Благодарим на компанията за оказаното внимание. Вече се чувстваме по-уверени\", казва Ела Карина.", "date": "2019.07.03", "title": "Google даде подаръци на бебе съименник "}
{"url": "http://www.cross.bg/vodachite-povedenieto-izsledvaneto-1608246.html", "text": "/КРОСС/ Средно статистически с 20% се увеличават пътно-транспортните произшествия през юли и август в сравнение с другите месеци на годината. Затова е много важно сега да акцентираме вниманието на хората да бъдат по-внимателни и толерантни на пътя. Това каза председателят на Държавна агенция „Безопасност на движението по пътищата\" Малина Крумова по време на представяне на резултатите от второто издание на инициативата SDIndex (Safe Drive Index/ Индекс за безопасно шофиране). Изследването, подкрепено от няколко институции, цели въвеждането на национален индекс за определяне на рисковете в поведението на водачите на моторни превозни средства в България.\"Над 56 хил. български шофьори са се включили в изследването през тази година, което показва, че в  България има хиляди водачи, които искат да бъдат активна страна при формирането на политиките по пътна безопасност и елиминиране на рисковите обстоятелства на пътя\", подчерта Малина Крумова. По думите ѝ няколко фактора са водещи за пътната безопасност - инфраструктура, превозни средства, контрол, подготовката и поведението на водачите. „Институциите са предприели редица действия насочени към намаляване на жертвите и превенция\", допълни тя.Председателят на държавната агенция коментира и данните на изследването, според което мнозинството от водачите оценяват себе си като внимателни и стриктни шофьори, а поведението на останалите участници в движението като високо рисково. „За съжаление това показва, че рядко търсим грешката в себе си, което ни прави и по-малко толерантни. А истината е, че всички грешим и само, ако осъзнаем това, можем да променим и поведението си на пътя\", каза още Малина Крумова. Тя изрази надежда, че благодарение на подобни инициативи ще се променят и тези нагласи на водачите на превозни средства.Проверяват се изпитите и обучението на младите водачи, които до 3 г. след като са взели шофьорска книжка претърпят пътно-транспортно произшествие. Това съобщи заместник-министърът на транспорта, информационните технологии и съобщенията Ангел Попов. Той допълни, че данните от изследването са много полезни както за планиране на по-ефективен контрол, така и за бъдещите промени в организацията на обучението на водачите.Над 40% от установените нарушения на пътя през миналата година са били за превишена скорост. Това подчерта инспектор Мария Ботева от отдел \"Пътна полиция\" към ГД \"Национална полиция\". Общо 1,3 млн. нарушения са регистрирани през 2018 г. стана ясно от нейните думи.От организаторите на инициативата подчертаха, че през тази година изследването обхваща и водачи на камиони и автобуси. За първи път то се осъществява и изцяло онлайн, което според тях е помогнало да бъде много по-масово, а получените отговори по-честни и обективни. Най-голямата цел за тях е съвместно с институциите да се намерят механизмите за промяна на поведението на водачите.SDIndex представлява обобщена самооценка на поведението и реакциите на шофьорите на пътя в рутинни и рискови ситуации, представителна за българските шофьори на национално ниво. Тази година SDIndex има нови елементи, най-важният от които е специален модул за изследване на рисковете сред водачите на камиони и автобуси - необходимост, идентифицирана в миналогодишното издание на проучването. Актуализиран е и въпросникът, адресиран към водачите на леки и лекотоварни автомобили, който всеки може да попълни онлайн на сайта на кампанията. Самите изчисления на Индекса за безопасно шофиране за 2019 г. са направени на базата на 35 хиляди попълнени разширени въпросника при водачите на леки и лекотоварни автомобили (за сравнение, през 2018 г. попълнените въпросници са били 1000) и 1035 попълнени въпросника от водачи на камиони и автобуси.Организатор на изследването е SDI Застрахователен брокер, а партньори на проекта са МВР, МТИТС, МОН, Държавна агенция \"Безопасност на движението по пътищата\" и Дружеството на психолозите в България. ", "date": "2019.07.03", "title": "Малина Крумова: С 20% се увеличават пътните инциденти през лятото"}
{"url": "http://www.cross.bg/teglo-tyutyunopysheneto-hora-1608244.html", "text": "/КРОСС/ Затлъстяването вече причинява повече случаи на четири от често срещаните видове рак във Великобритания отколкото тютюнопушенето. Това сочи ново проучване на благотворителната организация Cancer Research UK, цитирано от Би Би Си. Според нея рак на червата, на бъбрека, на яйчниците и на черния дроб може да бъдат по-лесно предизвикани от наднормено тегло отколкото от тютюнопушене.Организацията заявява, че милиони са изложени на риск от рак заради теглото си, а затлъстелите хора са в съотношение две към едно спрямо пушачите. Нов билборд, който предупреждава за опасността от онкологични заболявания при наднормено тегло бе остро разкритикуван като засрамващ пълните хора.Cancer Research UKподчерта, че не обвинява хората за тяхното тегло. Нито смята, че тютюнопушенето и затлъстяването са директно сравними с оглед на риска от рак, но и двете неща увеличават опасността за човек. ", "date": "2019.07.03", "title": " Затлъстяването причинява повече случаи на рак от тютюнопушенето "}
{"url": "http://www.cross.bg/gerb-ostava-sybsidiya-1608243.html", "text": "/КРОСС/ ГЕРБ остава на твърдата си позиция за един лев субсидия за глас.Такъв е и първоначално внесеният проект от Министерския съвет, съобщи пред журналисти председателят на ПГ на ГЕРБ Даниела Дариткова след среща в парламента с коалиционния си партньор - \"Обединени патриоти\".От \"Атака\" застават зад предложението на ГЕРБ и ще го подкрепят в пленарната зала.НФСБ и ВМРО на днешната среща са били на други позиции. ", "date": "2019.07.03", "title": "ГЕРБ остава на позицията за партийна субсидия от един лев на глас "}
{"url": "http://www.cross.bg/nasekomi-borisov-premierut-1608248.html", "text": "/КРОСС/ С 1,5 млн. се е увеличил броят на издадените болнични от началото на годината до момента, съобщи днес премиерът Бойко Борисов. За същия период на 2018 са издадени 2 млн., докато сега броят е 3,5  млн., каза Борисов:\"Големи групи от хора взимат болнични и отиват да берат гъби, ябълки, ягоди и през това време си им течат заплатите. Така че предупреждавам, защото никак не ми е приятно да арестуваме доктори\".Министър-председателят разпореди масова информационна кампания, защото започва сериозна обработка срещу насекоми. Министерството на земеделието и Българската агенция по храните, съвместно с МВР и общините, трябва да предупредят населението, че предстои пръскане с хеликоптери срещу насекомите, които според Борисов са много повече заради промените в климата:\"Особено по Дунава, от насекоми, комари и въшки включително, е страшно бедствие. Защото климатът виждате как се промени. Тропически климат дъжд-слънце, дъжд-слънце и това всичкото избуява. Бурна растителност и разбира се, тези насекоми\", коментира премиерът. ", "date": "2019.07.03", "title": "Премиерът сигнализира за драстично увеличение на болничните листове"}
{"url": "http://www.cross.bg/rysiya-akademiya-otnosheniya-1608253.html", "text": "/КРОСС/ На 5 юли от 10.00 в Българската академия на науките, зала „Марин Дринов\", ще се проведе тържествено откриване на Юбилейна българо-руска конференция на тема: „България - Русия. 140 години дипломатически отношения: история, състояние, перспективи\". Сред съорганизатори на Форума са Фондация „Славяни\"; Федерация за приятелство с народите на Русия и ОНД; Българска академия на науките/БАН/-Институт за исторически изследвания; Национална асоциация за международни отношения /НАМО/, Дружество на русистите в България; Университет за национално и световно стопанство /УНСС/; Списание „Международни отношения\". От руска страна сред инициаторите на мероприятието са Федерална агенция Россътрудничество и представителството й в България; Дипломатическа академия към Министерството на външните работи на Руската Федерация; Институт по славянознание на Руската академия на науките /РАН/; Руска асоциация за международно сътрудничество /РАМС/; списание „Международная жизнь\" на Министерството на външните работи на Руската Федерация.В Юбилейния форум са поканени да вземат участие видни държавни, политически, културни и обществени дейци, депутати, дипломати, крупни учени, изследователи, анализатори, специалисти от България и Русия. Заучастие с доклади са заявили до този момент 62 души, от които 23 от Русия.С приветствено слово към гостите и организаторите ще се обърне Посланикът на Русия в България Анатолий Макаров.", "date": "2019.07.03", "title": "Юбилейна конференция по повод 140 години дипломатически отношения между България и Русия ще се проведе в БАН"}
{"url": "http://www.cross.bg/hora-samo-bulgariya-1608251.html", "text": "/КРОСС/ 155 души са станали жертви на трафик на хора през 2018 година, като числото реално е много по-голямо, защото това е само официалната статистика, която не отчита истинския мащаб на явлението поради неговата сложност. Това съобщиха от Сдружение „Рефлективно учене\" на семинар в Пловдив за обучение социални работници и приемни родители по превенцията на деца за сексуална експлоатация.От 10 реални случая на трафик само един влиза в официалната статистика на полицията, което дава някаква представа за мащаба на този вид престъпление.Трафикът на хора е най-мащабният след тези на оръжията и наркотиците, като в България годишният оборот от това престъпление е 360 млрд. лева.„Лавърбой\" (Loverboy) е схемата, която става класическа днес в трафика на момичета, момчета и жени\" - отчитат от организацията и разясняват подробностите.„В живота на момичето се появява добре облечено по-голямо момче, с финансови възможности, в което жертвата се влюбва. След обещания за щастлив съвместен живот в чужбина момичето е изведено от страната. Червената светлина светва тогава, когато Лавърбой произнася репликата: „Задлъжнял съм и само ти можеш да ми помогнеш, като спиш с един мой длъжник\". След което жертвата, ако се съгласи, постепенно се превръща в проститутка. Затова при репликата за задлъжнялостта бягай!\" - разясняват схемата специалистите.Организацията съвместно с „SOS Детски селища в България\" са разработили приложение по темата, предназначено за ученици в основните класове. 15 училища в страната вече са се запознали с това приложение в Часа на класния ръководител. В Пловдив такива часове вече са имали децата от Основно училище „Петър Берон\". ", "date": "2019.07.03", "title": "360 млрд. лева е годишният оборот от трафика на хора в България "}
{"url": "http://www.cross.bg/cherno-more-voenni-1608255.html", "text": "/КРОСС/ Руските военни са започнали да следят действията на британския разрушител „Дънкан\" и канадската фрегата „Торонто\", съобщи РИА Новости.Новината беше обявена от руския Национален център за управление на отбраната. Двата кораба са навлезли в акваторията на Черно море.Наблюдението се извършва от кораба за борба с подводници „Касимов\". Той е придружаван от патрулния кораб „Пилтивий\".В определени райони кръжат и самолети на руската военноморска авиация. Провежда се и радиоелектронно проследяване.Корабите „Дънкан\" и „Торонто\" пътуват към Украйна. Там те ще участват в съвместни военни учения със САЩ.По-рано по същата причина в Черно море навлезе и американският разрушител „Карни\". Руското външно министерство вече се обяви срещу ученията и се очаква те да са под сериозно наблюдение.Русия ", "date": "2019.07.03", "title": "Руски военни кораби следят за натовски нарушители на акваторията на Черно море"}
{"url": "http://www.cross.bg/petrov-myzika-vasil-1608261.html", "text": "/КРОСС/ Хилда Казасян стартира националното си турне с два големи концерта, които ще се състоят на 9 юли в Летния театър в Бургас и 11 юли в Летния театър във Варна. Програмата „Да послушаме кино\" включва едни от най-популярните, красиви филмови песни и музика от старото незабравимо българско кино. На сцената заедно с Хилда ще бъдат Христо Йоцов, Живко Петров, Димитър Карамфилов и Михаил Йосифов, а специални гости са Теодосий Спасов и Васил Петров. Мултимедията, която е основен герой в този спектакъл е подготвена от Васил Къркеланов. Фантастичните аранжименти, които дават един съвсем нов живот на тази толкова обичана от всички музика, са направени специално за този повод от Живко Петров и Христо Йоцов. Ето и личната и покана: „Изключително съм щастлива да ви поканя на първите два концерта от националното ни турне, с толкова емоционалната за мен програма от концертът ни посветен на най-красивата, стара незабравима филмова музика от най-красивото истинско старо българско кино. След  толкова вълнуващия за мен  успех, с който премина премиерата на този концерт в Зала 1 на НДК съм изтински нетърпелива да го изживеем отново на 9 юли в Летен театър Бургас и на 11 юли в Летен тетър Варна. Програмата включва едни от най-популярните песни от толкова обичаните  български  филми, като „Любимец 13\", „Козия рог\", „Адаптация\", „Вчера\"... На сцената ще бъдем заедно с  изключителните  музиканти Христо Йоцов, Живко Петров, Димитър Карамфилов и Михаил Йосифов, а мои специални гости отново ще бъдат феноменалните Теодосий Спасов и Васил Петров. Аранжиментите даващи изцяло нов облик на тази толкова красива музика са  направени от Живко Петров и Христо Йоцов специално за тези концерти. И като към всичко това прибавим разкошната мултимедия подготвена от Васил Къркеланов, се надявам, че ще изживеем един истински музикално-филмов празник заедно.", "date": "2019.07.03", "title": "Хилда Казасян тръгва на национално турне с филмова музика"}
{"url": "http://www.cross.bg/matematika-obrazovanieto-tochki-1608262.html", "text": "/КРОСС/ Средният резултат от националното външно оценяване по български език и литература (БЕЛ) в седми клас е 53,06 точки и е над средния брой точки, а по математика средният резултат е 33,63 точки и е под средния брой точки. Това каза на пресконференция днес заместник-министърът на образованието и науката Таня Михайлова.Най-добрите анализи на резултатите от националното външно оценяване в седми клас от тази година могат да се направят на ниво училище и на ниво ученик. Очевидно е, че имаме проблем с резултатите по математика, той е от много години, дължи се на вътрешни и на външни за системата обстоятелства, каза министърът на образованието и науката Красимир Вълчев в коментар за по-ниските резултати по математика в седми клас на външното оценяване от резултатите по български език и литература.По думите му, външните обстоятелства са свързани с различното поколение деца и ученици, на които много по-трудно се провокира интереса за учене и много по-трудно се концентрират и мотивират да учат, особено по математика и по природни науки.Има и вътрешни фактори в системата, но основният фактор за доброто обучение си остава подготвеният и мотивиран учител, каза министър Вълчев.Той отбеляза, че новите учебни програми бяха изготвени, но системата на образованието трябва да \"се настрои\" към това да дава и функционална грамотност на учениците.\"Българската система на образование се справя относително добре с базовата и четивната грамотност, като сме на едно от челните места в Европа - по PIRLS, но сме на едно от последните места по функционална грамотност - по PISA\", коментира образователният министър.Той добави, че учителите трябва не само да бъдат подготвени, да имат свобода, но и да бъдат насърчени да прилагат креативни и иновативни методи на преподаване.Учителите трябва да полагат повече усилия за работа с всяко едно дете и когато то е натрупало образователни трудности, всеки един учител трябва да бъде креативен и да намери специфичен подход към всяко дете, препоръча министър Вълчев.Той каза, че за съжаление, по математика, затрудненията лесно се натрупват, ако не се решават задачи от учениците. Министърът на образованието припомни, че по-голяма част от дейностите по интереси вече са насочени към математиката и природните науки. ", "date": "2019.07.03", "title": "Тревожни резултати на седмокласниците по математика, министърът отчете проблем "}
{"url": "http://www.cross.bg/amerikanski-dron-shpionira-rysiya-1608257.html", "text": "/КРОСС/ Стратегически безпилотен самолет на САЩ е провел разузнавателен полет по западните граници на Русия, съобщи Plane Radar. Дронът е излетял от военното летище „Сигонела\" в Италия. Руски представители са го забелязали между Калининградска област и Беларус.Русия вече сигнализира за засилено присъствие на чуждестранни военни самолети по нейните граници. Те най-често са забелязвани край Калининград и над Черно море.Русия призова за ограничаване на подобни акции. За сега от НАТО не се съобразяват с призивите. ", "date": "2019.07.03", "title": "Американски дрон шпионира Русия"}
{"url": "http://www.cross.bg/svine-chyma-stopanstvo-1608270.html", "text": "/КРОСС/ Огнище на Африканска чума бе установено при домашните свине в лично стопанство в плевенското село Жернов, съобщи Българската агенция по безопасност на храните (БАБХ.Пробите за вируса са потвърдени като положителни от Националната референтна лаборатория.От агенцията съобщават, че са предприети мерки за контрол и ликвидиране на заболяването съгласно правилата на европейското и националното законодателство.Болните животни са в лично стопанство с 14 свине, две от които вече са умрели. Труповете на животните са заровени в близост до стопанството, а на мястото е извършена дезинфекция.Утре в 3-километровата зона около огнището започва принудително убиване по хуманен начин на всички домашни свине, а в 10-километровата надзорна зона ще започнат клинични прегледи и лабораторен надзор на животните.Това е второто огнище на чума при домашни свине, първото беше в Тутраканско. ", "date": "2019.07.03", "title": "БАБХ потвърди второ огнище на Африканска чума "}
{"url": "http://www.cross.bg/tzigari-turgoviya-trimesechie-1608242.html", "text": "/КРОСС/ 3,8% е делът на контрабандните цигари на пазара. Това показва проучването за първото тримесечие на годината, направено по метода на преброяване на празните кутии от тютюневите изделия. По традиция изследването бе представено от Верджиния Джевелекова от инициативата \"Срещу незаконната търговия\", съставена от петте големи тютюневи компании:\"Намалението спрямо предишното тримесечие за края на 2018 година е 0,6 процентни пункта, а спрямо същото тримесечие миналата година е 2 процентни пункта, което е значително намаление\".Най-високо е нивото на потребление на контрабандни цигари във Велико Търново. От извадката прави впечатление, че около половината от кутиите без български бандерол са предназначени за безмитна търговия. За първи път се появяват грузински цигари, внесени нелегално в България, сочи още проучването.Премиерът Бойко Борисов обяви, че е доволен от рекордното намаление на контрабандата на цигари до 3,8 на сто и предупреди, че има сериозни мерки за намаляването на незаконната търговия с рязан тютюни и срещу разпространението на марихуана. ", "date": "2019.07.03", "title": "3,8% е делът на контрабандните цигари на пазара "}
{"url": "http://www.cross.bg/podvodnitza-shoiigy-sergeii-1608241.html", "text": "/КРОСС/ Руският министър на отбраната Сергей Шойгу е пристигнал в арктическата база, където се намира руската подводница, която претърпя тежък смъртоносен инцидент в резултат на пожар на борда, съобщи в сряда Асошиейтед прес.Шойгу ще се срещне с членовете на екипа, разследващ пожара, според Министерството на отбраната на Русия. Главнокомандващият руския флот започна разследването на инцидента от началото на седмицата.Пожарът уби 14 членове на екипажа на руската атомна подводница, като смъртоносният инцидент е станал в понеделник вечерта в руски териториални води в Баренцово море, когато екипажът е изучавал дъното на Световния океан за целите на руския военноморски флот.Инцидентът накара руският президент Владимир Путин да отмени насрочено събитие, за да се срещне със Сергей Шойгу и да му нареди да извърши \"задълбочено разследване\" по въпроса с атомната подводница. ", "date": "2019.07.03", "title": "Сергей Шойгу пристига в арктическата база, за да разследва пожара на руската подводница "}
{"url": "http://www.cross.bg/parlament-kandidatite-samo-1608236.html", "text": "/КРОСС/ Нито един от кандидатите за председател на Европейския парламент не успя да събере необходимите 332 гласа на първи тур. Председателстващият Антонио Таяни даде почивка, след което ще има гласуване на втори тур. Кандидатът на партията на европейските социалисти Давид-Мария Сасоли получи 325 гласа или 8 по-малко от необходимите за абсолютно мнозинство, съпредседателката на Зелените/Европейски свободен алианс Ска Келер - 133, испанката Сира Рего от Eвропейска обединена левица/Северна зелена левица - 42, Ян Захрадил от групата на Европейските консерватори и реформисти - 162.Малко преди началото на вота четиримата кандидати представиха вижданията си за поста, за който кандидатстват.По процедура евродепутатите могат да гласуват в три тура, докато един от кандидатите получи абсолютно мнозинство. Ако това не стане, следва четвърти тур, на който се състезават получилите най-много гласове 2-ма кандидати, а за избран се смята този, който е взел най-много гласове.Сасоли, който е с най-големи шансове, каза при представянето на кандидатурата си:\"Кандидатирам се за председател на Европейския парламент само защото смятам, че Европа ще бъде по-силна само с парламент, който играе по-важна роля. Има сериозни предизвикателства на хоризонта, които ще ни поставят на сериозни изпитания, а те заплашват дори самата идея за ЕС. Ние можем да ги преборим, само ако останем единни\".Вчера около кандидатурите на социалистите се завъртя и името на Сергей Станишев, но по-късно се разбра, че той сам е помолил да не бъде издиган за поста. ", "date": "2019.07.03", "title": "Никой от кандидатите за председател на ЕП не събра нужните гласове първи тур "}
{"url": "http://www.cross.bg/jazz-vsichki-programa-1608237.html", "text": "/КРОСС/  Само няколко дни делят всички фенове на музиката и приятното прекарване от любимия летен уикенд на широките зелени поляни на Южен парк 2. На 5, 6 и 7 юли фестивалът A to JazZ ще посрещне за девети пореден път хилядите си гости с изключителна селекция от най-младите и интересни световни и български артисти, богата съпътстваща програма и разнообразни забавления за всички.В петък, в 18:00 ч., румънското трио JazzyBIT ще открие фестивала с енергична комбинация от джаз и рок, примесена с малко блус, латино и фънк. След тях на сцената ще излезе световнопризнатата българска формация Koka Mass Jazz, като специален гост ще им бъде американската арендби певица Tiffany Blu. Програмата ще продължи с атрактивния джаз проект на Теодосий Спасов VЯRA, а гвоздеят на вечерта ще е виртуозният тромпетист, композитор и продуцент Christian Scott aTunde Adjuah, спечелил си прозвището „Богът на новия стил в джаза\". На 5 юли, преди музикалните изпълнения на сцената, всички професионалисти и заинтересовани могат да посетят и конференцията A to JazZ Talks, която ще се проведе между 10:00 и 17:00 ч. в литературен клуб Перото в НДК. Фокусът на чуждестранните лектори с дългогодишен опит в сферата тази година е насочен към темата „Път към международната сцена\".Съботната и неделната сутрин ще започнат още в 8:30 ч. със специално организирана Йога закуска в парка, която ще се проведе до детската сцена под акомпанимента на традиционна индийска табла и ще завърши със здравословна закуска. В двата дни, в часовете от 10:30 до 13:00, е предвидена и образователна програма за най-малките. A to JazZ KIDS включва концерти, запознаване с инструменти и ритми, танци и игри, а темите ще са „Бразилското влияние в джаза\" и „Етно джаз за деца\".В 18:00 ч. на 6 юли музикалната програма продължава с любими класически композиции, соул и фънк пиеси, представени от впечатляващия Биг бенд при НМА „Панчо Владигеров\", ръководен от тромпетиста и композитор Михаил Йосифов. Следва Bodurov Trio с техния разпознаваем почерк, смесващ джаз с фолклорни елементи. Прея ще се качи на сцената на A to JazZ, за да подготви публиката подобаващо за финала на вечерта и да представи дебютния си албум, в който тя и бандата експериментират с различни стилове. Истинската музикална експлозия в събота ще настъпи с появата на Ghost-Note с тяхната дива и богата фънк продукция с елементи на афробийт, хип-хоп, психиделия и дори световен фолклор.На 7 юли, отново в 18:00 ч., вечерната програма ще започне с емоционално наситения дебютен албум на контрабасиста Димитър Карамфилов, представен с изключителни гост музиканти и певицата Марина Господинова. След тях MEY feat. JCAT ще омагьосат публиката със своето нежно джазово звучене с поп и соул мотиви, като също ще представят съвсем новата си продукция. След тях, само седмица след изявата си на фестивала Гластънбъри, ще се качат Ritmos Negros с тяхната интересна смесица от афро-перуански ритмики. Последно в програмата, но със сигурност незабравимо, ще е участието на феноменалния Jacob Collier, който е едва на 24, а вече е носител на две награди Grammy. Певецът, мултиинструменталист и продуцент ще представи новия си албум, с който в момента е на световно турне.Всяка от вечерите ще завършва с традиционните джем сешъни в бар Caché, които са отворени за всички истински фенове на качествената музика и доброто прекарване. Неделима част от фестивала остава и арт-базарът, който ще предложи официален тематичен мърчандайз, както и атрактивни авторски изделия, дрехи и аксесоари. Тази година организаторите са предвидили и комфортна пробна. За първи път фестивалът включва и специално обособена спортна зона, отворена през целия ден, с разнообразни съоръжения и игри като волейбол, федербал, тенис на маса и още забавления.Страхотни емоции в приятна компания очакват всички почитатели на музиката и летните дни и вечери на открито. Мястото е Южен парк 2, а гостите и програмата за първия юлски уикенд са атрактивни и разнообразни. Прогнозата е за слънчево време, а в случай на неочаквани изненади, организаторите са подготвили дъждобрани. Входът за фестивала e свободен. A to JazZ Festival се провежда с изключителната подкрепа на фондация Америка за България, Столична община и Министерство на културата. A to JazZ Talks се провежда с подкрепата на Столична програма „Култура\" и Национален фонд „Култура\".За повече информация, детайли и актуални новини около A to JazZ 2019 следете Facebook и Instagram, както и сайта . Офицалните хаштагове на фестивала са #atojazz, #atojazzfestival, #atojazz2019. ", "date": "2019.07.03", "title": "Два дни до A to JazZ – какво да очакваме на най-мащабния летен фестивал  "}
{"url": "http://www.cross.bg/radev-forym-biznes-1608239.html", "text": "/КРОСС/ Държавният глава Румен Радев откри българо-китайски бизнес форум в дипломатическо ни представителство в Пекин.Час преди началото на форума пред сградата на българското посолство имаше опашка от китайски представители, желаещи да присъстват на срещата.В своето откриващо слово президентът Радев подчерта: „Мога с удоволствие да споделя, че между България и Китай има отлични политически отношения. Нещо повече, днес с президента Си Дзинпин се очаква да обявим издигането на нашите отношения на качествено ново ниво.\"По-рано през деня държавният глава посети Забранения град и се срещна със секретаря на партийния комитет на Пекин господин Цай Ци.В 17.00 ч местно време във Великата зала на народите ще се проведе и церемонията по официалното посрещане на президента Радев от Си Дзинпин. ", "date": "2019.07.03", "title": "Радев откри българо-китайски бизнес форум в Пекин "}
{"url": "http://www.cross.bg/yavorov-sdryzhenie-kushta-1608235.html", "text": "/КРОСС/ Министър Боил Банов трябва на всяка цена да участва в обявения нов търг за публична продажба на емблематичната Яворова къща в София и да се включи в наддаването, за да може да бъде тя съхранена за поколенията в автентичния й вид, настояват от сдружение „Словеса\".Къщата музей „Пейо Яворов\" на ул. „Г. С. Раковски\" № 136 - един от най-ценните културни и архитектурни паметници на София, който съхранява паметта за един от най-обичаните български поети, трябва да стане публична държавна собственост, защото й предстои сложен ремонт и цялостно конструктивно укрепване, категорични са в сдружение „Словеса\".  За да се случи това обаче е необходимо Министерство на културата да вземе участие в обявения от частния съдебен изпълнител нов търг за историческата къща, който ще се проведе от 26 август до 17:00 часа на 26 септември 2019 г. Началната цена, от която ще започне наддаването за дома на Яворов, е 1 285 459.20 лева, напомнят от гражданското сдружение.При съгласие на финансовия министър Владислав Горанов, Министерство на културата би могло да участва в наддаването за емблематичната сграда на обявения публичен търг и с част от средствата, които Политическа партия ГЕРБ съвсем наскоро възстанови на бюджета като „надвзети\" средства от партийната си субсидия - както е известно, партията вече преведе по сметката на финансовото ведомство в БНБ цялата дължима сума в размер на 5,6 милиона лева, отбелязват от сдружение „Словеса\".През есента на 2018 г. историческата къща на ул. „Г.С. Раковски\" №136 беше обявена за първи път от частен съдебен изпълнител за публична продажба с начална цена 1 628 758 лева, но тогава от културното ведомство не направиха опит да придобият знаковата сграда - паметник на културата. Днес обаче ситуацията налага от Министерството на културата да предприемат всички необходими действия, за да закупят Яворовата къща на ул. „Г.С. Раковски\" №136, защото ако след новия търг тя стане собственост на някой амбициозен частен инвеститор или нахъсан строителен предприемач, историческата сграда спокойно може да последва нерадостната съдба на т.нар. „Двойна къща на Митови\" на столичния бул. „Васил Левски\" в София, която преди две години бе съборена, а сега на мястото й се строи ударно внушителен многоетажен офис център, заявяват от сдружение „Словеса\".В къщата на ул. „Г. С. Раковски\" № 136 Пейо Яворов и съпругата му Лора Каравелова живеят до фаталната вечер на 30 ноември 1913 година, в която тя отнема живота си. Домът на Яворов, в който се пазят ценни сбирки от ръкописи, първите му издания с автографи, оригинални фотографии и личната библиотека на поета, неговата оръжейна колекция, както и кабинетът на твореца, пресъздаващ автентичната атмосфера на писателския му живот, от години обаче е частна собственост. Въпреки че е с обновена фасада, тази така емблематична за София и за цяла България сграда, която още пази духа на великия Яворов, де факто е в аварийно състояние - тя спешно се нуждае от скъп ремонт и цялостно конструктивно укрепване, за да бъде спасена, съхранена за поколенията, и за да може да продължи да функционира и занапред като литературен музей, подчертават от сдружение „Словеса\".  ", "date": "2019.07.03", "title": "МК да купи къщата на Яворов с „надвзетите“ пари от партийните субсидии"}
{"url": "http://www.cross.bg/sasoli-predsedatel-institytziyata-1608247.html", "text": "/КРОСС/ Европейският парламент избра днес с 345 гласа Давид Сасоли (социалисти, Италия) за председател на институцията за две години и половина. В гласуването бяха подадени 667 действителни гласа. Сасоли бе избран при второто гласуване след като водеше в първия кръг.От 2009 г. Сасоли е евродепутат, а преди това е имал дълга кариера на журналист в италиански вестници, информационни агенции и телевизии. В последните пет години той бе един от 14-те заместник-председатели на ЕП. За втори пореден мандат ЕП ще бъде ръководен от бивш италиански телевизионен водещ, какъвто бе и досегашният председател на институцията Антонио Таяни.В първите си думи Сасоли заяви, че ЕП има нужда от ново мислене, мъдрост и смелост, за да се върне ЕС към духа на основателите на Общността. На плещите ни лежи голяма отговорност, трябва да възобновим процеса на сближаване, да отчитаме нуждите на гражданите. Постигнахме добър резултат, макар да искахме още повече, добави той.Сасоли говори за отношението към различните вероизповедания, опазването на природата, правата на сексуалните малцинства, общите свободи. Той призова да се отговори на младежите, които настояват за по-добра защита на околната среда, както и за преодоляване на различията и борба с национализма.", "date": "2019.07.03", "title": "Социалистът Давид Сасоли е новият председател на Европейския парламент"}
{"url": "http://www.cross.bg/chili-arzhentina-slunchevo-1608240.html", "text": "/КРОСС/ Пълно слънчево затъмнение, продължило 2,36 минути, наблюдаваха във вторник в северната част на Чили, съобщиха световните агенции. Редкият феномен беше наблюдаван също в Тихоокеанския регион и Аржентина.Затъмнението започна в 13.01 ч. местно време (17.01 по Гринуич) в Тихия океан. Ивицата на пълната тъмнина, широка над 150 км, достигна северните брегове на Чили в 16.38 ч. (20.38 по Гринуич), преди да прекоси централните части на Аржентина и да се изгуби в Атлантическия океан, предаде АФП.Близо 300 000 туристи, учени, любители на слънчеви затъмнения или просто любопитни се стекоха в северните части на Чили, където са разположени близо половината от обсерваториите на планетата, за да наблюдават феномена.В столицата Сантяго, където затъмнението беше видимо на 92%, жителите се струпаха по покривите на сградите, в парковете и площадите, за да се възхитят на космическия спектакъл.В Аржентина основната географска точка за наблюдение беше района Куйо в централната част на страната.Следващото пълно слънчево затъмнение, видимо над Южна Америка, ще бъде на 14 декември 2020 г., съобщи ДПА. ", "date": "2019.07.03", "title": "Пълно слънчево затъмнение в Чили и Аржентина "}
{"url": "http://www.cross.bg/shezlonga-chadur-plazh-1608218.html", "text": "/КРОСС/ 70 лева за удоволствието да лежите под чадър на плаж Каваци в Созопол - това показва касова бележка, изпратена от зрител на БТВ.  Заради подобни ценови разписи, а и не само, от няколко години се води дебат защо повечето българи избират почивка на плаж в Гърция пред родното Черноморие.Със сигурност плажовете в южната ни съседка са много повече - 13 500 км., при 380 км. в България. Така или иначе БТВ „Тази сутрин\" направи „сравнение със сравнимото\", а именно колко струва сянката и шезлонга на най-популярните плажове в Гърция и колко в България.На „Ниси Бийч\" - свтовна топ дестинация, можете да ползвате два шезлонга и чадър за 9 евро, или 17,60 лв. На плаж „Перла\" в Приморско - цената за подобно удоволствие е 30 лв.На най-популярната за българите дестинация - Халкидики, цената е 5-7 евро, която може да бъде „опростена\", ако си поръчате напитка от бара.По-скъпо е единствено на парти дестинацията „Парадайс бийч\" - 39,10 лв. за два шезлонга и чадър, докато у нас, в Слънчев бряг, за подобна услуга ще трябва да си платите 30 лв. ", "date": "2019.07.03", "title": "Къде почивката е по-изгодна – в България или в Гърция?"}
{"url": "http://www.cross.bg/izkystven-rysiya-intelekt-1608226.html", "text": "/КРОСС/ Русия ще изследва Луната с помощта на роботи, които ще разполагат с изкуствен интелект, съобщи федералната космическа агенция Роскосмос, предаде ТАСС.„Участието на човек в тази програма хармонично се съчетава с използването на автоматични космически апарати и роботехника с елементи на изкуствен интелект\", заявиха от пресслужбата на корпорацията.Оттам подчертаха още, че роботизираните системи ще бъдат максимално задействани по време на изследване и усвояване на Луната, за да бъдат намалени евентуалните рискове за здравето на човек, както и стойността на програмата като цяло.Лунната програма на Русия трябва да бъде реализирана на няколко етапа до 2040 г. ", "date": "2019.07.03", "title": "Русия ще изследва Луната с помощта на изкуствен интелект "}
{"url": "http://www.cross.bg/voda-dobre-kafe-1608215.html", "text": "/КРОСС/ Горещините продължават и днес. Трябва да бъдем особено внимателни към храната и напитките, които консумираме. Препоръката е да се избягват кафе и алкохолни напитки, както и по-мазни ястия. Още полезни съвети даде специалистът по хранене и диететика Михаил Христов.Специалистът препоръча разпределението на течностите да започне от сутринта, като е добре първата чаша вода да я загрята на водна баня. Към нея може да се добави лимон, който подпомага детоксикацията. След това може да се изпият още чаша-две вода, като поемането на течността е добре да бъде бавно - на глътки. Подходящото време за хидратация е 1 час преди всяко основно хранене.Михаил Христов посочи, че при прием на кафе е добре да увеличим и количеството приета вода, като комбинацията е добре да бъде топло кафе със студена вода. Препоръчително е да не се приема кафе след 23:00 часа. Бирата, както и кафето, също е диуретик. Затова при повишена консумация на бира, човек трябва да добави към нормалното количество вода, което поема, допълнително още половината от него.  ", "date": "2019.07.03", "title": "Диетологът: Внимавайте с храната и напитките в горещините"}
{"url": "http://www.cross.bg/dayana-printzesa-rivet-1608227.html", "text": "/КРОСС/ Суичър с логото на „Върджин Атлантик\", носен от принцеса Даяна с надеждата да отклони медийното внимание от тренировъчния ѝ режим, се предлага на търг, предаде АП, цитирана от БТА.От къщата „Ар Ар окшънс\" със седалище в Бостън, САЩ, очакват за тъмносиния суичър от памук и полиестер с логото на „Върджин Атлантик\", подарен на принцеса Даяна от основателя на компанията Ричард Брансън, да бъде платена сума от над 5000 долара.Суичърът се предлага за продан на онлайн търга от Джени Ривет, дългогодишна лична треньорка на принцеса Даяна. Лейди Ди дава на Ривет няколко суичъра месеци преди смъртта си в автомобилна катастрофа в Париж през август 1997 г.В писмо, придружаващо артикула, Джени Ривет пише, че според Даяна е имало много по-неотложни теми, за които светът да се тревожи, така че носенето на еднакъв суичър на всяка тренировка ще бъде „добър начин за отклоняване на медийното безумие\". ", "date": "2019.07.03", "title": "Суичър на принцеса Даяна се продава на търг в САЩ "}
{"url": "http://www.cross.bg/ministurkata-tyrizma-poveche-1608230.html", "text": "/КРОСС/ \"Всеки преце́ня къде да ходи и всеки има право на избор\", казва министърката на туризма. Нейният избор е ясен - щом наближи краят на седмицата, тя грейва от екрана някъде край морския бряг.Ако се съди по систематичните ѝ петъчно-съботни появи в новините, може да се предположи, че опитва да съчетава приятното с полезното - хем е на море, хем изглежда, че е на работа. Бори се с нередностите в туризма, като лично инспектира плажове, курорти, хотели. Неизменно съпровождана от телевизионни камери и голяма свита чиновници. От репортажите е видно, че много ѝ отива да е инспектор. Във всеки случай повече, отколкото да е министър.Така в последните седмици \"залови\" неправоспособни екскурзоводи, туристически агенти без (или с непоставена на видно място) застраховка, къща за гости с изтекло удостоверение за категоризация. \"Провери\" алкохола по барове, храната в ресторанти и водата в басейни. \"Установи\" липса на указателни табели, повече преместваеми обекти, високи цени на чадъри и шезлонги. \"Разкри\" изпочупени плочки, мухъл и инсекти (мухи). Както и санитарни възли без алармена инсталация и апартаменти, \"от които не може да се набере рецепцията с регламентирания номер 9\"...\"За нас е много важно качеството на услугите. То трябва да отговаря на нормативните изисквания и затова министерството реагира на всеки сигнал и ще бъде безкомпромисно спрямо нарушителите\", казва министърката, но едва ли някой приема приказките ѝ на сериозно. Най-малкото защото това, което прави, не е нейна работа.Все едно министърът на земеделието лично да следи колко дълбока е дълбоката оран, министърът на здравеопазването да инспектира по телевизията хирургически операции или министърът на вътрешните работи да спира на пътя за непоставени колани.Не знам кого се опитва да излъже министърката с карикатурната си имитация на дейност. Може би трупа точки пред началника си в правителството, който вече десет години е главният идеолог и практик на подобни пиар акции на терен. Сигурно е обаче, че дори и денонощно да проверява дали качеството на услугите \"отговаря на нормативните изисквания\", няма да привлече никого към българското крайбрежие. Точно обратното.\"По отношение на презастрояването бих казала, че това наистина е невярно твърдение\", казва министърката. И моментално отблъсква всеки, който помни Черноморието преди да бъде превърнато в негостоприемна бетонна джунгла. Благодарение на държавата, която направи от глупостта, лакомията и мутренската наглост своя туристическа стратегия. И по всичко изглежда, че е решена да следва тази стратегия докрай. С последните промени в Закона за устройство на Черноморското крайбрежие тя погна свободно плажуващите, кърпите, палатките и чадърите им и застана на страната на онези, които са се притаили и чакат, за да залеят с бетон и последните незастроени кътчета по морето. Самата министърка на туризма не само има възможност, но е и задължена от същия този закон да спаси пясъчните дюни, придобити някога по \"втория начин\". Но години наред отказва да го направи. Вместо това обикаля студията и говори небивалици.\"Откакто е създадено министерство на туризма, е направено изключително много за привличане на все повече туристи към България и най-вече, които да оставят повече средства в икономиката\", казва тя с присъщата си скромност. Вероятно има предвид примерно германски пенсионери, които са си направили сметка, че ще им е по-евтино да прекарат две седмици на море в България, отколкото да си стоят в къщи. Или британски безработни с увлечение по алкохола (и други упойващи вещества), които са открили, че за дребна сума попадат в райско кътче, където бутилка водка излиза по-евтино от \"едно малко\" в родината им.\"България е позната като дестинация, която предлага изключително добро качество на добра цена\", обявява министърката. Не знам на кого е \"позната\", но е факт, че всяка година все повече българи отпадат от тази категория. А в последните няколко дни хиляди български туристи избраха друга дестинация и задръстиха с колите си изходите към Гърция. Тук министърката е права: \"Всеки преце́ня къде да ходи и всеки има право на избор\".Казвам всичко това със съжаление. Защото знам, че има много хора по българското Черноморие, които се опитват да правят туристически бизнес, работят съвестно и дават всичко от себе си, за да успеят. Въпреки държавата и нейната министърка на туризма.Автор: Ясен Бояджиев, ", "date": "2019.07.03", "title": "Българският туризъм: глупост, лакомия и мутренска наглост"}
{"url": "http://www.cross.bg/turga-ychastie-chasa-1608231.html", "text": "/КРОСС/ На  26.07.2019г. от 14:00 часа, ще се проведе търг с наддаване за продажба на Поземлен имот/ПИ/ с идентификатор 68134.1202.982, с площ 2 591кв.м., начин на трайно ползване „За административна сграда, комплекс“ (УПИ III от кв.13а, м. Разсадника –Бежанци) по КККР на гр. София и построените в него- Сграда с идентификатор 68134.1202.982.1-  Административна сграда на 4 етажа и сутерен със  ЗП 680м², РЗП 2 720м²,- Сграда с идентификатор 68134.1202.982.4  - Столова със сутерен със  ЗП 557м²,- Сграда с идентификатор 68134.1202.982.6 - Топла връзка със ЗП16 м²Административния адрес на имота е : гр. София, ул. „Цар Симеон“ №330.Имотът принадлежи към дълготрайни материални неенергийни активи - недвижими имоти, собственост на \"ЧЕЗ Разпределение България\" АД.     Първоначална продажна цена на недвижимият имот: 2 750 000 лв. (два милиона и седемстотин и петдесет хиляди) без ДДС.   Оглед на имота, предмет на търга, може да бъде извършен от кандидатите всеки работен от 10:00 до 15:00 часа  в срок до 24.07.2019г. на посоченият адрес на имота,  с един ден писмено предизвестие. Лице за контакт    Телефон    E - mail       Диана Андонова    +359 892 273 054    diana.andonova@cez.bg          Документация за участие в търга на стойност 24 лв. /двадесет и четири лева/ с ДДС, може да бъде закупена всеки работен ден от 9.00 до 12.00 и от 13.00 до 16.00 часа на адрес бул. „Цариградско шосе“ №159 ет.2 до 24.07.2019г., като сумата се превежда по банкова сметка на „ЧЕЗ България” EАД,  IBAN  BG65CITI 9250 1005 0048 02  BIC/SWIFT, CITIBGSFСИТИБАНК Н.А.–клон СОФИЯ София 1000, бул. \"Мария Луиза\" № 2, ЦУМ Бизнес център, ет.5.Документация за участие в търга може да се подава всеки работен ден от 9:00 до 16:00часа в Деловодството на „ЧЕЗ Разпределение България” АД – гр.София, бул. „Цариградско шосе“ № 159 до 10:00ч на 26.07.2019г.Депозит за участие в търга в размер на 10 % от първоначалната продажна цена на недвижимия имот 275 000 (двеста) лева се внася в банкова сметка на „ЧЕЗ Разпределение България” АД:  IBAN  BG79 CITI 9250 1005 0094 00  BIC/SWIFT     CITIBGSFСИТИБАНК Н.А. – клон СОФИЯ до 16.00 часа на 24.07.2019г.До участие в търга ще се допускат физически и юридически лица, закупили тръжна документация и подали същата с приложени към нея всички задължителни документи, изискващи се за допускане до участие в търга до 10.00 часа 26.07.2019г. и внесли депозит за участие в определения срок и отговарящи на изискванията, определени в тръжната документация.Търгът ще се проведе в заседателна зала на адрес гр. София, бул. „Цариградско шосе“ № 159. За допълнителна информация : Диана Андонова,  GSM 0892 273 054,  email: diana.andonova@cez.bg", "date": "2019.07.03", "title": "ЧЕЗ обявява търг за продажба на имот"}
{"url": "http://www.cross.bg/parche-ot-balkon-ryhna-v-tzentura-na-sofiya-1608229.html", "text": "/КРОСС/ Огромно парче от балкон на сграда, намираща се на ъгъла на бул. \"Княз Ал. Дондуков\" и ул. \"Бачо Киро\", се откъсна и падна върху тротоара. Няма пострадали хора. Мястото на инцидента се намира срещу сградата на бившия Партиен дом и КЕВР. Властите са информирани и периметърът е обграден с полицейска лента. При падането парчето се е разбило на по-малки късове.Зданието е строено през миналия век.", "date": "2019.07.03", "title": "Парче от балкон рухна в центъра на София"}
{"url": "http://www.cross.bg/smetki-abonati-razpredeliteli-1608232.html", "text": "/КРОСС/ Изравнителните сметки на столичните абонати на Нелбо ЕАД ще бъдат раздадени до 5 юли на упълномощените лица на сградите в София. Всички абонати на компанията могат да проверят сметките си и онлайн на www.nelbo.com. През настоящата година изчисленията показват, че 39,1% от клиентите на Нелбо ще получат сметки със суми за възстановяване, а 49,9 % ще имат да доплащат. 11 на сто ще имат изравнителни сметки със суми до 10 лв. Неотворилите абонати към днешна дата са 1368 души (3.8% от общия брой клиенти в София). Сметките за отопление на имотите на тези абонати са изчислени на база максимална мощност на отоплителните тела в помещенията за сезона, а разхода за топла вода е определен съгласно последните промени в Наредбата за топлоснабдяване. Подобни начисления са направени и на клиенти, чиито уреди за дялово разпределение не са изрядни, например премахнати пломби, нарушена цялост на пломбиte на топлинни разпределители, повредени топлинни разпределители, липсващи пластмасови пломби на входящ холендър на водомер за топла вода, стари или неработещи води и т.н.От направените проверки през годината са установени 1057 водомери за топла вода с изтекъл срок на метрологична проверка и 1132 топлинни разпределители с изтекъл срок на експлоатация. Всеки потребител, в чийто имот има неизправен уред, е уведомен чрез индивидуалната си справка от изравнителната сметка за констатирания проблем и за нужните действия за отстраняването му. Срокът за обжалване е 30 дни след датата на получаване на сметките от упълномощения представител в сградата. Реалните фактури от Топлофикация София ще излязат през август.", "date": "2019.07.03", "title": "Раздават изравнителните сметки за парно в София до 5 юли"}
{"url": "http://www.cross.bg/borisov-premierut-taneva-1608233.html", "text": "/КРОСС/ Министър-председателят Бойко Борисов разпореди спешни мерки във връзка с проблема с масовата популация на комари край река Дунав. По време на днешното правителствено заседание премиерът поиска министърът на земеделието, храните и горите Десислава Танева, заедно с БАБХ да влязат във връзка с кметовете на засегнатите общини, за да може да се реагира незабавно като се отпуснат средства и се осигури самолетно пръскане. „Лично ги прозвънете и им кажете, че имаме желание да им помогнем и то максимално бързо, но трябва да съдействат\", обърна се премиерът Борисов към министър Танева. Министър-председателят специално обърна внимание, че е важно да бъдат предупредени пчеларите и животновъдите. „Да спасим хората от това бедствие, защото от много места се обадиха\", добави премиерът Бойко Борисов и разпореди координация и с другите министерства, които биха имали отношение към проблема.  ", "date": "2019.07.03", "title": "Борисов се захвана с комарите край Дунав, подписа им смъртните присъди"}
{"url": "http://www.cross.bg/rysiya-tzeretelev-otkrivaneto-1608214.html", "text": "/КРОСС/ Посланикът на Русия в България Анатолий Макаров ще вземе участие в откриването на паметника на бивш Генерален консул на Русия в Пловдив Алексей Церетелев, започнал да работи в България преди Освобождението и допринесъл много за възстановяването на българската държавност.Откриването ще бъде на 4 юли т.г. от 14.00 в с.Церетелево (Пловдивска област). Сред почетните гости на събитието ще бъдат посланици на Беларус, Армения и Казахстан, член на Съвета на Федерацията на Русия ЕленаАфанасиева, бивши руски посланици Анатолий Потапов и Владимир Чхиквадзе. От българска страна участие в мероприятието ще вземат областният управител на Пловдивска област Здравко Здравков, митрополитПловдивски Николай, народни представители и ръководители на местни институции.Събитието е част от празнуването на 140 години руско-български дипломатически отношения. След откриването на паметника ще бъде открита и паметна плоча на Почетното консулство на Русия в Пловдив, посветена на Алексей Церетелев.", "date": "2019.07.03", "title": "Посланик Макаров открива паметник на княз Церетелев в пловдивско село"}
{"url": "http://www.cross.bg/adecco-direktor-lili-1608219.html", "text": "/КРОСС/ 23-годишната Лили Точева бе избрана за „CEO for One Month\" на Adecco България в тазгодишното издание на едноименна инициатива на компанията. Програмата дава шанс на бъдещи лидери да се запознаят с настоящите бизнес лидери от 47 държави в глобалната мрежа на Adecco и да влязат в ролята на главен изпълнителен директор, който в рамките на месец работи реално с истинските изпълнителни директори на компанията. Програмата се провежда за седма поредна година.Селекционният процес стартира с изпращане на автобиография и включва три етапа. При много оспорвана конкуренция до финалния етап в България достигнаха 11 кандидати и след събеседване с тях. След проведени интервюта с всеки един от тях, за позицията главен изпълнителен директор за един месец бе избрана Лили Точева. Тя е бакалавър по Бизнес администрация от Университета по приложни науки в Ротердам, Холандия и живее в София.В рамките на месец Лили ще има възможността да работи рамо до рамо с изпълнителния директор на Adecco за България и Гърция Константинос Милонас и да се запознае с вътрешните процеси на компанията, работата с клиенти и ръководенето на екипи, да почерпи опит от световния лидер в областта на човешките ресурси.„Реших да кандидатствам за програмата „ CEO for One Month \", за да дам старт на кариерното си развитие в сферата на човешките ресурси. Надявам се да науча максимално много за работата на Adecco във всички сфери на управлението на човешки ресурси. Иска ми се да бъда поставяна в ситуации извън зоната ми на комфорт, защото това за мен гарантира израстване. Радвам се на възможността да застана рамо до рамо и да се уча от изграден и уважаван лидер като г-н Милонас. Надявам се той да ме ангажира с големите идеи и проблеми, които ще трябва да решава в този период\", разказа Лили Точева. След като бъде избран „ CEO for One Month\" на локално ниво, надпреварата продължава, за да бъде селектиран глобален изпълнителен директор на компанията. Десет от всички талантливи кандидати на национално ниво ще бъдат избрани да посетят лагер за обучения, за да тестват своите умения, свързани със сътрудничество и иновации. На следващия етап само един от всички „национални лидери за един месец\" ще бъде избран да работи заедно с главния изпълнителен директор на The Adecco Group Ален Дьохаз в Цюрих, Щвейцария.  ", "date": "2019.07.03", "title": "Лили Тончева ще е главен изпълнителен директор за 1 месец на Adecco България "}
{"url": "http://www.cross.bg/parlamentarizma-sutrydnichestvo-mezhdynarodna-1608216.html", "text": "/КРОСС/ Народният представител от ПГ на „БСП за България\" проф. Румен Гечев участва във Втората международна конференция \"Развитие на парламентаризма\", организирана от Държавната дума на Руската федерация. Тя се провежда в Москва, в Центъра за международна търговия. От 1 до 3 юли около хиляда парламентаристи от 132 страни обсъждат как чрез сътрудничество между националните законодателни органи може да се създадат условия за укрепване на международната сигурност и задълбочаване на икономическото сътрудничество на взаимно изгодна основа. Днес пред Форума ще произнесе реч президентът на Русия Владимир Путин.", "date": "2019.07.03", "title": " Проф. Румен Гечев участва в конференцията \"Развитие на парламентаризма\""}
{"url": "http://www.cross.bg/kycheta-povod-namordnik-1608228.html", "text": "/КРОСС/ На първо четене парламентът забрани свободното разхождане на кучета над 5 кг без повод и намордник. Измененията бяха заложени в Закона за ветеринарномедицинската дейност, внесени от депутата от ГЕРБ Десислава Атанасова.„За\" законопроекта гласуваха 145 народни представители, без „против\" и с 5 „въздържал се\". Промените се налагат във връзка със зачестилите инциденти с домашни кучета. Промените забраняват свободното пускане и извеждане без повод на кучета с тегло над 5 кг.Предлага се прецизиране на разпоредбата, свързана с извеждането на кучета без повод или намордник, според тяхната агресивност. Допълнително са регламентирани изключенията от забраната за свободно пускане на извеждането на кучета без повод.Забраната няма да се отнася за кучета, които се пускат свободно в обособените и обозначени за това места в урбанизираните територии, по време на лов, подложени на обучение при условията и по реда на наредбите и участващите в състезания. Законодателят предвижда извеждането на кучета над 5 кг без повод и намордник да се наказва с глоба от 300 лв.За извеждането на агресивни кучета без повод и намордник глобата за нарушителите ще бъде в размер на 1000 лв. 500 лв. е глобата за разхождане на кучета на детски площадки и на места, обозначени от общините със забранителни знаци. ", "date": "2019.07.03", "title": "300 лева глоба за куче без повод и намордник "}
{"url": "http://www.cross.bg/mihaiilov-imyniteta-georgi-1608221.html", "text": "/КРОСС/ Депутатът от БСП проф. Георги Михайлов ще се откаже от имунитета си. Това потвърди той пред журналисти в Народното събрание, съобщава Агенция \"Фокус\".В началото на месеца главният прокурор Сотир Цацаров за втори път поиска от Народното събрание разрешение за започване на разследване срещу народния представител от БСП Георги Михайлов за извършено от него данъчно престъпление.В края на миналата година Цацаров внесе искане за снемане на имунитета на Михайлов за безстопанственост и сключване на неизгодни сделки в качеството му на изпълнителен директор на \"СБАЛХ\" ЕАД. От това били нанесени щети на предприятието за 164 106 лв. Михайлов сам е дал съгласие да бъде разследван и на 26 юни беше обвинен в безстопанственост и му бе наложена парична гаранция в размер на 15 000 лв.В хода на разследването, възложено на НСлС, са събрани и доказателства за извършено от Михайлов данъчно престъпление, достатъчни за второ обвинение. Поради тази причина главният прокурор сезира повторно НС с искане за снемане имунитета на народния представител. ", "date": "2019.07.03", "title": "Депутатът от БСП проф. Георги Михайлов ще се откаже от имунитета си"}
{"url": "http://www.cross.bg/sofiya-shose-pynkta-1608217.html", "text": "/КРОСС/ Днес, 3 юли, във връзка с очакваното горещо време ще продължи извършването на оросяване на улични платна, съобщават от столична община. Дейностите ще започнат от 14.00 ч. и ще се извършват на основните булеварди в София, по които се движи градски транспорт. Ще се оросява по бул.\"Ботевградско шосе\",  \"Цариградско шосе\", \"Сливница\" и др.Напомняме на водачите на моторни превозни средства да карат със съобразена скорост и се съобразят с извършване на дейността.Това е една от мерките, които се предприемат във връзка с високите летни температури. Днес продължава и раздаването на вода на четири пункта в София от 13.00 часа. Водата ще се раздава в четири пункта - на площадното пространство при храма „Св. Неделя\", на \"Орлов мост\" - при езерото „Ариана\", на пилоните на Националния дворец на културата и на пл. „Славейков\". ", "date": "2019.07.03", "title": "Оросяват уличните платна в столицата заради жегите"}
{"url": "http://www.cross.bg/rasteniya-otglezhdane-masa-1608222.html", "text": "/КРОСС/ При полицейска операция по линия на наркоразпространението е разбита оранжерия, оборудвана за отглеждане на растения от рода на конопа. Това съобщават от ОД на МВР - Варна.Тя се помещавала в дома на 21-годишния Н.К..Иззети са 48 растения в различен стадий на развитие, апаратура за отглеждане и суха тревиста маса, установена като марихуана. Теглото на свежите растения е  15 кг., а сухата маса е 3015 гр.Мъжът е задържан за срок от 72 часа и му е повдигнато обвинение. Работата по документиране и доказване на извършените престъпления продължава под надзора на прокурор от Окръжната прокуратура в града. ", "date": "2019.07.03", "title": " Задържаха варненец за отглеждане и разпространение марихуана"}
{"url": "http://www.cross.bg/prodykti-hranitelni-litza-1608223.html", "text": "/КРОСС/ Над 32 000 тона хранителни продукти са реализирани в трите осъществени до момента кампании за подкрепа, осигурени по Оперативната програма за храни и/или основно материално подпомагане от Фонда за европейско подпомагане на най-нуждаещите се лица (ОПХ ФЕПНЛ), съобщиха от Агенцията за социално подпомагане. Ежегодно помощта по операцията „Предоставяне на индивидуални пакети хранителни продукти\" достига до над 500 000 лица. Данните бяха изнесени по време на съвместна работна среща в Пловдив между Управляващия орган на програмата в лицето на Агенцията за социално подпомагане и партньорската организация, която организира раздаването на пакетите - Българския червен кръст.Над 95% от потребителите са изразили своята обща удовлетвореност от подпомагането с индивидуални пакети с хранителни продукти, осигурени по Оперативната програма за храни. Одобрение на асортимента са изразили почти 99% от подпомогнатите, а от организацията по раздаването на пакетите удовлетвореността е почти 100%. Проучването се организира от партньорската организация БЧК в рамките на всяко раздаване и оценката на подкрепените лица традиционно е много висока.Стремежът на Управляващия орган в лицето на Агенцията за социално подпомагане е да оказва подкрепа на партньорската организация БЧК и да следи процеса на изпълнение на раздаването на хранителните продукти с цел успешното реализиране и постигане на заложените показатели, отчитащи влиянието на програмата върху лицата, живеещи в крайна бедност в Република България.На срещата беше представена още степента на постигането на целите и бяха обсъдени постиженията и трудностите в организиране изпълнението на операцията „Предоставяне на индивидуални пакети хранителни продукти\".БЧК е дългогодишен партньор на Агенция за социално подпомагане при предоставянето на подкрепа под формата на пакети хранителни продукти от първа необходимост, предназначени за лица и семейства, живеещи в материални лишения.При последното раздаване в периода декември 2018 г. - май 2019 г. помощта от над 7000 тона хранителни продукти отново достигна до над половин милион българи, живеещи в крайни лишения. Правоимащите получиха индивидуални пакети с 16 вида хранителни продукта от първа необходимост. По информация на Българския червен кръст пакетите са достигнали до нуждаещите се лица благодарение на 3175 доброволци, дарили над 106 000 часа доброволен труд.Според анализа повече от една четвърт от нуждаещите се от подпомагане (27%) са деца до 15 г., 25% са хора с увреждания, 22% са възрастни над 65 г. и др. Според пола 55% са жени. Консултиране на уязвими лица за балансиран режим на хранене и здравословен начин на живот; консултиране за управление на семейния бюджет; насочване на целевите групи за отпускане на социални помощи и предоставяне на социални услуги в общността и резидентен тип; информиране за предоставяните услуги, финансирани от Европейския социален фонд; други форми на подкрепа, съдействие, индивидуално или групово консултиране, реализирани в отговор на установени конкретни нужди и проблеми на представителите на целевите групи, са съпътстващите мерки, осигурени за уязвимите лица от партньорската организация БЧК. На срещата беше обсъдена и възможността при предстоящото раздаване като съпътстваща мярка за желаещите да бъде организирано и професионално обучение по професиите „Болногледач\", „Домашен помощник\", „Социален асистент\", както и да се оказва съдействие за намиране на работа.За следващата кампания е предвидено пакетите да включват 17 вида храни. Очаква се през месец юли да стартира поетапното зареждане с продукти на складовете на Българския червен кръст, след което ще стартира процеса на организация на раздаването им.Представителите на партньорите от Българския червен кръст бяха запознати и с отговорностите както на Управляващия орган, така и на бенефициентите по отношение на предотвратяването на нередности и измами. Беше акцентирано и върху националната нормативна база в тази посока.На срещата бяха отчетени и някои трудности в процеса на реализация на представянето на индивидуални пакети хранителни продукти, но участниците се обединиха около мнението, че добрата комуникация и партньорство между Управляващия орган и БЧК подобрява нивото на организацията и е гарант за успешното реализиране на всяка кампания за предоставяне на хранителни продукти. ", "date": "2019.07.03", "title": " Българи в нужда са получили над 32 тона хранителни продукти по европейски програми"}
{"url": "http://www.cross.bg/gabriel-predstavitel-vurhoven-1608225.html", "text": "/КРОСС/ Бившият шведски премиер и външен министър Карл Билд не скри днес, че е шокиран от факта, че българската еврокомисарка Мария Габриел е спрягана за върховен представител на ЕС по външната политика и сигурността.\"Слухът е, че Мария Габриел е предложена от ЕНП (Европейската народна партия - б.р.) като върховен представител на ЕС. Ако е истина, мъдростта зад този ход ми убягва\", написа в Туитър Билдт (70 г.), който е смятан за един авторитетите от тежка категория в световната дипломация.\"Във въртележката на Европейския съвет тази нощ (снощи- б.р.) искрено се надявам да бъде отделено внимание на назначаването на опитен и с тежест върховен представител. Външната политика в днешния по-оспорван, сложен и пълен с конфликти свят не е за аматьори\", написа още той в социалната мрежа, без тук да споменава Габриел поименно.   ", "date": "2019.07.03", "title": "Карл Билд за Мария Габриел: Външната политика на ЕС не е за аматьори"}
{"url": "http://www.cross.bg/svlachishta-drygi-pravitelstvoto-1608224.html", "text": "/КРОСС/ Японските власти наредиха на близо 800 000 жители на южния остров Кюшу спешно да се подслонят в евакуационни центрове и други безопасни места поради риск от свлачища и други опасни последици от проливните дъждове. Това съобщи БГНЕС.В някои южни части на острова от петък досега са паднали до 1000 мм дъжд, а метеоролозите очакват до средата на утрешния ден на места да се излеят още 350 мм дъжд. Вследствие на свлачище в град Кагошима е загинала възрастна жена, която не успяла да напусне дома си, предаде ТАСС. Освен населението на Кагошима нареждане за евакуация са получили и жителите на градовете Амакуса и Айра.Във връзка със ситуацията на о. Кюшу правителството е създало кризисен щаб, в чиято работа участва и японският премиер Шиндзо Абе. Той беше критикуван за бавната реакция на правителството през юли миналата година, когато поройни дъждове предизвикаха свлачища и наводнения, отнели живота на повече от 200 души.Обилните валежи в Югозападна Япония се очаква да продължат до края на седмицата. ", "date": "2019.07.03", "title": "Заради риск от свлачища: Евакуират 800 000 жители на японски остров"}
{"url": "http://www.cross.bg/bezopasno-shofirane-godina-1608204.html", "text": "/КРОСС/ Днес ще бъдат обявени резултатите от националното проучване за 2019 година в рамките на инициативата Индекс за безопасно шофиране. Над 56 хиляди български шофьори са взели участие в тазгодишното издание на инициативата, която цели да се въведе Национален индекс за определяне на рисковете в поведението на водачите на моторни превозни средства в България.През тази година Индексът за безопасно шофиране се провежда изцяло онлайн и освен водачите на леки автомобили обхваща и шофьори на автобуси и камиони. Яна Спасова, от компанията която организира проявата, припомни, че Националният индекс за миналата година е бил 89,6, което показва, че българският водач мисли, че шофира безопасно. ", "date": "2019.07.03", "title": "Резултатите от националното проучване Индекс за безопасно шофиране ще бъдат обявени днес"}
{"url": "http://www.cross.bg/otpadutzite-razdelno-sreda-1608206.html", "text": "/КРОСС/ В Международния ден без найлонови торбички платформата за чиста градска среда „АЗ, ТИ, ПЛОВДИВ!\" публикува резултатите от представително проучване на отношението и нагласите към живот #БезОтпадъци. То търси отговори на въпросите дали пловдивчани са склонни да участват активно в опазването на чистотата в града, да рециклират отпадъците си и да променят поведението си.На базата на общия анализ от изследването средно една четвърт (а за определени социални групи до една трета) от участниците в проучването, могат да се определят като активни защитници на околната среда и чистотата в града. Това са жители, които прилагат в ежедневието си част от принципите за живот #БезОтпадъци. Много от тях събират и изхвърлят разделно отпадъците, намаляват използването на пластмаса за еднократна употреба, говорят активно в семейството си по темата, много добре са запознати с въздействието на отпадъците върху околната среда, участват в акции по почистване и облагородяване на публични зони и като цяло са по-непримирими към замърсяването и безразборното замърсяване. Преобладаващите участници в тези групи са учащи, хора с висше образование, хора със свободни професии и жени.Една по-голяма група - между 40% и 50% - декларира, че все пак предприема известни действия за намаляване на отпадъците, като например използва хартиени чашки за еднократна употреба вместо пластмасови (49%), пазарува с чанти за многократна употреба вместо с найлонови торбички (40%), пренася храна в кутии за многократна употреба (43%) и др. под. Но за да може тези усилия да имат значение, важно е освен намаляване на употребата им в ежедневието, да се погрижим и за рециклирането на опаковките и торбичките, които все още няма как да избегнем.Едва 27% от запитаните посочват, че редовно събират отпадъците в домакинството си разделно. 40% правят това рядко. Като цяло информираността за ползите и начините за разделно събиране на отпадъците сред гражданите на Пловдив е ниско - почти ⅔ заявяват, че не са информирани, а под ⅓ знаят как се прави това. Тези ниски резултати идват на фона на демонстрираната иначе сериозна загриженост към околната среда сред участниците в проучването. 68% посочват, че опазването й е много важно за тях, а за около и над 90% влиянието на пластмасовите опаковки върху околната среда и здравето е проблем. 60% от запитаните посочват пластмасите като най-опасните битови отпадъци. И въпреки че 63% оценяват, че в кварталите им има условия за разделно събиране на отпадъците, само под една трета се ангажират да събират разделно у дома. Тази група почти напълно съвпада с тези, които са добре информирани за ползите и начините за разделно събиране и оползотворяването на отпадъци.Интересно е, че хората нямат възможност да изхвърлят разделно извън дома си. Съвсем малък дял респонденти посочват, че има добри условия за това в заведенията на самообслужване (едва 11%), парковете (17%), учебните заведения (25%) и офисите (37%). Като сериозна пречка за разделно събиране на отпадъците са посочени и митовете, че събирането е неефективно (посочено от 46% от участниците) и липсата на осъзнаване на важността на темата (според 44%).Като цяло изследването регистрира сериозна разлика между декларираните от хората убеждения и реално предприетите действия в тяхна защита. 85% от участниците в проучването например декларират, че намират за важни и полезни обществените инициативи за опазване на околната среда, но едва между 15 и 19% редовно участват в дейности като почистване и облагородяване на обществени пространства или зони около дома си. Все още като че ли се очаква някой друг да се погрижи за чистотата. Около 50% от участниците в анкетата отговарят с уклончивото „по-скоро да\" на въпроса дали личните усилия имат значение за опазване на чистотата в града. Крайните оптимисти (посочили отговор „да\") и крайните песимисти (посочили отговор „не\") по темата за личната отговорност към чистотата са с изравнени сили - по ок. 25%. Добрата новина според платформата „АЗ, ТИ, ПЛОВДИВ!\" е, че групата на активните граждани има потенциал да бъде разширена поне до 40%, тъй като приблизително толкова от участниците в проучването посочват, че са участвали под една или друга форма в различни инициативи по почистване на обществени зони (15% правят това редовно, а 25% рядко). „Нашият опит в работа с граждани и доброволци показва, че хората, които веднъж или два пъти участват в подобни акции, остават ангажирани с каузата и рано или късно отново се включват като активисти\" - казва Ласка Ненова от сдружение БГ Бъди активен. „С предстоящите инициативи на „АЗ, ТИ, ПЛОВДИВ!\" в идните месеци се надяваме да въвлечем отново тези по-пасивни застъпници на чистотата и опазването на околната среда, като им предложим добри възможности да научат повече по темата, да обменят опит с други активисти и да тестват различни дребни стъпки за по-чист начин на живот. А за сега - намалете употребата на найлоновите торбички и събирайте за рециклиране тези, които вече сте събрали у дома\" - допълва тя.   Изследването за нагласите за живот #БезОтпадъци е направено от Института за финансови проучвания и иновации в Пловдив през април и май 2019 г. сред 602 пълнолетни жители на Пловдив. Извадката възпроизвежда основните характеристики на структурата на населението на града по пол, възраст, образование, етническа принадлежност и район на местоживеене. Прочетете повече в сайта на БГ Бъди активен.", "date": "2019.07.03", "title": "3 юли е Международен ден без найлонови торбички"}
{"url": "http://www.cross.bg/gurtziya-transport-bulgarskite-1608203.html", "text": "/КРОСС/ Стачка на гръцките моряци с искане за по-високи заплати ще блокира морския транспорт на Гърция до полунощ.Министерството на външните работи препоръчва на българските граждани, пребиваващи или пътуващи до Гърция, да се информират предварително за разписанията на морските превозни средства и възможните алтернативи с друг транспорт. При нужда от съдействие българските граждани могат да се свържат с посолството ни в Атина.", "date": "2019.07.03", "title": "Стачка на морския транспорт в Гърция "}
{"url": "http://www.cross.bg/ibrishimov-zdraveopazvaneto-bulgariya-1608207.html", "text": "/КРОСС/ \"Пациентите  и лекарите не са на фокус на здравеопазването, а  парите. Това се доказва и от нестихващите протести както на пациенти, така и на лекарското съсловие\". Това заяви пред БСТВ народният представител от ПГ на „БСП за България\"  Иван Ибришимов. \"В момента има напрежение във Видин, Враца, Монтана, както и във всички общини. Със закриването на отделения приключват и болниците. От 2009 г., от първото правителства на ГЕРБ досега, има закрити 17-18 болници и този процес продължава\", коментира той и подчерта, че  за да се промени системата, трябва да има политически консенсус. \"Трябва да има силна политическа воля за промяна, тъй като в този сектор има огромни интереси. Ежегодно в здравеопазването минават около 9 милиарда лв., 5 млрд от които са публични, останалите са от джобовете на пациентите. По-развити държави от нас имат по- малко доплащане от гражданите\", отбеляза Ибришимов. Той подчерта, че  средствата в този сектор не се разходват правилно. \"Във \"Визия за България\" предлагаме да падне статутът на търговски дружества за лечебните заведения. Всички лечебни заведения, които искат да ползват публичен ресурс, да бъде с идеална цел, за да няма печалба от здравето на хората\", уточни народният представител. Той обясни, че една от причините за  закриването на отделения е липсата на персонал- няма лекари и медицински сестри.  \"Или отиват в чужбина, или в големия град. Има населени места в България, които са без здравеопазване. Това трябва да се промени\", категоричен бе Иван Ибришимов.  Социалистът обясни, че трябва да се върне ролята на държавата. \"Не може да има 500 милиона задлъжнялост на болниците. Не може да има лимити в здравеопазването. Конституционно право е на всеки пациент да бъде лекуван\", завърши Ибришимов.  ", "date": "2019.07.03", "title": "Иван Ибришимов : Не пациентите  и лекарите, а парите са фокуса на здравеопазването"}
{"url": "http://www.cross.bg/evropa-evropeiiskite-iztochna-1608208.html", "text": "/КРОСС/ Източна Европа остана без представител във висшите позиции, въпреки че България имаше две предложения с реални шансове да заемат постове.Източна Европа не обсъжда достатъчно сериозно собствения си принос към ЕС и това отношение е причина за това да няма представител в новия ЕП, посочи проф. Антоний Тодоров в ефира на „Здравей, България\". Централа и Източна Европа трябва да си направим собствени изводи защо не може да стане така лесно - какво правим или не правим за ЕС. Нашите страни очакват да получават само финанси - европейския Дядо Коледа. Нашият собствен принос към ЕС никога не го обсъждаме сериозно. Може би Източна Европа не се доказа твърде убедително като страни членки на ЕС. Какво предлагат отделните страни, а дори и съвкупно, ако вземем Висшеградската четворка. Имат ли план за развитие на ЕС? Не го виждат в повече интеграция, а напротив - в оттегляне на наднационалните правомощия към националните държави. С една такава програма трудно могат да си пробият път политици, каза той.По повод на евродепутатите от Партията на Brexit, които по време на изпълнението на химна на Европа на първото заседание на ЕП обърнаха гръб на залата, проф. Тодоров каза, че по-добре да не бяха влизали в Европейския парламент, щеше да е по-честно, отколкото да се правят такива демонстрации, каза той.Стратегията на европейските политически семейства се провали, изтъкна доц. Антоний Гълъбов. Ходът с водещите кандидати на листите щеше да бъде силен, ако бяхме с общи европейски листи. Тогава водачът на листата щеше да има определящо значение. Европейските политически фамилии трябваше в движение да променят това, тъй като европейските граждани не подкрепиха водещите кандидати. Точно затова в първата сесия на подбор се оказа, че този подбор не работи. Очаквам, че и днес ще бъдем свидетели на това - новият начин, по който ще работят европейските институции ще промени баланса между европейските семейства и националните политики. Ако досега водещо значение имаха европейските партии, в момента то ще намалява за сметка на национални интереси. Добре е това, че доста имена влязоха в тези разговори, коментира още той. Предстои съществената фаза - определянето на комисарите, определянето на ресорите им. Начинът, по който Урсула фон ще структурира Комисията. Това ще е различна ЕК от тази на Юнкер. Нейният профил като политик и личност е на човек с ясни червени линии, човек, който няма да отстъпва до безкрай. В това отношение се надявам „дизайнът\" на Комисията да ни каже много повече за това, което можем да очакваме от нея. Ние трябва да престанем да си говорим за това къде искаме да бъдем, трябва да стане ясно как искаме да се случи, каза Гълъбов. ", "date": "2019.07.03", "title": "Източна Европа няма да участват в управлението на ЕС"}
{"url": "http://www.cross.bg/igri-kralev-krasen-1608210.html", "text": "/КРОСС/ България плаща едни от най-високите премии за медал от Олимпийски игри. Това каза министърът на спорта Красен Кралев в ефира на „Здравей, България\".За Игрите в Баку, според тяхната специфика премиите не са толкова високи.  Не са високи и премиите, които ще получат медалистите от Игрите в Минск. Премията зависи от приоретизирането на игрите. Игрите в Минск са с приоритет на европейско първенство.  Има много държави, които не дават никакви премии за медали от европейско първенство, но ние даваме. За световно са по-високи, но за Олимпийските игри са много високи. Златен медал от тях е 250 000 лв. За европейските игри за първото място се дават 6000 лв. Не са много парите, и не са те стимул и мотивация нашите атлети да се представят по този начин, каза министърът.Красен Кралев направи и равносметка на представянето на българските спортисти на Европейските игри в Минск. Представянето на българските спортисти на Европейските игри в Минск е много радващо за всички. Изпратихме 85 атлета, които се състезаваха в 15 различни спорта и имаме 18 медала. Това означава, че почти всеки четвърти от участниците с медал, направи равносметка министърът.Спортният министър обясни, че има пряка връзка между финансирането и работата на федерациите. Специално за женските бокс и борба няколко години отделихме допълнително средства, с които да се стимулират клубовете, които развиват тези спортове. Преди 4-5 години имаше по един състезател, една-две, които правеха пробив, а сега говорим за тенденция, защото, например, женската борба вече на всяко първенство се отчита с минимум по 3-4 медала и то с различни момичета, което означава, че вече имаме школа на световно ниво. Само преди няколко години имахме три европейски шампионки при женският бокс, също няколко момичета вече са в световния елит. В джудото имаме едни от най-талантливите джудисти въобще, каза Красен Кралев.По повод на спортните имоти на държавата в Борисовата градина, министърът коментира, че техните имоти са включени в няколко урегулирани поземлени имота в съсобственост с частни имоти. Това предполага, че няма да имаме свобода да оперираме с тези имоти. Затова нашето предложение е всеки спортен обект да има собствен урегулиран поземлен имот, за да не е зависим от останалите. Втората грешка на плана е предвидената реконструкция. Невъзможно е стадиона на ЦСКА да има лека реконструкция с леки козирки и да стане модерно съоръжение. Имаме пълно разбирателство с кмета на София. Нашето предложение с ръководството на ЦСКА е да се направи реконструкция на това съоръжение да се направят нови трибуни с нови козирки, каза Красен Кралев.Спорният министър потвърди, че ще има нов Национален стадион, които ще бъде на място, където няма да блокира трафика в София. ", "date": "2019.07.03", "title": "Красен Кралев: България плаща едни от най-високите премии за медали"}
{"url": "http://www.cross.bg/sofiya-tramvai-chasti-1608209.html", "text": "/КРОСС/ Чисто новите трамваи PESA се разкостват за части и стоят в депата вместо да возят пътници, алармираха от \"Спаси София\". От общо 25-те нови, климатизирани и нископодови трамваи, само 19 излизат на линия, четири стоят като \"резерва\", а два са изцяло спрени от движение. Точно те се ползват за \"кърпене\" на останалите трамваи, тъй като са оставени без резервни части и от месеци не излизат на линия. Този на снимката, например е спрян от месец април 2018 г.Въпреки че под 10% от трамваите в София имат климатик, даже в най-горещите дни, новите стоят в депото, вместо да превозват пътници. Логично е през лятото, когато температурите са високи, а летните разписания увеличават времето за чакане, пътниците да очакват, че всички превозни средства с климатик ще бъдат пуснати в движение, но това не е така. Защо от Столичен електротранспорт не купуват части, така че поне малкото нови трамваи да бъдат в полза на пътниците, питат от Спаси София? Какво правят транспортните дружества с парите от увеличената цена на билета?Йорданка Фандъкова - Yordanka Fandakova - за всеки трамвай платихме над 3,4 млн. лв, обръщат се към кмета от платформата. Защо се харчат пари, а след това не се отпускат средства за части и поддръжка? Докога ще се толерира безотговорното управление на Столичен електротранспорт от ретроградния дългогодишен директор Евгений Ганчев? По негово време София загуби значителна част от трамвайната си мрежа и трамваи, десетки милиони бяха изхарчени за некачествени ремонти на релсовия път, условията за труд продължават да са ужасни, а не достигат и над 100 водача. Какво още трябва да се случи, за да му поискате оставката и с какво е толкова специален, че вече толкова години го пазите, въпреки проваленото му директорстване, питат от Спаси София. ", "date": "2019.07.03", "title": "\"Спаси София\": Нови трамваи се разкостват за части"}
{"url": "http://www.cross.bg/tzenite-moreto-broii-1608211.html", "text": "/КРОСС/ Снимки на касови бележки с абсурдно високи цени в черноморския курорт \"Албена\" бяха разпространени в социалните мрежи  и предизвикаха масово възмущение от това, което се случва по морето на фона на значително по-малкия брой туристи тази година.С моя екип знаем какво сме поръчали и си правим много бързо сметка кой какво е ял и пил. И ми направи впечатление, че е доста висока сметката. И се загледах в цената на водата. В касовата бележка пишеше 11 лева. Направи ми впечатление, че и пърленката струваше 9,50 лева, обясни в сутрешния блок на Нова телевизия „Здравей, България\" Васко Чергов, един от хората, публикували снимки в социалната мрежа.  Той допълни, че преди да си поръчат, той и неговата компания са разгледали менюто и си поръчали храна, която не е във висок ценови диапазон.Според собственика на заведението цените на минералната вода и пицата са толкова високи поради факта, че в началото на сезона групи туристи си поръчват по един брой от тях и му заемат цялата маса. Към този момент цените изглеждат по друг начин.Маргита Тодорова - директор на „Маркетинг и реклама\" към КК „Албена\" се извини на клиента за грешката, която е допуснал техния партньор. Доброто съотношение „качество-цена\" е водещо в днешно време. И това е доказателство за избора на нашите гости. Повече от 40% от тях са ни постоянни, обясни тя.По думите й наемите в курорта не са се покачили драстично. ", "date": "2019.07.03", "title": "Заведение на морето свали цените след обществено недоволство"}
{"url": "http://www.cross.bg/sy-remonta-dogovor-1608212.html", "text": "/КРОСС/ Парламентарната група на „БСП за България\" настоя за изслушването на двама министри заради ремонта на щурмовите изтребители Су-25.Опозицията поиска в парламента още днес да дойдат министрите на отбраната и на икономиката - Красимир Каракачанов и Емил Караниколов, които да изяснят пред депутатите всички обстоятелства около ремонта и цялостната поддръжка на самолетите, съобщи БГНЕС.Позицията на левицата аргументира от парламентарната трибуна депутатът от БСП и член на Комисията по отбрана Николай Цонков.„Ние питаме - има ли разнобой в управлението? Министър Каракачанов казва, че има подписан договор от миналата година. Има преведени пари по този договор. В същото време министър Караниколов казва, че този договор не може да бъде изпълнен. Вие, г-жо Караянчева, от Русия казахте, че руски специалисти ще дойдат в България и тук, заедно с българска фирма, ще ремонтираме изтребителите Су-25\", попита Цонков.От своя страна председателят на парламента увери, че веднага ще информира двамата министри от кабинета за поисканото изслушване. ", "date": "2019.07.03", "title": "БСП поиска изслушване на двама министри за ремонта на Су-25"}
{"url": "http://www.cross.bg/karpatos-rihter-ostrov-1608213.html", "text": "/КРОСС/ Земетресение е било регистрирано в 4,02 часа тази сутрин в морето край гръцкия остров  Карпатос в югоизточната част на Егейско море, съобщи \"Елефтерос типос\", цитирана от БТА.Според данни на Института по геодинамика на Атинската обсерватория трусът е бил с магнитуд от 4,1 по скалата на Рихтер.Епицентърът е бил на 82 км от Карпатос на дълбочина около 20 км. ", "date": "2019.07.03", "title": "4,1 по Рихтер разлюля гръцки остров"}
{"url": "http://www.cross.bg/poleti-chehiya-praga-1608192.html", "text": "/КРОСС/  Чехия отмени изненадващо и едностранно разрешенията за полети на руски самолети до нейна територия, съобщи РИА Новости.По тази причина „Аерофлот\", \"Уралските авиолинии\" и \"Победа\" бяха принудени да отменят редица полети между Москва и Прага, допълва агенцията. Чешките авиовласти въведоха ограниченията след провал на преговорите с руските авиовласти за изпълнение на полети от страна на Czech Airlines по маршрут Прага - Сеул по транссибирските трасета.Решението на Чехия е изстрел в крака, особено в разгара на туристическия сезон, така страната губи пари от руски туристи, коментира Антон Морозов, член на комитета на Държавната дума по международните отношения.Действията на чешките власти нарушават двустранното споразумение за въздушните съобщения, преговорите продължават, надяваме се в най-кратки срокове спорът да бъде решен, обявиха от пресцентъра на руското министерство на транспорта. ", "date": "2019.07.03", "title": "Руски авиокомпании спряха полетите си до Чехия"}
{"url": "http://www.cross.bg/klas-ychenitzite-klasirane-1608200.html", "text": "/КРОСС/ Резултатите от тазгодишното националното външно оценяване на учениците от 7 клас ще представи днес Министерството на образованието и науката. На него се явиха над 61 хиляди ученици от цялата страна, които на 17 юни държаха изпит по български език и литература, на 19 юни - по математика, а на 21 юни - по избран от тях чужд език.От днес до петък е срокът за кандидатстване след 7 клас в профилираните и професионални гимназии. За първи път кандидатстването за класиране в гимназиите ще е изцяло електронно. То може да се направи както от вкъщи, така и в училищата-гнезда.Учениците могат да кандидатстват в неограничен брой училища. Всяка желана паралелка трябва да бъде вписана като отделно желание. При кандидатстването се посочват областта, града, училището и специалността, в която учениците искат да продължат образованието си.Максималният брой точки, с които могат да кандидатстват учениците, е 500. 400 от тях са от националното външно оценяване, провело се миналия месец. Останалите точки са от свидетелството след 7 клас.След като бъде обявено първото класиране, учениците могат да се запишат в учебното заведение, за което са класирани или да продължат на второ класиране, без да имат право да разместват желанията си. На третото класиране желанията могат да бъдат пренаредени в зависимост от останалите свободни места.2499 паралелки са заложени в държавния план-прием след 7 клас. 57 на сто от тях са професионални, а останалите-профилирани. ", "date": "2019.07.03", "title": "В петък изтича срокът за кандидатстване в гимназиите след 7 клас "}
{"url": "http://www.cross.bg/orbitata-soyuz-ms--1608193.html", "text": "/КРОСС/ Специалисти от руския Център за управление на полетите ще извършат маневри за корекция на орбитата на Международната космическа станция (МКС) на 3 юли, предаде ТАСС. Средната височина на орбитата на станцията ще бъде увеличена с 900 метра, оповести пресслужбата на научната организация ЦНИИмаш към \"Роскосмос\".Корекцията на орбитата ще бъде извършена с помощта на двигателите на служебния модул \"Звезда\" на МКС. В резултат на маневрите средната височина на орбитата на станцията ще се увеличи с 900 метра и ще е 413,7 км, уточниха от ЦНИИмаш.Корекцията цели формиране на подходящи условия във връзка с предстоящото изстрелване на пилотирания кораб \"Союз МС-13\" и товарния кораб \"Прогрес МС-12\". Със \"Союз МС-13\" към МКС се предвижда да се отправи поредната експедиция, включваща руския космонавт Александър Скворцов, астронавта Андрю Морган от НАСА и италианския астронавт Лука Пармитано от Европейската космическа агенция.Стартът на \"Союз МС-13\" е планиран за 20 юли от космодрума Байконур, а на \"Прогрес МС-12\" - за 31 юли също от Байконур. ", "date": "2019.07.03", "title": "Коригират орбитата на Международната космическа станция"}
{"url": "http://www.cross.bg/chenchev-natzionalniya-partiyata-1608202.html", "text": "/КРОСС/ „С промените в Изпълнителното бюро на БСП председателят на НС на БСП Корнелия Нинова цели да се  обнови екипът й. Промяната засяга и парламентарната ни група.\" Това заяви пред БСТВ народният представител от ПГ на „БСП за България\" Иван Ченчев.  По думите му, с увеличаването на броя на членовете на ИБ Нинова се опитва да разшири обхвата му, защото предстоят изключително важни избори, каквито са местните. „Всеки има своя ресор, ще отговаря за него и ще дава отчети и пред Националния съвет\", категоричен бе Ченчев. Според него вътрешната опозиция в партията се е свила до изключително малък брой хора. Ченчев допълни, че БСП е свободна партия, в която всеки си изказва свободно мнението, но въпросът е, че се е случвало това да става преди заседание на Националния съвет на партията, пред медиите. „Преди всяко заседание на Националния съвет едни и същи хора критикуваха ръководството преди да се изкажат на форума. Ако първо бяха го направили пред пленума, щеше да им бъде отговорено подобаващо и много от скандалите нямаше да се случат\", отсече депутатът от левицата. „Така стана и с въпроса за финансите на партията. БСП има над половин милион лева в касата си, както бе установено от НС, а другите средства са отишли за кампании и политическа дейност\", информира той.  На въпрос дали дискусията на Националния съвет на партията се доминира от идеологически конфликт, Ченчев беше категоричен, че освен от изказванията на представителите на вътрешната опозиция, не вижда различия в идеологически план. „Всяко едно решение, което касае политика се взима от Националния съвет. Генералните решения, като „Визия за България и „Визия за Европа\"- минаха и на Конгрес на партията. По- скоро става дума за субективни причини за различията\", посочи Ченчев. Депутатът от БСП Иван Ченчев обърна внимание, че е нужна лява политика и в спорта.  Той се аргументира, че в голяма степен, децата в днешно време спортуват на принципа на частното начало. „Парите, които дават родителите, влизат в джобовете на някои. Децата нямат равен достъп до спорт. Много от площадките и стадионите не предоставят безплатни часове\", обясни Ченчев. Той добави, че спортът трябва да се реорганизира с лява политика на принципа на „отворените врати\".  ", "date": "2019.07.03", "title": "Иван Ченчев:  С промените в Изпълнителното бюро на БСП Корнелия Нинова цели да се обнови екипът й"}
{"url": "http://www.cross.bg/sasho-kandidati-medii-1608198.html", "text": "/КРОСС/ Днес започва публичното изслушване от Съвета за електронни медии на допуснатите кандидати за генерален директор на БНТ.Поредността за представяне на концепциите за управлението и развитието на БНТ се определя от входящия номер на заявлението за участие, подадено в СЕМ.Шестима кандидати ще бъдат изслушани днес и утре. Това са Сашо Йовков, Никола Тодоров, Явор Симов, Сашо Диков, Емил Кошлуков и Стоил Рошкев.Изслушванията ще се предават директно по БНТ 2, като ще започнат от 9:30 ч. с първия кандидат за деня, от 12:15 концепцията си ще представи вторият, а от 14:45 - третият кандидат за съответния ден. Всеки ще разполага с до 15 минути да представи концепцията си.Предвидено е време и за въпроси от страна на Съвета за електронни медии и представители на обществената телевизия. ", "date": "2019.07.03", "title": "Започва изслушването на кандидатите за генерален директор на БНТ "}
{"url": "http://www.cross.bg/kycheta-leva-zakona-1608205.html", "text": "/КРОСС/ Народното събрание ще обсъди на първо четене промените в Закона за ветеринарномедицинска дейност. С тях драстично се увеличават глобите за стопаните на кучета, разхождащи домашните си любимци без поводи и намордници.Със законопроекта се въвежда забрана за свободното пускане на кучета. Забраната за тяхното извеждане без повод ще важи за кучета с тегло над пет килограма.При нарушения глобите за агресивно куче без намордник скачат десетократно - от 100 лева на 1000 лева, а за разхождане на куче без повод с тегло над 5 кг предвидената глоба е 300 лева. Законопроектът предвижда увеличение и на санкцията  за разхождане на кучета в детски площадки или забранени от общините за това места  на 500 лева.Изключение от забраната за свободното пускане, както и за извеждане без повод на кучета с тегло над пет килограма, е предвидено за кучета, които се пускат свободно в обособените и обозначени за това места и алеи.Предложенията на ГЕРБ за промени в Закона за ветеринарномедицинска дейност идват след зачестилите инциденти и трагични случаи на ухапани от кучета хора.В програмата на парламента са и промените в Закона за водите, с които се изчиства нормативно процедурата с прехвърлянето правото на собственост на язовирите от общините към Държавното предприятие „Управление и стопанисване на язовирите\". ", "date": "2019.07.03", "title": "Парламентът решава дали да увеличи глобите за кучетата без поводи"}
{"url": "http://www.cross.bg/hilyadi-evro-noshtyvki-1608197.html", "text": "/КРОСС/ Средно по 30 евро за нощувка са оставяли чуждестранните туристи у нас като средният дял на нощувките е бил около 4 броя,. Това показват данни от анализ на Евростат, визуализиран като преглед на туризма в държавите-членки на ЕС през 2017 г, цитирани от БТА.Средният показател за ЕС на една нощувка е бил 73 евро при реализирани средно около 5 броя нощувки, отчитат от там.Като цяло страната ни е било посетена през 2017 г. от около 11,5 милиона чужденци, като с цел туризъм броят им е бил около 5,5 милиона туристи. Най-висок е бил делът на туристите от Германия - 13 на сто, следвани от румънците - 6,5 на сто и поляците - 6,3 на сто. Общо над 630 хиляди германци са били на почивка у нас през въпросния период. На втора позиция са били румънците - 380 хиляди и на трета поляците - около 300 хиляди. На четвърта позиция са били гръцките туристи като техният брой е бил около 254 хиляди. Извън страни-членки на ЕС през 2017 г. най-голям е бил делът на туристите от Русия - 510 хиляди и от Северна Македония - 496 хиляди.По данни на НСИ през миналата 2018 г. общо 12,3 милиона чужденци са били на почивка у нас, като от тях 5,8 милиона са пътували до страната ни с цел туризъм. Броят на туристите от Германия леко е спаднал - те са били около 519 хиляди, докато броят на румънските туристи е скочил до 570 хиляди. Третата по численост група с цел туризъм - на поляците - също се е увеличила до 315 хиляди. Броят на гръцките туристи леко е спаднал до 251 хиляди. През миналата година броят на туристите от Русия е бил 471 хиляди, а от Северна Македония е стигнал до 510 хиляди. За първите пет месеца на тази година са били регистрирани съответно над 56 хиляди туристи от Румъния, 31 хиляди от Германия, 22 500 от Гърция и около 7 800 - от Полша. За този период у нас с цел туризъм са били 23 хиляди руснаци и 34 хиляди туристи от Северна Македония, показват данните на НСИ.Германия е страната с реализирани най-голям брой нощувки от туристи - близо 221 милиона, показват данните от анализа на Евростат, като статистиката е за 2017 г. Средната цена на нощувката в Германия е била 86 евро, като туристите са реализирали средно по около 9 нощувки в страната. На втора позиция по брой нощувки в ЕС е била Франция - близо 213 милиона, при средно платени за нощувка 50 евро и прекарани средно по 5 нощувки в страната.  В топ 5 по реализирани най-много нощувки на трета позиция е Испания с 148 милиона броя, при средна цена от 50 евро за нощувка и по 4 броя нощувки. На четвърта и пета позиция по брой нощувки са съответно Полша - 56 милиона и Италия - 53 милиона, отчита Евростат.При съседите ни най-много посещения в Румъния са били реализирани от туристи от страни от Азиатския регион - около 3 процента, от Германия - 2,3 процента и от Италия - 1,8 процента.В Гърция най-много са били туристите от Германия - 13 процента, следвани от Великобритания - 12 процента и от страни извън ЕС - 6 процента.В северната ни съседка са реализирани средно по 32 евро за нощувка при среден брой 3,5 броя нощувки, докато в южната ни съседка има реализирани по 30 евро за нощувка за около 10 броя нощувки.Малта е била най-слабо посетената страна с цел туризъм в ЕС през 2017 г. с около 763 хиляди броя нощувки при средна цена от 60 евро за три нощувки. Най-скъпата страна за нощуване е била Дания - 136 евро за нощувка, следвана от Швеция - 125 евро и Австрия - 112 евро за нощувка. А най-евтини са в Латвия - 19 евро и в Чехия - 21 евро, отчита още Евростат. ", "date": "2019.07.03", "title": "Евростат: Чуждите туристи у нас са плащали средно по 30 евро на нощувка"}
{"url": "http://www.cross.bg/rehabilitatziya-bolnitza-georgi-1608191.html", "text": "/КРОСС/ Университетска болница \"Свети Георги\" в Пловдив разполага с два робота за рехабилитация на деца с детска церебрална парализа и неврологични заболявания, които са дарени от \"Българската Коледа\" и тяхната поддръжка е изцяло за сметка на болницата, каза пред \"Хоризонт\" проф. Елена Илиева, началник на Клиниката по физикална и рехабилитационна медицина в  \"Свети Георги\".Проф. Илиева подкрепя искането на директора на Специализираната болница за рехабилитация на ДЦП в столицата, че за да се поддържа тази високоспециализирана и скъпа апаратура, цената на клиничната пътека трябва да бъде увеличена. ", "date": "2019.07.03", "title": " Университетска болница \"Св. Георги\" в Пловдив разполага с два робота за рехабилитация на деца с ДЦП "}
{"url": "http://www.cross.bg/gradysa-evropa-rekord-1608199.html", "text": "/КРОСС/ Юни месец e бил най-топлият в света, откакто се води статистика. Средната температура се е покачила с 0,1 градуса в сравнение с предишния рекорд от 2016 г. Най-топло е било в Европа, където температурата е била около 2 градуса над нормалната.Западна Европа беше обхваната от рекордни горещини заради поток от топъл въздух, идващ от Сахара. Температурите надхвърлиха с 10 градуса нормалното за сезона в Германия, Северна Испания и Италия. Във Франция беше поставен абсолютен рекорд от 45,9 градуса.", "date": "2019.07.03", "title": " Юни месец e бил най-топлият в света, откакто се води статистика"}
{"url": "http://www.cross.bg/evropeiiskata-agentziya-direktor-1608234.html", "text": "/КРОСС/ Министърът на транспорта, информационните технологии и съобщенията Росен Желязков проведе среща с генералния директор на Европейската агенция за авиационна безопасност Патрик Ки. Срещата е по покана на министър Желязков и е част от мерките за гарантиране безопасността и опазването на околната среда в сектора на гражданската авиация в България.Росен Желязков и Патрик Ки се договориха да бъде подписан меморандум между българските власти и Европейската агенция за авиационна безопасност, който да съдържа мерките, които ще бъдат предприети за подобряване на дейността на въздухоплавателната ни администрация. Двете страни ще създадат и управителен комитет (steering committee), чиято задача ще бъде да следи за изпълнението на начертаните мерки.Патрик Ки разговаря и с главния директор на Главна дирекция „Гражданска въздухоплавателна администрация\" Станимир Лешев като двамата обсъдиха актуални въпроси от дейността на дирекцията.Директорът на Европейската агенция проведе среща и с генералния директор на Държавното предприятие „Ръководство на въздушното движение\" (РВД) Георги Пеев. Двамата обсъдиха развитието на авиационните дейности в България, европейските инициативи в областта на безопасността на въздухоплаването (вкл. използването на безпилотни летателни системи) и други теми от взаимен интерес.Георги Пеев подчерта, че РВД винаги поставя на първо място безопасността на полетите и работи усилено за подобряване на ефективността на процесите в контекста на нарастващия трафик, с цел предоставяне на висококачествени услуги на ползвателите на въздушното пространство на страната ни.  ", "date": "2019.07.03", "title": " Министър Желязков се срещна с изп. директор на Европейската агенция за авиационна безопасност"}
{"url": "http://www.cross.bg/radev-rymen-dzinpin-1608201.html", "text": "/КРОСС/ Продължава посещението на президента Румен Радев в Китай. Днес в Пекин президентът Румен Радев ще разговаря с китайския си колега Си Дзинпин.Българският държавен глава и съпругата му ще бъдат посрещнати с официална церемония. Румен Радев и Си Дзинпин ще ръководят пленарните разговори между официалните делегации на България и Китай. Очаква се на срещата да бъде приета съвместна декларация за установяване на стратегическо партньорство.В Пекин президентът Румен Радев ще срещне и с представители на различните институции и ще положи венец на мемориала на народните герои на площада „Тианънмън\". Ще участва също в бизнес форум в българското посолство. ", "date": "2019.07.03", "title": "Президентът Радев ще се срещне със Си Дзинпин "}
{"url": "http://www.cross.bg/kraii-politziyata-most-1608238.html", "text": "/КРОСС/ Баща хвърли детето си от мост край Габрово и заплаши да сложи край на живота си, съобщиха от полицията.Към 6:30 часа в полицията в Габрово е получен сигнал за мъж, който се готви да скочи от мост на околовръстния път на областния град. Към мястото незабавно са насочени екипи на МВР и Спешна помощ с готовност за бърза реакция.С усилията и на психолог от Института по психология на МВР в Плевен, към 10:00 часа, мъжът е убеден да се изтегли от опасното място. Той е задържан в ареста на полицията, с него работата на психолози и медици продължава.При първоначалния оглед, в местността под съоръжението, е открито тяло на дете. И в момента екипи от криминалисти са на местопроизшествието и извършват допълнителни огледи.Разследването по образуваното досъдебно производство продължава под ръководството на Окръжна прокуратура-Габрово. ", "date": "2019.07.03", "title": "Баща хвърли детето си от мост край Габрово и опита да се самоубие"}
{"url": "http://www.cross.bg/ivanov-ministurut-vutreshna-1608245.html", "text": "/КРОСС/ „Необходимо е министърът на вътрешните работи Маринов да дойде на вътрешна комисия, за да се обсъди един изключително важен въпрос - напрежението сред служителите на МВР, засягащо заплащането на нощния труд\". Това заяви на заседание на Комисията по вътрешна сигурност и обществен ред народният представител от ПГ на „БСП за България\" Иван Иванов. По думите му темата касае нормалното функциониране на министерството и трябва министърът да дойде, за да бъде изслушан и да даде своето становище какви мерки ще бъдат предприети. Иванов подчерта, че съгласно правилника за дейността на Комисията за вътрешна сигурност и обществен ред, министърът е трябвало да се яви днес, за да бъде изслушан, но в дневния ред на комисията за днешното заседание няма включена точка за изслушване на министъра.", "date": "2019.07.03", "title": "Иван Иванов: Министър Маринов да обясни как плащат нощният труд на служителите на МВР  "}
{"url": "http://www.cross.bg/rozhdenitzite-na--yuli-1608185.html", "text": "/КРОСС/ Александър Томов, писателЕлин Рахнев, писател, драматургЕмилия Масларова, министър на труда и социалната политика в правителствата на Попов и СтанишевЕтиен Леви, поппевец, музикален педагогЙордан Апостолов, депутат от ОП в 44-ото НСЙордан Костурков, писател, преводачСт. комисар Константин Димитров, зам.-директор на ГД „Национална полиция\"Проф. Лидия Ошавкова, флейтисткаМартин Захариев, продуцент, издател, бивш депутатСтоян Делчев, олимпийски шампион по спортна гимнастикаЧл.-кор. проф. Чавдар Славов, уролог ", "date": "2019.07.03", "title": "Рождениците на  3 юли"}
{"url": "http://www.cross.bg/tema-kakvi-novite-1608184.html", "text": "/КРОСС/Тема: Поглед към Страсбург след серията преговори. Как ще започне работа новият Европарламент?Тема: Труд в жегата. Какви са правата на работниците и как да бъдат защитени?Тема: Салмонелата в яслата. Какви мерки взимат в детската ясла в Русе?Тема: Спира ремонтът на столичния Западен парк. Защо?Тема: Националната гвардейска част търси музиканти. Какви са условията?Тема: Инцидент с деца на магистрала „Тракия\". На живо от Крумовград: Защо се запали автобусът, който ги превозва. Тема: Как се разпределят постовете на върха в Европейския съюз? Тема: Доходите и пенсиите на фона на новите цени на тока и парното. Как живее българинът? Гостува президента на КНСБ Пламен Димитров. Тема: Седмокласниците избират училища. Кои са най-желаните гимназии? Тема: Колко наши сънародници ще останат блокирани заради стачката на фериботите в Гърция? Тема: Как бяха заловени онколекарства с фалшиви опаковки. Детайли около разследването на Мария Ванкова. Тема: Как лекари спасиха близнаци в утробата на майката? Тема: Как Славена Вътова ще оценява новите таланти на България?Тема: ", "date": "2019.07.03", "title": "Теми и гости в eфира"}
{"url": "http://www.cross.bg/chasa-provede-sofiyaot-1608186.html", "text": "/КРОСС/София.От 09.00 часа в Народното събрание ще се проведе редовно пленарно заседание.***София.От 9.30 часа в хотел Рамада ще се проведе семинар на тема „ИКГ/ Дигитализацията - прогнозиране на нововъзникващи рискове\". В събитието ще участват президентът на КНСБ Пламен Димитров, вицепрезидентът на КНСБ д-р Иван Кокалов, както зам.-министърът на труда и социалната политика Лазар Лазаров.***София.От 13.00 часа в официалната зала на Столична община заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси\" Зорница Русинова ще подпише договор с кмета Йорданка Фандъкова за предоставяне на услугата „Патронажна грижа\" на възрастни хора над 65 г. и хора с увреждания.***София.От 11.00 часа в Зала Роял на София Хотел Балкан ще бъдат представи резултатите от проучването за тазгодишния индекс за безопасно шофиране. В събитието ще участват Ангел Попов, заместник-министър на транспорта, информационните технологии и съобщенията, Малина Крумова, председател на Държавна агенция \"Безопасност на движението по пътищата\", Бойко Рановски, изпълнителен директор на Изпълнителна агенция „Автомобилна администрация\", Алекси Кесяков, МВР.***София.От 11.30 часа в зала „Триадица\" в Гранд хотел София ще бъдат представени резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки.***София.От 13.00 часа в залата на етаж 5 в Министерство на образованието и науката ще се проведепресконференция за представяне на резултатите от националното външно оценяване за учениците от VII клас.***София.От 13.30 часа в заседателната зала в сградата на Висшия съдебен съвет, ул. „Екзарх Йосиф\" № 12, ще се проведе заседание на Прокурорската колегия на Висшия съдебен съвет.***Бургас.От 11.00 часа в Комплексен онкологичен център - Бургас ще бъде даден старт на проекта заизграждането на нова сграда - корпус №3, към центъра.***Варна.От 11.00 часа в Музея по история на медицината ще се проведе Научно-практическа конференция по водно спасяване. Изданието е посветено на доайена на водното спасяване във Варна и България Лаврентий Силов. Организатор е БЧК в рамките на Седмицата на водното спасяване.***Велико Търново.От 10.30 часа в х-л „Панорама\" ще се проведе заключителна пресконференция по проект „Млад проектен ръководител в трансграничния регион\" по програма Интеррег V-A Румъния - България.***Панагюрище.От 10.00 часа в Историческия музей в Панагюрище се открива Лятна ваканционна програма за деца и ученици.***Пловдив.В 09.30 часа на кръстовището на улиците „Тодор Александров\" и \"Дрин\" кметът на район „Южен\" Борислав Инчев ще даде старт по изграждането на нова детска площадка.***Пловдив.В 10.00 часа в пресклуба на БТА ще се проведе пресконференция на кандидатът за кмет на Пловдив на предстоящите избори за местна власт Николай Иванов, подкрепен от широка коалиция от партии, неправителствени организации и граждани.***Пловдив.От 11.00 часа в Дом на културата „Борис Христов\" ще се проведе среща от информационна кампания за новите правила на Десета конкурсна сесия на Националния иновационен фонд (НИФ).***Пловдив.От 18.00 часа в Зала „Сезони\" на Голямата къща (ул. „Кръстю Пастухов\" 18) анализаторът и народен представител от БСП проф. Иво Христов ще коментира геополитически теми и процеси.***Струмяни.От 10.30 часа в залата на НЧ „Будител-1997\" ще се проведе откриваща пресконференция по проект „Изграждане на четири центъра ", "date": "2019.07.03", "title": "Предстоящи събития на  3 юли"}
{"url": "http://www.cross.bg/dvizhenieto-v-tynel-praveshki-hanove-na-am-hemys-shte-e-v-edna-lenta-1608187.html", "text": "/КРОСС/ На 3 юли, движението за Варна в тунел „Правешки ханове\" на АМ „Хемус\" ще се осъществява в една лента поради ремонт на осветителната система. От 10 ч. до 15 ч. ще бъде ограничено преминаването в изпреварващата лента, а автомобилите ще се пренасочват в активната.Необходимо е шофьорите да карат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.07.03", "title": "Движението в тунел „Правешки ханове“  на АМ „Хемус“ ще е в една лента"}
{"url": "http://www.cross.bg/tzenite-tzenata-sravnenie-1608188.html", "text": "/КРОСС/ Шокиращ скок на цената на тока за бизнеса. Увеличението е с 203% в сравнение с цените от миналия петък. На българската борса мегаватчас в категорията е 196 лева. Само за сравнение  цената в Европа е 70 лева за мегаватчас, което е близо 3 пъти по-евтино, отколкото у нас. Днес индустриалците ще поискат отново оставката на шефа на НЕК Петър Илиев. Те го обвиняват в лобизъм, като дори посочват, че умишлено влияе на цените в полза на голям играч на енергийния пазар.  ", "date": "2019.07.03", "title": " Цената на тока за бизнеса скочи с 203%"}
{"url": "http://www.cross.bg/predsedatel-parlament-evropeiiskiya-1608194.html", "text": "/КРОСС/ Четирима политици се кандидатират за позицията председател на Европейския парламент в предстоящите избори в сряда, се казва в изявление на законодателния орган. Списъкът на кандидатите включва Ска Келер (Европейски свободен алианс, Германия), Сира Рего (Европейската обединена левица / Северна зелена левица, Испания), Давид-Мария Сасоли (Прогресивен алианс на социалистите и демократите, Италия) и Ян Захрадил ( Алианс на консерваторите и реформистите в Европа, Чешката република).„Избирането на председател е първият акт на новосъздадения парламент. Досегашният председател Антонио Таяни ще председателства заседанието, подпомагано от осем преброители, избрани чрез жребий във вторник при откриването на сесията \", се подчертава в изявлението.Промените в ключови органи на ЕС се провеждат след изборите за Европейски парламент на 23-26 май.Председателят на Европейския съвет Доналд Туск каза във вторник, че е доволен от четиримата кандидати за най-високите постове в ЕС, наричайки го „идеален баланс между половете.\"\"Избрахме две жени и двама мъже за четирите ключови позиции - перфектен баланс между половете. Наистина съм щастлив от това. В края на краищата Европа е жена\", каза той.Лидерите на ЕС преодоляха безизходицата и избраха белгийския премиер Шарл Мишел за председател на Европейския съвет, а германският министър на отбраната Урсула фон дер Лайен бе предложена за председател на Европейската комисия. Испанският външен министър Жозеп Борел бе избран за върховен представител за външната политика, а шефът на МВФ Кристин Лагард бе предложена да оглави Европейската централна банка.Ако Европейския парламент потвърди предложението на европейските лидери, Урсула фон дер Лайен и Кристин Лагард ще бъдат първите жени, които ще ръководят тези ключови институции. ", "date": "2019.07.03", "title": " Европарламентът избира новия си председател"}
{"url": "http://www.cross.bg/feiisbyk-ezik-omrazata-1608189.html", "text": "/КРОСС/ Германската федерална служба за правосъдие съобщи, че е наложила глоба от два милиона евро на социалната мрежа \"Фейсбук\" заради употреба на език на омразата, предаде БТА.Институцията твърди, че администраторите на социалната мрежа не са изпълнили изискванията за прозрачност при подадени оплаквания. Според агенцията, докладът на \"Фейсбук\" за първата година на 2018 г. не отразява действителния брой на жалбите за предполагаемо незаконно съдържание. В Германия за такова се считат антисемитски обиди и материали, разпалващи омраза срещу лица и групи на расистка и етническа основа.От службата посочват още, че от \"Фейсбук\" не са предоставили достатъчна информация за езиковите умения и подготовката на екипите, обработващи оплакванията за език на омразата. ", "date": "2019.07.03", "title": "Два милиона евро глоба за \"Фейсбук\" заради употреба на език на омразата "}
{"url": "http://www.cross.bg/predyprezhdenie-za-opasni-zhegi-1608195.html", "text": "/КРОСС/ И днес в цялата страна е обявен жълт код за опасно горещо време.Очаква се температурата да надвиши 36 градуса. Лекарите предупреждават възрастните хора и малките деца, както и хората със сърдечно-съдови проблеми да избягват да излизат навън.", "date": "2019.07.03", "title": "Предупреждение за опасни жеги"}
{"url": "http://www.cross.bg/chasa-sega-tryd-1608190.html", "text": "/КРОСС/ в. Сега - Въпреки пустите плажове хотелиерите не свалят цените в. 24 часа - И Волен Сидеров след Марешки с намерение да се кандидатира за кмет на Софияв. Труд -  Над 1000 лева пенсия взимат 64 000 българи -в. Телеграф - Днешната пържола утрешен кебапв. Монитор -  Хотелът по морето колкото шезлонг и ½в. Сега -  Квотите за хора с увреждания може и да останат празнив. Сега - Полицаите ще празнуват с национален протест в. 24 часа -  Масово теглят кредити за море по 1000 левав. 24 часа - Германия, Белгия, Испания и Франция получиха важни постовев. Труд - Премиерът Бойко Борисов в Брюксел: Няма по-подходящ кандидат от Кристалина за шеф на ЕКв. Труд -  Златно сечение и космична мяра скрити в основите на Голямата базилика в Плискав. Телеграф -  Железниците погнаха Алла Пугачовав. Телеграф -  50 колабираха в жегитев. Монитор -  По програма за достъпна жилищна среда и лична мобилност: 8 бона от държавата за инвалидна колав. Монитор - Защитават оценители на учебници от обидени доцентив. Сега - Румен Драганов, директор на Института за оценки и анализи в туризма:България проспа връщането на Турция, Египет и Тунис на туристическия пазарв. 24 часа -  Волен Сидеров, лидер на „Атака\" и на парламентарната група „Обединени патриоти\":Искам да забраня гей парадите.Затова може да се кандидатирам за кмет на Софияв. Труд -  Изследователят Христо Смоленов пред „Труд\": Мадара и Плиска раждат цивилизационния суверенитет на българитев. Телеграф -  Режисьорът Васил Барков: Четири месеца четох архивите на Гешевв. Монитор -  Писателката Елена Алексиева: Романът е огромна машина -ако не внимаваш, ще те прегазив. Сега -  БСП изпадна в ситуацията \"пари няма - действайте!\"в. 24 часа -  Икономиката ни изненада щатните врачкив. Труд - Гроб с евроремонтв. Телеграф - Поручика отиде при героите сив. Монитор - Една бира с два шезлонга за разкош ", "date": "2019.07.03", "title": "Преглед на печата"}
{"url": "http://www.cross.bg/tripoli-stolitza-libiiiskata-1608196.html", "text": "/КРОСС/ Най-малко 40 души бяха убити и 80 - ранени при въздушен удар срещу център за задържане на мигранти в либийската столица Триполи, съобщи БТА, като се позовава на местните власти. От там допълниха, че ударът бил нанесен от силите на маршал Халифа Хафтар, които от три месеца се опитват да превземат Триполи.В либийската столица е базирано международно признатото Правителство на националното съгласие на премиера Файез Сарадж. ", "date": "2019.07.03", "title": "Над 40 загинаха при въздушен удар в Триполи"}
{"url": "http://www.cross.bg/burzo-pestitzidi-ystoiichivost-1608220.html", "text": "/КРОСС/ Съвсем скоро ще се окаже изключително трудно хлебарките да бъдат убити със стандартните пестициди. Ново проучване показа, че тези вредители могат да развият устойчивост на отрови, с които никога преди това не са се сблъсквали само в рамките на едно поколение, съобщават „Рашъ тудей\" и БГНЕС.Германската хлебарка, един от най-разпространените видове, малък по размери и с изключителна бързина вид, който може да се открие в 85% от американските домове, бързо развива устойчивост на химикали и пестициди, показва изследването, направено от Факултета по ентомология към университета „Пардю\".„Нямахме никаква представа, че подобно нещо може да се случи толкова бързо\", заяви Михаел Шарф, декан на Факултета по ентомология в „Пардю\". „Хлебарките, развиващи резистентност с такава удивителна скорост съвсем скоро ще бъдат трудни, да не кажа съвсем невъзможни за убиване с традиционните химикали\", каза още той.Женските хлебарки могат да снесат до 400 яйца през жизнения си цикъл, който продължава около 60 дни. Тези вредители се размножават изключително бързо в жилищни райони, особено на места, където се приготвя храна. ", "date": "2019.07.03", "title": " Учени: Хлебарките придобиват резистентност към пестициди за едно поколение"}
{"url": "http://www.cross.bg/iakint-zapovyadal-svetetza-1608182.html", "text": "/КРОСС/ Страдание на светия мъченик ИакинтПри царуването на император Траян в Рим било повдигнато жестоко гонение срещу християните. Тогава бил издаден указ, според който всички, намиращи се под властта на римския император, се задължавали да принасят жертви на боговете, а нежелаещите да правят това били предавани на мъчения.В това време в царските палати живеел един прекрасен юноша на име Макинт, родом от Кесария КападокийскаРечник, който бил на двадесет години. Заемайки длъжността царски постелник, Иакинт винаги бил близо до императора. Бидейки истински християнин по вяра и целомъдрен живот, Иакинт тайно служел на Христа Бога, украсявайки се с чистота, въздържание, кротост и всякакви добри дела.Веднъж се случил някакъв празник в чест на нечестивите идоли; по този случай император Траян всенародно принасял жертви на идолите. Прекрасният юноша Иакинт не тръгнал с императора към идолските капища, но останал в двореца, отделил се в една неголяма стая и усърдно се молел на истинния Бог.Това забелязал връстникът на Иакинт, изпълняващ същата длъжност, един юноша на име Урвикий. Като подслушал молитвата на Иакинт, Урвикий донесъл на императора, че Иакинт, нарушавайки императорския указ, се моли на някой си Иисус Христос и Го нарича Бог.В това време император Траян се хранел на омерзителното празненство в присъствието на целия народ. Той заповядал да доведат Иакинт при него, дал му идоложертвено месо и му заповядал да яде от него.Доблестният Христов воин Иакинт се оградил с кръстното знамение и казал на императора:- На мене, като християнин, не подобава да ям нещо осквернено; и аз много желая и ти, като оставиш поклонението на идолите, бесовското празненство и своите скверни жертви, да познаеш истинния Бог и на Него единствен да служиш.Всички, които се хранели с императора, а също и стоящите пред него, се удивили на дързостта на юношата Иакинт и пламнали от гняв към него, а императорът му казал:- Иакинте, твоята младост те прави горд, и ти, недостойният, се осмеляваш да учиш мене да не служа на боговете на бащите, но да се покланям на някой си Христос, Когото нито ние знаем, нито бащите ни са знаели!- Ти не Го познаваш, защото си недостоен да познаеш Него, истинния Бог, сътворил небето, земята, морето и всичко, което е в тях, дарил на хората небесните светила и създал по Свой образ човека. Ти правилно казваш за себе си, че не знаеш Този, Когото и твоите бащи, бидейки чеда на гнева, не са знаели. А аз съм роден и възпитан от благочестиви и христолюбиви родители и съм научен да се покланям и служа на моя Бог.Императорът се разгневил от такъв отговор на светеца и заповядал на слугите си да ги бият по устата.Слугите веднага се нахвърлили върху Христовия мъченик и започнали да го бият не само по устата, но и по страните; а когато паднал на земята, жестоко го тъпчели с крака, казвайки:- Как смееш така дръзко да отговаряш на императора?След това императорът заповядал да спрат да бият мъченика; светецът, нямайки сили да стане след жестокия побой и тъпкане с крака, лежал на земята. Тогава Траян заповядал насила да слагат в устата на светеца жертвена храна. Но светият мъченик силно стиснал устните и зъбите си и не приемал идоложертвената сквернота. Тогава императорът заповядал да оковат светеца в железни окови, да сложат на нозете му пранги и да го затворят в тъмница.На другия ден императорът, продължавайки да празнува заедно с народа същия скверен празник, заповядал да поставят на видно място всички оръдия за мъчения и да доведат светия юноша за разпит. Когато той бил доведен, Траян го попитал:- Момко! Подчиняваш ли се на нашата заповед, или още продължаваш да упорстваш? Предчувствам, че твоят горделив ум ще те доведе до най-жестоки мъки; по-добре ме послушай, принеси жертва на боговете, ако не искаш да загинеш в жестоки мъчения!Но Христовият раб, пребивавайки твърд като диамант по тяло и душа и уповавайки се на Божията помощ, казал на Траян:- Аз съм християнин, почитам Христа, покланям Му се и Му принасям жива жертва - самия себе си. На твоите бесове няма да принасям жертви, от заплахите не се боя, защото пренебрегвам мъченията, и ти няма да заставиш Христовия раб да приеме вашето нечестие; няма да ме съблазниш заради този кратковременен живот да оставя вечния живот! Прави с мене каквото искаш!Тогава императорът, преизпълнен с гняв, заповядал преди всичко дълго и безпощадно да бият прострения на земята юноша, а след като го закачил на мястото за мъчения, заповядал да стържат плътта му с железни куки. Страдалецът, доблестно претърпявайки мъченията, викал към императора:- Аз съм християнин, аз съм раб на Христа и няма да се отрека от Него. А ти, подлагайки ме на мъчения за Христа, ми оказваш благодеяние. Измисли още по-жестоки мъчения, защото аз искам още повече да пострадам за Христа, моя Господ, дотогава, докато с помощта на моя Владика Христос, Който помага на всички, призоваващи Неговото пресвето име, не победя твоята жестокост с търпението си!Междувременно настъпил седмият час. Събралият се наоколо народ се изумявал от търпението на мъченика. Тогава императорът заповядал да снемат светеца от позорния стълб, да го оковат и отново да го отведат в тъмница, като строго заповядал на стражите да не му дават никаква друга храна и питие, освен идоложертвени, та принуден от глад и жажда, да вкуси от тях. Стражите строго изпълнявали заповедта на императора: донасяйки му всеки ден храна и питие от идолските жертви, ги предлагали на светеца в тъмницата. Но идвайки сутринта на другия ден, те намирали всичко цяло, тъй като светият мъченик не искал даже да гледа тези идоложертвени ястия, като гнусна мерзост, и дълги дни оставал без храна и питие, непрестанно молейки се на Бога; светецът се веселял духом, като че пребивавал на някое богато пиршество, защото се хранел с благодатта на Светия Дух.Междувременно Траян чрез слугите си питал пазачите: вкусва ли Иакинт храна и питие от жертвите, или не. Пазачите отвръщали:- Той дори и с пръст не докосва това, което му носят, но оставайки без храна и питие, се радва и възнася молитви към споя Бог.Като изслушал това, Траян се разгневил на стражите, предполагайки, че някой е донасял на Иакинт друга храна, и ги заплашил със смърт. Но те с клетва засвидетелствали, че при светеца не е влизал никой; те уверявали, че внимателно са пазили тъмницата, не позволявайки на никого даже да се приближи до нея.Когато настъпил тридесет и осмият ден от стоенето на мъченика в тъмницата, един от стражите по задължение влязъл в тъмницата, носейки идоложертвено, което да предложи на мъченика. И ето, видял в тъмницата неизказана светлина и два ангела, стоящи близо до светия мъченик, единият от които покривал с пресветла одежда тялото на светеца, а другият полагал на главата му чуден венец. Стражът силно се изплашил, хвърлил това, което носел, изтичал при императора и му съобщил какво е видял. Императорът не повярвал на разказаното и предполагайки, че това са някакви измамни видения под действие на вълшебство, решил да предаде Христовия страдалец на още по-жестоки мъки.След два дни Траян седнал в общественото съдилище, заповядал да изведат затворника и казал:- Да видя дали ще му помогне Христос, дали ще го освободи от ръцете ми?Но когато слугите на императора влезли в тъмницата, намерили юношата починал в Господа, видели и пресветли ангели, приели вид на юноши и стоящи около тялото; те държали в ръцете си свещи, и в това време тъмницата се изпълнила с неизказана светлина и благоухание. Обзети от страх, слугите побегнали и съобщили на императора за видяното.Изпълнен със срам и гняв, императорът изпратил множество слуги да изнесат тялото на починалия. Те не видели нищо друго освен мъртво тяло, което изнесли от тъмницата. Тогава императорът заповядал да изнесат честното тяло на мъченика извън града и да го хвърлят на пусто място, за да бъде изядено от зверовете, кучетата и птиците; при това наредил на стражите да стоят наблизо, за да не дойдат християни и тайно да го вземат оттук.Така тялото на светия мъченик лежало дълго време, без да получи никаква вреда, защото го пазел ангел Божий.Веднъж през нощта на един честен презвитер на име Тимотей, родственик на мъченика, се явил ангел и му заповядал да вземе тялото. Презвитерът, заедно с някои вярващи от неговия дом, с настъпването на нощта отишли на това пустинно място. Тъй като никой не му пречел, той взел светото тяло, положил го във вътрешните покои на своя дом, обвивайки го с чиста плащеница, напоена с аромати. Тук презвитерът всеки ден палел кандило и кадял тамян.След това презвитер Тимотей, като преживял още няколко години и времето на смъртта му наближило, поверил мощите на светия мъченик на една честна, свята по живот и почтена по възраст вдовица. Тя с радост приела това безценно съкровище, пазела го при себе си с чест и също така всеки ден палела кандило и кадяла; от светите мощи излизало силно благоухание и изпълвало къщата. Тази жена не казвала нищо на никого за светите мощи, тъй като целият град служел на идолите; само тя и дъщеря й денем и нощем със сълзи се молели при мощите на Христовия мъченик.След много време, когато тази вдовица се приближила към края на живота си, се случило един от знатните мъже да загуби зрението си вследствие на болки в главата. Болният не виждал светлина в продължение на цяла година и не могъл да получи никаква помощ от лекарите. Светият мъченик Иакинт, който му се явил насън, му казал:- Човече! искаш ли да се излекуваш от болестта си и да се изцелиш от слепотата си?- Кой си ти, който ми казваш това? - попитал болният явилия се.- Аз - отговорил светецът - съм лекарят на всякакви недъзи, Христовият раб Иакинт.- Умолявам те - продължил болният, - вземи цялото имущество, което притежавам, само ми върни зрението, тъй като, стоейки в тъмнина, много скърбя и страдам.- Ще те изцели даром - отговорил му свети Иакинт - моят Бог, само направи това, което ще ти кажа, а именно: изпрати в моята родина, в кападокийския град Кесария, моето тяло, положено в земята при вдовицата, която живее близо до тебе; помажи очите си с елей от кандилото, горящо при ковчега ми, и тогава ще прогледнеш.Този мъж, като повярвал на видяното насън, станал от леглото си, отишъл с придружител в дома на вдовицата и й съобщил за явяването и заповедта на мъченика. Тогава вдовицата, като го въвела във вътрешните покои, където лежало тялото на светеца, му дала елей от кандилото; когато мъжът помазал ослепелите си очи с този елей, той веднага прогледнал, но се забавил да изпълни заповяданото му от светеца.След известно време мрак отново покрил очите му и той ослепял. Тогава пак се отправил с придружител към мощите на светеца, молейки го за изцеление. При влизането си в къщата, където почивали мощите на светеца, той чул глас свише, който му казвал:- Който се е поругавал, сега сам е поруган. Тогава той паднал пред мощите на светеца и казал:- Дарувай ми да прогледна, угодниче Божий, и аз незабавно ще изпълня това, което си ми заповядал!След това станал и отново помазал очите си с елей от кандилото, и отново прогледнал вече напълно и съвършено, защото се отворили не само телесните му очи, но и душевните: той повярвал в Христа и бил просветен със свето Кръщение.По това време споменатата вдовица вече била починала; тогава новопросветеният християнин взел ковчега с мощите на светеца, запечатал го и го изпратил с надеждни хора в Кесария Кападокийска; при това той заповядал на хората да пуснат мулетата (носещи ковчега) сами, когато се приближат към града: - там, където спрат, там трябва да бъдат положени мощите, защото такава била волята на светеца.Когато изпратените с мощите хора се приближили към град Кесария и се намирали близо до портите, наречени Севастиански, те пуснали мулетата да вървят сами. Без да ги води никой, животните се приближили към дома, в който се родил мъченикът. Но по това време родителите му вече били починали. Тогава всички вярващи, намиращи се в този град, се събрали, преизпълнени с голяма радост по случай пристигането на мощите на мъченика при тях; след това с чест ги положили в този дом в мраморен ковчег, прославяйки нашия Господ Иисус Христос. Христовият мъченик Иакинт починал в Рим в третия ден на месец юли, измъчван с глад и жажда, но насищан с вяра, с молитва и с благодатта на Светия Дух - по време, когато над нечестивите властвал Траян, а над християните царувал нашият Господ Иисус Христос, на Когото се отдава слава с Отца и Светия Дух, сега и в безкрайни векове. Амин.В памет на свети Генадий, патриарх КонстантинополскиСвети Генадий приел престола на Константинополската патриаршия след свети Анатолий (1) , при царуването на император Лъв Велики (2). За богоугодния му живот свидетелства книгата, наречена \"Лимонар\". В нея преподобните отци Софроний и Йоан повествуват за следното:- Ние дойдохме - казват те - в киновията*, наречена Салама, на девет поприща от Александрия, и намерихме там двама старци, които преди са били презвитери на Константинополската църква. Те ни разказаха за блажения Генадий, Константинополския патриарх, че бил кротък, съблюдавал телесна чистота и се отличавал с въздържанието си. Казаха за него и това, че мнозина му причинявали големи неприятности заради клирика на име Харисим, който премного съгрешавал. Той служил при храма на светия мъченик Елевтерий и за него разправяли, че той не само прекарва живота си в леност, нерадение и греховна нечистота, но се занимава с разбойничество и вълшебство. Като призовал този клирик, патриархът започнал да го увещава, отчески поправяйки го с духа на кротостта, но като видял, че той остава непоправим, заповядал да го накажат. Но Харисим продължавал да върши същото и наказанието не му подействало. Тогава патриархът изпратил един от слугите си в храма на мъченика, където служел Харисим, за да измоли от мъченика сам да го изправи или поне да отсече от Църквата потъналия в грехове служител на своя храм. Пратеникът дошъл в храма, застанал пред олтара и като прострял ръка към гроба на мъченика, казал:- Свети мъчениче Елевтерие! Патриарх Генадий ти възвестява чрез мен, грешния, че клирикът Харисим, който служи в твоя храм, върши множество беззакония и създава съблазни. Затова или го изправи, или го отсечи от църквата.На следващата сутрин Харисим бил намерен мъртъв. Това показва колко угоден на Бога и на Неговите светии бил блаженият Генадий, защото словото му, обърнато към светия мъченик чрез пратеника, било скоро чуто и изпълнено на дело.При свети Генадий в Константинопол бил построен храм в чест на свети Йоан Предтеча Господен от някой си сенатор на име Студии, който дошъл от древния Рим. Бил устроен и манастир, наречен Студийски по името на сенатора, в който бил учреден чин на незаспиващите.При патриарх Генадий църковен иконом бил преподобният Маркиан. Той свалил последната си дреха и я дал на един нищ. Тогава всички видели под фелона му царската порфира, с която се сподобил заради милосърдието си, както се разказва в житието му (паметта му се чества от Църквата на 10 януари, бел.ред.).При патриарх Генадий се подвизавал и свети стълпник Даниил (паметта му се чества на 11 декември), когото той ръкоположил за презвитер.В дните на свети патриарх Генадий в Константинопол станало следното чудо.Един иконописец се осмелил да изпише образа на Христа Спасителя по подобие на езическия бог Зевс (при древните гърци Зевс бил върховен бог и родоначалник на останалите богове и хората, бел.ред.). И тозчас бил застигнат от Божието наказание, защото ръката, изобразила Господа така, изсъхнала. Като усетил толкова скоро Божието отмъщение върху себе си, той побързал при свети патриарх Генадий и му принесъл покаяние, изповядвайки със сълзи греха си. Светият патриарх се помолил за него на Господ и изцелил ръката му, така че тя станала здрава, както и преди.Свети патриарх Генадий имал обичая да не ръкополага в презвитерски сан, докато желаещият не научи наизуст целия Псалтир, защото този Божи архиерей ревностно се грижел за строгото спазване на църковния чин. Той съзнавал, че този чин ще бъде щателно изпълнен само тогава, когато всички свещеници и клирици познават светите книги и могат да разбират разумно божественото Писание. Защото презвитер, ненаучен на книгите, не може да учи другите, не може да изправя и наставлява на пътя на спасението, без сам да познава спасителния път. За такъв се сбъдват Христовите слова: \"нима може слепец слепеца да води? Не ще ли паднат и двамата в яма?\" (Лук. 6:39).Свети Генадий свикал в Константинопол поместен събор за изкореняването на Евтихиевата ерес и заради църковното благоустрояване. На него била забранена разпространяваща се сред архиереите симония - раздаването на духовни звания и места срещу заплащане. (Виж също: Вселенските събори).Всички тези съчинения днес са неизвестни. До нас е достигнало само окръжното му послание против симонията, утвърдено на събора от 459 година.Патриархът водел повереното му словесно стадо тринадесет години. Той се представил на Господа при царуването на същия император Лъв Велики*.Малко преди кончината си свети Генадий се молел през нощта в храма и му се явило някакво демонско страшилище. Той го прогонил със знамението на честния кръст, а дяволът побягнал с думите:- Тръгвам си и няма да причинявам тук никому зло дотогава, докато си жив. Но след смъртта ти пак ще дойда и всячески ще смущавам Църквата и ще повлека към гибел мнозина.До деня на смъртта си свети Генадий непрестанно със сълзи се молел на Господа да опази Църквата Си и портите адови да не й надделеят. И както приживе бил усърден ходатай пред Бога за светата Църква, така и след преставянето си той праща непрестанните си молитви за нея, предстоейки заедно с другите свети йерарси пред Главата на Църквата - Христос, нашия Владика, на Когото заедно с Отца и Светия Дух вечно въздаваме слава. ", "date": "2019.07.03", "title": "Св. мчк Иакинт. Св. Анатолий, патр. Константинополски"}
{"url": "http://www.cross.bg/obshtyvaii-mudri-hora-1608038.html", "text": "/КРОСС/ Общувай с мъдри хора. Ако си глупав - ще те научат. Ако си умен - ще те усъвършенстват. Арабска поговорка", "date": "2019.07.03", "title": "Общувай с мъдри хора"}
{"url": "http://www.cross.bg/voiina-po-kusno-bulgariya-1608183.html", "text": "/КРОСС/ 1608 г. - Град Квебек е основан при устието на река Свети Лаврентий от френския изследовател Самюел Шамплен.1863 г. - Завършва Битката при Гетисбърг, Пенсилвания от Американската гражданска война.1866 г. - По време на Австро-пруската война се състои битката при Кьонегрец с участие общо на на 436 000 войници и 1 700 оръдия; австрийските и саксонските войски претърпяват загуба и са принудени да сключат Пражкия мир.1877 г. - Руско-турска освободителна война: Българското опълчение преминава река Дунав.1890 г. - Айдахо става 43-я щат на САЩ.1894 г. - Започва учредителният конгрес на Българската работническа социалдемократическа партия.1895 г. - Бившият министър-председател на България Стефан Стамболов е съсечен в центъра на София и два дни по-късно умира от раните си.1908 г. - С бунт в гарнизона в Ресен избухва Младотурската революция; дадена е амнистия на 1 500 българи - политически затворници.1915 г. - В Турция са пуснати в обращение първите банкноти.1944 г. - Втората световна война: Англо-американската авиация бомбардира Русе и село Чупрене.1956 г. - България установява дипломатически отношения с Етиопия.1957 г. - Създаден е Български автомобилен турингклуб, преименуван по-късно на Съюз на българските автомобилисти.1962 г. - След продължителна колониална война френският президент Шарл дьо Гол провъзгласява независимостта на Алжир от Франция.1971 г. - Джим Морисън, водещият певец на групата „Доорс\" е намерен мъртъв в апартамента си в Париж.1985 г. - Състои се премиерата на филма Завръщане в бъдещето в Съединените щати.1988 г. - Самолет Еърбъс на иранските авиолинии катастрофира над Персийския залив, загиват 290 души.2000 г. - Правителството на Иван Костов постига споразумение с МВФ, което дава възможност за повишаване на доходите, намаляване на данъците и замразяване цените на отоплението.2006 г. - При катастрофа в метрото на Валенсия (Испания) загиват 41 души. ", "date": "2019.07.03", "title": "3 юли в историята"}
