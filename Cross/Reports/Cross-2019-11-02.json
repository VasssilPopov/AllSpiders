{"url": "http://www.cross.bg/pobedi-lyuis-santos-1617085.html", "text": "/КРОСС/ Благой Димитров и Дерик Люис се изправят един срещу друг на галавечер в Ню Йорк за мач от UFC 244. Срещата е специална и е в залата, която е считана за един от спортните храмове на планетата - \"Медисън Скуеър Гардън\".Това е най-големият сблъсък за българина откакто започна приключението си при най- големите в смесените бойни изкуства (MMA).А то започна през април 2018-а, когато Багата подписа своя договор с UFC, където се състезават най-елитните бойци и залогът е най-голям.Началото на кариерата му в MMA дойде през 2011-а, като тогава се състезаваше за американската мениджърска компания Bellator.През 2015-а стана световен шампион в тежка категория на WSOF, където записа четири впечатляващи победи.След това защити пояса в три случая.Световният шампион по самбо вече има 18 победи в кариерата си и две поражения. Те дойдоха след мачовете с Александър Волков (2014-а) и Жуниор Дос Сантос (2018-а).За последно българинът победи австралиеца Тай Туиваса през юни, като до момента и двете му победи в UFC идват без боят да бъде прекъсван до самия му край. Бившият претендент за титлата в тежка категория Дерик Люис ще се опита да прекъсне свободното си падане в UFC.\"Черния звяр\" разкри, че ще търси нокаут още в първия рунд, за да приключи нещата бързо.Той е с две поредни загуби. Първо падна от Даниел Кормие през ноември миналата година, а след това и от Жуниор дос Сантос през март 2019-а.Напрежението е на страната на Люис, който дори при последната си победа над Александър Волков бе близо до загубата. Ако мачът бе продължил още 11 секунди, руснакът щеше да бъде обявен за победител.През март американецът се подложи на операция на левия крак и това го прави аутсайдерът в предстоящия двубой. През март треньорът го посъветва да не излиза за мача с Дос Сантос, но Люис бе непримирим.Тъмното минало на Благой, когато бе наръган в сърцето през 2012-а, също е интересна история за любителите на бойните изкуства. Все пак рекордът му оттогава е 11 победи и две загуби.Люис, който постигна 18 нокаута в 21 победи, ще иска бързо да събори съперника си, но уменията от самбото на българина ще се отразят и мачът би трябвало да е равностоен.Иванов ще се стреми да пази дистанция и да контролира събитията, но в този спорт един удар може да промени цялата картина. Примерите са хиляди.За бляскавата галавечер в \"Медисън Скуеър Гардън\" повечето специалисти предвиждат победа на българина, който е много вероятно да бъде наблюдаван и от американския президент Доналд Тръмп.Мачовете са общо 12, а този на Благой е девети в програмата.Началото ще бъде дадено в 4 часа сутринта българско време в неделя, а срещите ще се предават по MAX Sport 2.", "date": "2019.11.02", "title": " Ще повали ли Багата \"черния звяр\" в най-емблематичната зала?"}
{"url": "http://www.cross.bg/gorna-oryahovitza-leva-1617086.html", "text": "/КРОСС/ Районната прокуратура в Горна Оряховица повдигна обвинение на трима мъже за търговия с гласове за местните избори, . Обвиняемите са в ареста за 72 часа. В понеделник прокуратурата ще реши дали да им поиска постоянно задържане. Те са арестувани в петък вечерта,защото от 17 до 27 октомври на територията на община Горна Оряховица са организирали предлагането на пари на избиратели, за да ги склонят да гласуват в полза на определен кандидат за кмет на Горна Оряховица.Предлаганите суми варирали от 30 до 100 лева за глас, а парите щели да бъдат платени срещу снимана с телефон бюлетина при гласуването.Ако обвиняемите бъдат признати за виновни, ги очаква от 1 до 7 години лишаване от свобода и глоба от 10 000 до 25 000 лева.", "date": "2019.11.02", "title": "Трима мъже от Горна Оряховица с обвинения за търговия с гласове"}
{"url": "http://www.cross.bg/myzikalniya-teatur-spektakula-1617092.html", "text": "/КРОСС/ За премиерата на мюзикъла „Фантомът на операта” от А.Л. Уебър Музикалният театър получи най-високото отличие на Съюза на българските музикални и танцови дейци за върхови постижения в областта на музиката – „Кристална лира” 2019 за постановъчен екип.„Това е оценка за резултата от положения труд на всички колективи на Музикалния театър” – заяви при получаването на статуетката Марияна Арсенова, директор на театъра. „Успехът на спектакъла се дължи не само на артистите, но и на техническия екип, който не само изгражда сложния декор, но и участва активно в действието. ”Директорът на Музикалния театър отбеляза приноса на режисурата за успеха на спектакъла: „Режисьорският прочит на акад. Пламен Карталов – огромна благодарност, защото това беше един урок по професионализъм, за който сме му изключително задължени! ”", "date": "2019.11.02", "title": "„Кристална лира” за „Фантомът на операта” на Музикалния театър (Снимки)"}
{"url": "http://www.cross.bg/prokyratyrata-nezakonno-granitza-1617082.html", "text": "КРОСС/ Тридесет и един пакистанци бяха открити вчера при проверка на камион на магистрала в Югоизточна Франция, близо до италианската граница. Шофьорът който също е пакистанец, е арестуван, съобщи прокуратурата в Ница, цитирана от Франс прес.В групата мигранти има три момчета на петнайсетина години, но не и семейства, посочва прокуратурата.Всички са предадени на италианските власти, както предвижда процедурата за недопускане, въведена след възстановяването на граничния контрол през ноември 2015 г., съобщиха властите в департамент Алп Маритим, потвърждавайки информация от в. \"Нис матен\".Тази процедура се прилага, когато проверката е осъществена на \"разрешен пропускателен пункт\" - нещо като виртуална граница, какъвто е случаят, и се прилага за всички незаконно пребиваващи независимо от възрастта им, отбелязва АФП.Ще опитаме да установим дали не става въпрос за мрежа и има ли организатори, както правим системно в такива случаи.Ако не установим такива, шофьорът на камиона, който е под стража в граничната полиция, ще бъде предаден на прокуратурата и ще бъде съден по бързата процедура за съдействие на чужденци да влизат незаконно в страната, казаха от прокуратурата в Ница.", "date": "2019.11.02", "title": " Откриха 31 мигранти, скрити в камион, на френска магистрала"}
{"url": "http://www.cross.bg/shotlandiya-partiya-sturdzhun-1617087.html", "text": "/КРОСС/ Независима Шотландия е на \"една ръка разстояние\". Това ще обяви първият министър на Шотландия Никола Стърджън пред демонстрация в подкрепа на независимостта в Глазгоу, която ще се проведе по-късно днес.Обещанието ѝ идва, след като лидерът на Лейбъристката партия Джереми Корбин настоя, че нов референдум за независимост \"не е необходим или желателен\".Хиляди са се регистрирали, за да чуят речта на първия министър на Шотландия и лидер на Шотландската национална партия, като събитието е организирано от единствения ежедневник в Шотландия, който подкрепя независимостта - National.Стърджън не се е изказвала пред митинг на по-масовото движение \"да\" от 2014 г. и беше критикувана от някои активисти, че не е подкрепила поредица от доста посетени шествия, проведени в Шотландия през лятото.Преди събитието тя определи предстоящите парламентарни избори във Великобритания като \"най-важните, пред които Шотландия се е изправяла в съвременната епоха\".\"Толкова много е поставено на карта - на хората им е дошло до гуша от бъркотията в Уестминстър (където се намират основните британски политически институции, включително парламента и правителството). Но \"Джордж Скуеър\" (в Глазгоу) ще бъде препълнен днес, тъй като хора от всякакъв произход се обединяват, за да поискат по-добро бъдеще за Шотландия\", ще каже тя.\"Независима Шотландия е по-близо от всякога. Наистина е на една ръка разстояние. Това, което е необходимо сега, е още една чиста победа за Шотландската национална партия, за да я доведе още по-близо - затова гласувайте за Шотландската национална партия на 12 декември, за да осигурите правото на Шотландия да вземе решение\", ще подчертае още Стърджън.На годишната конференция на своята партия в Абърдийн миналия месец, Стърджън каза пред делегатите, че възнамерява да проведе втори референдум за независимост на Шотландия през 2020 г. и ще поиска правителството в Уестминстър да прехвърли правомощията за това до края на тази година. Борис Джонсън неведнъж е казвал, че няма да го направи.", "date": "2019.11.02", "title": "Независима Шотландия е съвсем близо, обяви Никола Стърджън"}
{"url": "http://www.cross.bg/metul-arctica-sonata-1617089.html", "text": "/КРОСС/ Sonata Arctica - финският мелодичен пауър метъл превзема Music Jam. Епични химни от Севера с вдъхновение от финеса на \"Куийн\".Датата изглежда още далеч, но... предвидливите фенове биха си взели билети отрано.Защото на 23 ноември, събота, сцената на Music Jam ще бъде безкомпромисно завладяна от могъща приливна вълна мелодичен и мощен скандинавски пауър метъл!Главните виновници са петимата фински метъл воини от Sonata Arctica, които ще поемат на голямо еврепойско турне с най-новия си албум, \"Talviyö\", излизащ на пазара на 6 септември 2019 г.Талантливата пауър метъл банда e основана преди цели 20 години, като амбициозните финландци бързо се издигнаха сред елита в този все по-популярен стил, издавайки албум приблизително на всеки две години. Могъщият им звук излъчва идващо сякаш от далечния север вътрешно спокойствие, а песните и текстовете съчетават дълбоки емоции и сложни, епични мелодии.Начело на всичко това е Тони Како - харизматичен певец, композитор и поет, чиито усет за финес и деликатни рефрени се допълва от смели идеи и иновативни търсения. \"Вдъхновението ми идва от живота около мен\" - казва Тони, но не крие, че най-силното влияние върху музиката му е оказал геният на \"Куийн\".\"Има толкова различни термини, объркващо е, продължава той. - Аз наричам стила \"мелодичен метъл\" защото ние определено звучим като метъл група, но за мен и мелодията е много важна. Много хора споменават \"Куийн\" като влияние в нашата музика. Да, за мен \"Куийн\" винаги е била най-великата група!\"И тъй като Sonata Arctica си водят здрав съпорт от още две банди - TEMPLE BALLS и EDGE OF PARADISE - в клуба се очертава да бушува нещо като няколкочасов метъл маратон или... хеви метъл мини фест, ако щете. Накратко - ще ни залее океан от мелодичен скандинавски пауър метъл, който разказва епични истории, възвисява бойния дух и... пие много бира (и водка, и уиски).Вратите се отварят в 18,30 ч.Sonata Arctica са:Tony Kakko - вокали, клавишниElias Viljanen - китараPasi Kauppinen - басHenrik Klingenberg - клавишниTommy Portimo - барабаниБилетите за шоуто на Sonata Arctica в Music Jam могат да бъдат закупени от:- мрежата на Ивентим, както и онлайн на - в офиса на Sofia Music Enterprises- и на касата на клуба.", "date": "2019.11.02", "title": "Sonata Arctica - финският мелодичен пауър метъл превзема Music Jam"}
{"url": "http://www.cross.bg/voda-oito-tova-1617073.html", "text": "/КРОСС/ Πpeз пocлeднитe чeтиpи дeceтилeтия пoтpeбитeлитe пo cвeтa ca изĸyпили тpилиoни бyтилĸи вoдa нa paзлични мapĸи.Maлĸo oт тяx ca cи дaвaли cмeтĸa пpeз тoвa вpeмe, чe тe вcъщнocт плaщaт цeнaтa зa бyтилиpaнeтo, тpaнcпopтa и peĸлaмaтa нa тeзи пpoдyĸти.A пpoизвoдитeлитe чecтo пoлyчaвaт тaзи вoдa бeзплaтнo или cpeщy минимaлнa тaĸca. Зa cмeтĸa нa тoвa знaчитeлнa чacт oт paзxoдитe им в тoзи ceгмeнт oтивaт зa peĸлaмиpaнe.Днec c нapacтвaнeтo нa нeдoвoлcтвoтo cpeщy плacтмacoвитe oтпaдъци тoзи бизнec зaпoчвa дa yceщa зaбaвянe нa тъpceнeтo.Πpoдaжбитe ce cвивaт, a няĸoи гpaдoвe пo cвeтa дopи зaбpaнявaт пpoдaжбaтa нa вoдa в плacтмacoви oпaĸoвĸи.Πpoизвoдитeлитe oт cвoя cтpaнa ce oпитвaт дa oтгoвopят c aлтepнaтиви - oт минepaлнa вoдa в ĸeнчeтa дo oвĸycитeли зa чeшмянa вoдa, ĸoитo ѝ пpидaвaт гaзиpoвĸa и paзлични apoмaти, paзĸaзвaт oт Вlооmbеrg.Дo 70-тe гoдини нa минaлия вeĸ бyтилиpaнaтa вoдa ce пpoдaвa нa oгpaничeни пaзapи в Eвpoпa, ĸaтo ĸoмпaниитe дoбивaт cypoвинaтa oт извopи в Aлпитe.Πpeз 1973 гoдинa aмepиĸaнcĸaтa DuРоnt пaтeнтoвa т.нap. РЕТ бyтилĸи, ĸoитo ca нaпpaвeни oт плacтмaca. Te ca пo-eвтини, пo-лeĸи и пo-ycтoйчиви oт cтъĸлeнитe, ĸoитo ĸъм тoзи мoмeнт ca били изпoлзвaни.Πocтeпeннo гoлeмитe бpaндoвe в пpoизвoдcтвoтo нa нaпитĸи, ĸaтo Nеѕtlе, Соса-Соlа и РерѕіСо, дoбaвят ĸъм cвoeтo пopтфoлиo мapĸи бyтилиpaнa вoдa. Taĸa пpeз минaлaтa гoдинa тoзи ceгмeнт дoпpинacя c пpиxoди oт 130 милиapдa дoлapa в глoбaлeн мaщaб, пoĸaзвaт изчиcлeниятa нa Еurоmоnіtоr.Hapacтвaщoтo внимaниe ĸъм въглepoдния oтпeчaтъĸ нa индycтpиятa oбaчe вeчe oĸaзвa нaтиcĸ въpxy ĸoмпaниитe и тe ca пpинyдeни дa тъpcят aлтepнaтиви зa peopгaнизaция нa бизнeca cи.Πpeз oĸтoмвpи минaлaтa гoдинa фpeнcĸaтa Dаnоnе, ĸoятo пpoдaвa мapĸaтa Еvіаn, oтчeтe нaй-гoлeмия cпaд нa пpoдaжбитe cи нa вoдa зa пocлeднoтo дeceтилeтиe. Oтнoвo тoгaвa Соса-Соlа cъoбщиxa, чe тexнитe пpoдaжби ca били пo-cлaби oт oчaĸвaнoтo.Дpyг лидep в индycтpиятa - Nеѕtlе, вeчe paбoти въpxy тoвa дa избeгнe нeгaтивният eфeĸт oт пpoмeнитe в пpeдпoчитaниятa нa пoтpeбитeлитe. Koнĸypeнциятa oт пo-мaлĸитe пpoизвoдитeли, ĸoитo пpeдлaгaт пo-ниcĸи цeни, oгpaничи тъpceнeтo нa пo-мacoвитe мapĸи зa фиpмaтa ĸaтo Роlаnd Ѕрrіng и Рurе Lіfе. Зapaди тoвa oт pъĸoвoдcтвoтo ѝ peшиxa дa зaлoжaт нa пpoдyĸтитe пo-виcoĸ ĸлac в лицeтo нa бpaндoвeтe Реrrіеr и Ѕаn Реllеgrіnо.Дpyгo peшeниe зa няĸoи oт ĸoмпaниитe ca имeннo ĸeнчeтaтa вoдa. B ceвepoизтoчнитe щaти вeчe ce пpoдaвaт тaĸивa пoд мapĸaтa нa Соkе Соlа Dаѕаnо. Рерѕі cъщo имa oпит cъc cвoя бpaнд Аquаfіnа, ĸoйтo ce пpoдaвa в aмepиĸaнcĸитe pecтopaнти, ĸaĸтo и в няĸoи мaгaзини. B Eвpoпa Dаnоnе изпpoбвa тaзи идeя, нo зaceгa caмo нa пaзapитe във Beлиĸoбpитaния, Дaния и Πoлшa.Hяĸoи гигaнти тъpcят възмoжнocт и дa yвeличaт пpиxoдитe cи и ĸaтo ce възпoлзвaт oт тoвa ĸocвeнo дa гeнepиpaт пpoдaжби oт чeшмянa вoдa.Πpeз минaлaтa гoдинa Рерѕі инвecтиpa нaд 3 милиapдa дoлapa в пpидoбивaнeтo нa ЅоdаЅtrеаm - ĸoмпaния, ĸoятo пpoизвeждa cиcтeми зa гaзиpoвĸa нa питeйнaтa вoдa y дoмa.Cъщo тaĸa гигaнтът в индycтpиятa пpeдcтaви мapĸaтa Drіnkfіnіtу, ĸoятo пpoдaвa тaблeтĸи, ĸoитo oбoгaтявaт чeшмянaтa вoдa c paзлични вĸycoвe, витaмини и eлeĸтpoлити.Nеѕtlе oт cвoя cтpaнa плaниpa пpeз cлeдвaщaтa гoдинa дa пycнe диcпeнcъpитe Rеfіll Рluѕ, ĸoитo филтpиpaт чeшмянaтa вoдa и мoгaт дa ѝ дoбaвят paзлични apoмaти и вĸycoвe.\"Πpoизвoдитeлитe ce нacoчвaт ĸъм пoдoбни инoвaции, зa дa пpивлeĸaт пoтpeбитeлитe, ĸoитo cмятaт, чe пpoдaвaнaтa бyтилиpaнa вoдa e пo-здpaвocлoвнa oт чeшмянaтa\", ĸaзвa Xayъpд Teлфopд oт Еurоmоnіtоr. Πo нeгoвитe дyми дoбaвянeтo нa apoмaти и гaзиpoвĸa ĸъм чeшмянaтa вoдa мoжe дa пoвиши пpoдaжбитe нa вoдeщитe ĸoмпaнии в ceĸтopa, ĸaтo Соса Соlа, Nеѕtlе и Рерѕі.\"Toвa e пoглeд ĸъм бъдeщeтo\", ĸaзвa Teлфopд и дoпълвa: \"И тoй мoжe дa ce oĸaжe ocнoвният двигaтeл зa пpиxoдитe oт пpoдaжбитe нa вoдa.\". ", "date": "2019.11.02", "title": "Πpoизвoдитeлитe нa минepaлнa вoдa вeчe иcĸaт дa пeчeлят и oт чeшмянaтa"}
{"url": "http://www.cross.bg/bagdadi-dolara-porodata-1617075.html", "text": "/КРОСС/ Цената на кучетата от породата белгийска овчарка малиноа скочи главоломно, след като неин представител взе участие в акцията по ликвидиране на лидера на Ислямска държава Ал Багдади, съобщава сайтът TMZ.Ирен Хаукрофт, собственичка на най-големия развъдник на породата малиноа за американската армия, довери, че е получила предложение за покупка на такава овчарка за 85 000 долара.Преди президентът на САЩ Доналд Тръмп да публикува снимката на кучето-герой Конан, взело участие в ликвидирането на Ал Багдади, породата се търгуваше за 25 000 долара. Такава беше цената на възрастните екземпляри, а палетата вървяха по 2000 долара.Хаукрофт заяви, че е затрупана от оферти за покупка на белгийски овчарки. Понастоящем тя отглежда 73 малиона.", "date": "2019.11.02", "title": "Кучетата като това, което участва в залавянето на Багдади, поскъпнаха"}
{"url": "http://www.cross.bg/pinterest-prihodi-mlrd-1617076.html", "text": "/КРОСС/ Отчетът на Pinterest не можа да оправдае очакванията на Wall Street за тримесечните приходи, тъй като приходите от потребител се оказаха по-ниски. Ревизираната ѝ прогноза за годишните приходи също се оказа малко под прогнозите, което потопи цената на акциите с 19 на сто, предава Ройтерс.Понижението на стойността на книжата по време на следборсовата търговия се очаква да изтрие по-голямата част от ръста, който Pinterest записа след успешното си първично публично предлагане през април, което оставя цената на акциите с около 6% над тази от IPO-то, съобщава investor.bgPinterest отчете средни приходи от 90 цента на потребител за третото тримесечие, което се оказа под прогнозата на анализаторите за 91 цента, сочат данни на FactSet.Pinterest инвестира в области като диверсификация на рекламата, плодовете от които може да получи чак през следващите тримесечия и години, уточни главният финансов директор Тод Могенфелд.Месечно активните потребители на платформата са се увеличили с 28 на сто до 322 млн. души. Анализаторите очакваха 307 млн.Компанията генерира приходи като позиционира реклама между публикациите в платформата си.Компанията очаква, че общите ѝ приходи за 2019 г. ще са в диапазона 1,10-1,115 млрд. долара, в сравнение с предишната прогноза за 1,095 до 1,115 млрд. долара. Прогнозната сума е за 1,12 млрд. долара.", "date": "2019.11.02", "title": "Загубата на Pinterest расте заради значително по-големите разходи"}
{"url": "http://www.cross.bg/orlando-keiiti-sonya-1617077.html", "text": "/КРОСС/ Орландо Блум има страхотен повод да празнува. Двете най-важни жени в живота на актьора – годеницата му Кейти Пери и майка му Соня – посрещнаха своите рождени дни сред красотата на Египет.Освен Соня и Орландо, за 35-ия рожден ден на Кейти до Египет отпътуваха и 64 от най-близките й приятели, с които певицата сподели десетдневен круиз по Нил, разходки с камили из пустинята и още много невероятни изживявания.Навръх рождения ден на своята годеница Орландо реши да сподели няколко красиви кадъра в Instagram профила си от живописната гледка, която се открива пред тях, като честити празниците на възлюбената си и на майка си Соня: „Оттук сякаш мога да съгледам целия космос. Магията на Египет докосна сърцето ми. Тези две прекрасни жени-чудеса, и двете родени под знака на Скорпиона, празнуват рождените си дни! “, написа Блум.Кейти също не пропусна да сподели със своите последователи размислите и равносметките, които си прави, навършвайки 35:„Древните египтяни вярвали, че след смъртта сърцето ти бива претеглено. То трябва да бъде леко като перо, за да можеш да преминеш в отвъдното. Моята майка ме наричаше „перце“ още от малка и мога само да се надявам, че дотук сърцето ми не е изгубило лекотата си.“", "date": "2019.11.02", "title": "Орландо Блум и Кейти Пери се наслаждават на божествени египетски залези (Снимки)"}
{"url": "http://www.cross.bg/bulgariya-kamiona-stranata-1617078.html", "text": "/КРОСС/ \"България е готова да отнесе до Съда на Европейския съюз разпоредбата за връщането на камиона в страната на домуване по време на месечната почивка на водача, ако Европейският парламент пиеме тази промяна в пакета \"Мобилност\", съобщи пред БНТ министърът на транспорта Росен Желязков, който заяви, че България няма да отстъпи по този въпрос, който ощетява българските транспортни фирми.В момента страната преговаря и по други спорни разпоредби, които се предлагат - за връщането на шофьора за почивка в родината си, за забраната седмичната почивка да се прекарва в камиона, както и за директивата за командироване, която увеличава разходите за персонал.В момента вървят т.нар. триалози - в Съвета на ЕС, където са държавите, в Европейския парламент, където са депутатите, и в Европейската комисия, която е вносител и наблюдател, каза Желязков.По думите на министъра връщането на шофьора за отпуската му в страната може да става само доброволно, защото всеки има право да избере къде да прекара свободното си време. Нощуването извън камиона той оцени като приемливо, но само ако има гаранции за безопасността на камиона.Шест държави се противопоставят на част от промените – България, Румъния, Полша, Унгария, Латвия и Литва. Те поддържат позицията, че задължението за връщане на празните камиони ще е незаконна протекционистка мярка, която засяга сериозно компаниите от техните държави, води до загуба на работни места, по-голяма икономическа емиграция и противоречи на правото на ЕС.", "date": "2019.11.02", "title": "България ще оспори в съда пакета \"Мобилност\", ако не получи отстъпки"}
{"url": "http://www.cross.bg/evropa-siderov-makron-1617080.html", "text": "/КРОСС/ До голяма степен френският президент Еманюел Макрон запълва лидерски вакуум в ЕС, в отсъствието на Великобритания, на Германия, която се готви за нов лидер, коментира пред БНР политологът Явор Сидеров.В интервю за предаването „Събота 150“ на програма „Хоризонт“ той отбеляза, че германската политика в известен смисъл е в хаос, а лидерът на Европа за повече от десетилетие – Ангела Меркел, е на път към изхода: „Италия не може да поведе, Испания не може – няма страна в ЕС, която би могла да поведе в един доста важен момент, в който САЩ бавно, но сигурно се откъсват от всички традиционни за последните 70 г. правила в международните отношения. Такъв лидерски вакуум запълва Макрон“.„Отчасти стилът на френския президент е дразнещ, той в последно време не се консултира с партньорите си толкова често и детайлно, колкото би следвало да го прави. Но, освен елементите на персонален стил в правенето на политика, има и реален проблем на субстанцията – просто няма кой друг да го прави. А ЕС в момента се нуждае от някакъв тип лидерство“, посочи Явор Сидеров.Той допълни, че за Европа е задължително да бъде намерена достойна контратежест на позициите на Макрон.„Баланс за засилващото се влияние на Макрон трябва да бъде намерен, но откъде ще дойде той е много сложен въпрос. Изборът не е огромен. В единия вариант това може да е отново Германия, която да преодолее тази криза на прехода от Меркел към нов лидер, но това ще отнеме време. От Великобритания не може да се очаква такова лидерство, защото тя е почти с двата крака извън ЕС“, отбеляза политологът и прогнозира, че център на противотежест може да се оформи в Източна Европа:„Той няма вероятно да е толкова силен и влиятелен, но би било много неприятно, ако този баланс се превърне във все по-разтваряща се пукнатина. Защото Макрон е основният критик на политиците от ЦИЕ, особено на Орбан и Качински. И в отговор на това техните позиции се втвърдяват. Т.е. една такава противотежест по-скоро ще прилича на разлом“, каза Явор Сидеров.Според него след разпада на СССР големият играч в региона не бе Европа, а САЩ и ако говорим за привличане и отблъскване между Европа и Русия, трябва да се гледат отношенията между Вашингтон и Москва. Сериозна грешка е това, че Северна Македония и Албания не получиха дата за начало на присъединителни преговори с Европейския съюз.Според Сидеров приемането на малки страни като Северна Македония и Албания в Общността не може да застраши баланса на силите в Европа. ", "date": "2019.11.02", "title": " Явор Сидеров: Макрон запълва лидерски вакуум в ЕС"}
{"url": "http://www.cross.bg/maksim-patriarh-beshe-1617081.html", "text": "/КРОСС/ С молитвеното присъствие на Негово светейшество българския патриарх Неофит в Троянския манастир със заупокойна света литургия и панихида беше почетена паметта на патриарх Максим по повод 7 години от кончината му.След 41 години начело на Българската православна църква Негово светейшество патриарх Максим почина на шести ноември 2012 година на 98-годишна възраст. Той беше погребан зад чудотворната икона на Света Богородица Троеручица в църквата на Троянската света обител, откъдето започва монашеският му път.За него настоящият български патриарх Неофит каза:„Ще го запомним и в молитва и в много спомени, които имах с него. Той беше истински монах, истински архиерей, истински молитвеник, за което ние му благодарим\".Игуменът на Троянската света обител, епископ Сионий допълни:„За дядо Максим никога не трябва да забравяме, че беше един доблестен служител на Светата църква, самоотвержен, изпълнен винаги с оптимизъм, апостолска ревност  и с голямо човеколюбие“.Паметта на дядо Максим почетоха и обикновени християни.", "date": "2019.11.02", "title": " Отслужиха панихида за 7 години от кончината на патриарх Максим"}
{"url": "http://www.cross.bg/ostrov-vylkana-yaponiya-1617083.html", "text": "/КРОСС/ Вулкан изригна на остров Сацумаио в Югоизточна Япония, предадоха Ройтерс и ТАСС, позовавайки се на Японската метеорологична агенция.Не се съобщава за нанесени щети на острова в префектура Кагошима, който е рядко населен.Местните жители са предупредени да не се доближават до вулкана.На около 2,5 километра от вулкана е разположено село, в което живеят стотина души. \n\t\t\t\t\t", "date": "2019.11.02", "title": "Вулкан изригна на остров Сацумаио в Югоизточна Япония (Видео)"}
{"url": "http://www.cross.bg/siriya-islyamska-izvun-1617052.html", "text": "/КРОСС/ Говорителят на руското външно министерство Мария Захарова обвини САЩ в \"контрабанда на сирийски петрол за 30 милиона долара на месец\".Изказвайки се на брифинг пред пресата в петък, тя добави, че САЩ \"заобикалят собствените си санкции\" и че \"прикриват престъпните си действия\" под извинението на войната срещу Ислямска държава. Според Захарова американските сили не планират да се изтеглят от районите на Сирия, в които са разположени нефтените находища \"в обозримо бъдеще\".През миналата седмица руското министерство на отбраната разкри сателитни снимки, чрез които се твърди, че добиваният петрол се изнася контрабандно извън Сирия под надзора на САЩ.Тогава говорителят на министерството - генерал-майор Игор Конашенков каза, че изображенията показват, че \"петролът се добива активно и се изнася масово за преработка извън Сирия под \"надеждната защита\" на американските войски, като това се прави преди и след разгрома на терористите от Ислямска държава\".Той също така описа американското присъствие в региона като \"международен държавен бандитизъм\".Според него операцията по транспортиране на петрола извън Сирия е извършвана от \"водещи американски корпорации\" и частни военни контрагенти. Президентът на САЩ Доналд Тръмп многократно заяви, че американските войски в Сирия остават, само за да защитят нефтените находища от попадане им в ръцете на бойците на Ислямска държава.", "date": "2019.11.02", "title": "Москва обвини САЩ в контрабанда на сирийски петрол за 30 млн. долара месечно"}
{"url": "http://www.cross.bg/tzigari-juul-altria-1617055.html", "text": "/КРОСС/ Производителят на Marlboro Altria обмисля да излезе от компанията за електронни цигари Juul. Altria обяви, че е в процес на оценка на инвестицията си в размер на 4,5 млрд. долара, пише германският седмичник Die Zeit.Altria е критикувана за смъртните случаи, свързани с електронните цигари, както и за маркетинга си, насочен към подрастващите. Juul застрашава забраните за продажби в САЩ.Президентът Доналд Тръмп вече обяви \"изключително строги\" правила в тази посока. Съвсем наскоро компанията предвиди този ход на Тръмп, налагайки всеобхватни ограничения.Altria плати 12,8 милиарда долара през декември за 35-процентов дял в Juul - най-голямата инвестиция в историята на групата. Целта е била прогресивно изместване на фокуса от традиционните цигари и свиването на основния бизнес. Juul на моменти отчита интензивно развитие, благодарение на електронните цигари. Междувременно обаче продуктите вече се приемат противоречиво сред потребителите и стартъпът е в криза.", "date": "2019.11.02", "title": "Производителят на Marlboro e напът да се откаже от инвестиция за 4,5 млрд. долара в електронни цигари"}
{"url": "http://www.cross.bg/protein-nabavyame-mastni-1617064.html", "text": "/КРОСС/ Ежедневният прием на протеин е важна част от балансираното хранене, защото той е съставна част от всички клетки в тялото, помага за производството на ензими и хормони и поддържа костите, мускулите, ставите, кожата и кръвта в добро състояние.За разлика от въглехидратите и мазнините, тялото ни не складира протеин, което прави набавянето му чрез храна всекидневно още по-важно.А освен жизненоважните му функции за организма, богатите на протеин храни ни помагат да се възстановим по-бързо от физическата умора, намаляват загубата на мускулна тъкан след тренировка, подтискат апетита и спомагат за поддържането на балансирано тегло.За щастие,  са много и разнообразни, независимо дали клоните към растителните или животинските източници, така че лесно може да приспособите голяма част от тях в ежедневното си хранене и редовно да си набавяте необходимото количество.Вижте и кои са най-богатите на протеин храни, които да включвате в менюто си ежедневно.За разлика от , грахът има изключително богато съдържание на протеин – с 1 ч.ч. си набавяме близо 10 г протеин.Като бонус от граха получаваме и високи дози глутамин, аминокиселина, която допълнително помага за възстановяването на мускулите след тренировка, подобрява храносмилането и може да намали желанието за сладко.Един от най-добрите източници на протеин – с  си набавяме близо 40 грама.Освен това получаваме и важните омега-3 мастни киселини в изобилие, които намаляват риска от сърдечни заболявания,  в разумни граници и намаляват възпалителните процеси.С едно яйце получаваме около 6 г протеин – а с него и богат набор от витамин А, D и Е, и омега-3 мастни киселини.Нищо чудно, че , които ни зареждат с енергия, държат ни сити дълго време и ни помагат да се справим с предизвикателствата на деня.С една крехка пържола може да си набавите около 22 г протеин, с едно уточнение – предпочитайте  а не със зърно.Причината е по-ниското количество на омега-6 мастни киселини в него, които могат да са причина за появата на възпалителни процеси и натрупване на мастни тъкани в областта на корема.Доста впечатляващо за плод, но кокосът съдържа около 15 г протеин. Лошата новина в случая е, че освен ако не сте някъде в тропиците, трудно може да се снабдите с пресни кокоси.За сметка на това може да си набавите протеин, макар и в по-малки количества, от производните му продукти – като кокосово брашно (4 г в 2 с.л.), мляко (5 г за 1 ч.ч.) и  (2 г в 2 с.л.).Следващият път, когато приготвяте салата, не пропускайте да поръсите с  – защото само с 1 с.л. ще си набавите около 3 г протеин.Освен това ще си набавите и минерали като желязо, калий, фосфор, магнезий и цинк, така че добавете смело.Независимо дали ще го предпочетете под формата на супа, ястие или салата,  и един от по-добрите растителни източници на протеин с около 16 г в 1 ч.ч.Получавате още и тиамин, витамин, който помага на тялото да усвои въглехидратите по-пълноценно.Трудно може да оспориш числата – с  си набавяме почти 1/3 от препоръчителната дневна доза протеин.Плюс забележителните 19 г фибри, които се храносмилат бавно, следователно ни държат сити по-дълго време.С 7 г протеин в 2 с.л. и 11 г фибри, плюс омега-3 мастни киселини и минерали, които се грижат за здравето на костите (като манган, магнезий и фосфор)  определено са голяма работа!А още по-хубаво е, че може да ги добавите почти към всичко – салати, хляб, кисело мляко, смутита, десерти, само не забравяйте да ги накиснете предварително, докато придобият леко консистенцията на гел.Предпочитаме бонфилето, заради по-ниското му съдържание на мазнини, иначе и  е отличен източник на протеин – а с една порция от около 150 г си набавяме близо 30 г.Освен това свинското е и източник на тиамин, фосфор и витамин В6, всички от които подпомагат разграждането на въглехидратите и мазнините.Споменахме останалите варива, но няма как да се мине без – не и когато с 1 ч.ч. получаваме около 20 г протеин.Плюс това си набавяме и всякакви полезни вещества, сред които магнезий, калий, желязо, мед, манган и фолат, а най-хубавото е, че за разлика от останалите варива лещата няма нужда от накисване, което значително улеснява процеса на готвене.Класическата асоциация, що се отнася до протеин, с около 8 г на чаша.За да сте сигурни, че с нея не приемате и нежелани добавки – като вредни хормони, които могат да са причината за повишения риск от рак на простатата или гърдата, изберете  в чието отлеждане не са били използвани хормони и антибиотици.С около 5 г протеин на 1 ч.ч., розичките  си подхождат идеално с толкова много ястия, че нямате причина да ги избягвате най-малкото като гарнитура.Освен протеин, те ще добавят и разтворими фибри, фолат, калий и витамини К и С за истински здравословен коктейл.Още една причина да започнете деня си с тост с авокадо – защото си набавяте около 5 г протеин с един плод, плюс омега-3 и бета-каротин, който подсилва имунната система. Какво по-добро начало на деня?Ако се опитвате да отслабнете,  за моментите на внезапен глад – около 20 бадема осигуряват около 7 г протеин, както и витамин Е, магнезий и разнообразие от фитохимикали, които заедно работят за контрола върху нивата на кръвната захар и подтискането на глада.Вече сме си говорили  – накратко, получаваме около 6 г протеин с 1 ч.ч., както и желатин, който подпомага храносмилането и колаген, който се грижи за костите. Ако търсите гарнитура, която да разнообрази зеленчуците, киноата е отличен избор – с 8 г протеин в 1 ч.ч.Получавате още и фибри за храносмилането, както и лизин, една от есенциалните аминокиселини, които подпомагат производството на колаген, и още рибофлавин, който работи за разграждането на въглехидратите и мазнините.", "date": "2019.11.02", "title": "17 от най-богатите на протеин храни"}
{"url": "http://www.cross.bg/nadal-pobedi-shapovalov-1617063.html", "text": "/КРОСС/ Рафаел Надал победи Жо-Вилфред Цонга със 7-6 (7-4), 6-1 и се класира за полуфиналите на Мастърса в Париж. Испанският левичар пречупи съпротивата на французина за 1 час и 35 минути. Той продължава без загубен сет в турнира.Негов съперник на полуфинала ще бъде Денис Шаповалов. Той победи убедително Гаел Монфис с 6-2, 6-2 точно за един час.33-годишният Надал и 13 години по-младия от него Шаповалов са се срещали два пъти досега и са си разменили по една победа. Канадецът печели първия мач на твърди кортове в родината си през 2017 -а.Рафа победи през 2018 -а на клей в Рим.Съперници в другия полуфинал днес са Новак Джокович и Григор Димитров.Сблъсъкът Ноле – Гришо ще започне около 15:00 ч.След това на корта излизат Надал и Шаповалов.", "date": "2019.11.02", "title": "Надал продължава без загубен сет в Париж"}
{"url": "http://www.cross.bg/alzhir-nezavisimost-stranata-1617047.html", "text": "/КРОСС/ Море от хора заля улиците на Алжир вчера, в деня в който се навършват 65 години от началото на борбата срещу френския колонизатор, предаде Франс прес. Протестиращите настояха за \"нова независимост на страната\".Франс прес отбелязва, че засега няма данни за броя на демонстрантите, но Ройтерс съобщава за около 100 000 души, участвали в шествието.Това е 37-ият подобен протест в алжирската столица.Протестното антиправителствено движение в Алжир започна на 22 февруари.Демонстрантите скандираха \"Алжир иска своята независимост\" и \"Народът иска своята независимост\". Демонстрацията протече мирно и привечер протестиращите започнаха да се разотиват.Демонстрантите скандираха лозунги с искания за оставката на генерал Ахмед Гаид Салах, шеф на генералния щаб на армията, която продължава да е един от ключовите играчи на алжирската политическа сцена. Недоволните искат и отстраняване на временния президент Абделкадер Бенсалах и на премиера Нуредин Бедоуи.На 1 ноември 1954 г. Фронтът за национално спасение започва Алжирската революция. Тази дата днес е официален празник - Празникът на Революцията.Участниците в днешната демонстрацията си спомниха, че алжирците са успели \"да изгонят Франция\" през 1962 г., когато Алжир обяви независимост. Някои демонстранти обаче припомниха, че алжирците не са успели да се възползват от тази свобода заради режима в Алжир, който оттогава не се е променил.Големи демонстрации имаше днес и в други градове на Алжир. През април протестното движение постигна символична победа, когато президентът Абделазиз Бутефлика подаде оставка.То обаче си постави за цел да срине цялата система, управляваща страната от 1962 г. Протестиращите се обявяват твърдо срещу организирането на президентски избори на 12 декември, защото смятат, че този вот само ще съживи старата политическа система. Сегашните временни управници смятат, че са отговорили на всички искания на демонстрантите. Те казват, че Бутефлика вече не е на власт, а в ареста са изпратени корумпирани представители на стария режим. ", "date": "2019.11.02", "title": "100-хилядна демонстрация поиска \"нова независимост\" в Алжир (Снимки)"}
{"url": "http://www.cross.bg/vinfast-vietnamcki-komercant-1617068.html", "text": "/КРОСС/ Първият виeтнaмcки aвтoпрoизвoдитeл VinFаst се готви да щурмува Русия.", "date": "2019.11.02", "title": "Виетнамци искат да сглобяват стари BMW-та в Русия"}
{"url": "http://www.cross.bg/sistema-taksi-rysiya-1617059.html", "text": "/КРОСС/ Руското министерство на транспорта съобщи, че е поканило България да обмисли възможността за въвеждане на руската система за събиране на пътни такси от тежкотоварни автомобили, известна като \"Платон\". Това е станало по време на заседанието на Руско-българската междуправителствена комисия за икономическо, научно и техническо сътрудничество, провела се в Москва, предаде ТАСС. Руската страна е запознала българските си колеги с опита на разполагане на система за сателитна навигация, чрез която се събират такси за ползването на магистралите от тежкотоварни превозни средства. \"Платон\" е държавната система за начисляване на такси на база изминато разстояние от камиони с тегло над 12 тона по руските пътища. Въведена е на 15 ноември 2015 г. и оттогава досега в пътния фонд са събрани повече от 82 милиарда рубли (над 2,2 млрд. лева). С тези средства вече са ремонтирани над 2700 км пътища и над 30 моста, е посочено в съобщението на руското транспортно ведомство.Руската система \"Платон\" е подобна на внедряваната в момента у нас система за събиране на тол такси за тежкотоварните автомобили, която трябваше да започне работа на 16 август, но стартът й беше отложен за 1 март 2020 г.Българската система е разработена от австрийската компания \"Капш\" и е с GPS-позициониране. Българските власти я представят като най-модерната в света, но все още не са ясни обхватът на платените пътища и размерът на таксата за ползването им.Към момента няма официален коментар на руското предложение от българските власти. По време на заседанието на междуправителствената комисия Русия - България е било постигнато споразумение да продължи работата по възобновяването на фериботната линия Новоросийск - Бургас.Преди време премиерът Бойко Борисов обяви необходимостта от възстановяването на фериботните връзки с Русия.", "date": "2019.11.02", "title": "Русия предлага тол системата си на България"}
{"url": "http://www.cross.bg/ychenitzite-razpredelenie-posetiha-1617070.html", "text": "/КРОСС/ ЧЕЗ се включи активно в Европейската седмица на професионалните умения в периода 28.10-31.10.2019 г.Проведени бяха срещи с 86 ученици между VI и X клас от градовете София, Перник, Дупница и Плевен.Те посетиха професионалните гимназии, с които ЧЕЗ си партнира в тези градове, и се запознаха с възможностите за професионално обучение и за работа в ЧЕЗ след завършване на образованието си.„Целта ни като работодател е да осигурим възможности за професионално и развитие на младите хора, за да ги задържим в България. Но професионалната ориентация не трябва да разчита само на специализираните гимназии, а да започва още от семейството и да продължава в училище. Затова трябва да се обърнем отрано към учениците и техните родители, за да запалим у тях интерес към професията на енергетика“, каза Евгения Накова, директор „Човешки ресурси“, ЧЕЗ България.В Плевен учениците посетиха оперативния център на ЧЕЗ Разпределение и контактния център за всички клиенти на ЧЕЗ, който също се намира в града.Там те наблюдаваха в реално време работата на служителите в присъствието на г-жа Таня Михайлова, заместник-министър на образованието.Събитието завърши с посещение на специализираното диспечерско звено, където учениците разгледаха работни схеми на електроразпределителната мрежа, с които си служат дежурните диспечери.В гр. София учениците от професионалната гимназия по механоелектротехника „Никола Й. Вапцаров“ посетиха Техническия учебен център на ЧЕЗ Разпределение и разгледаха уникалния за Западна България учебен полигон.Те се запознаха с работата на лабораторна кола на ЧЕЗ Разпределение, използвана за бързо локализиране на аварии и „погледнаха“ през термовизионна камера.В гр. Перник представители на ЧЕЗ представиха предизвикателствата на професията електротехник и възможностите за бъдещо кариерно развитие в компанията на учениците от професионалната гимназия „Мария Кюри“.Ученици и учители от ПГ “Акад. С.П. Корольов“ посетиха централния склад на ЧЕЗ Разпределение в града, където научиха повече за младежките програми на компанията разгледаха местата, където се съхраняват материали за поддържане на мрежата и отстраняване на авариите и видяха оборудван авариен автомобил.  ", "date": "2019.11.02", "title": "ЧЕЗ се включи активно в Европейската седмица на професионалните умения"}
{"url": "http://www.cross.bg/prostatata-mystak-bulgariya-1617071.html", "text": "/КРОСС/ 40 мотористи подредиха мощните си машини под формата на огромен мустак - символът на кампанията срещу рака на простатата Movember.В центъра на фигурата застанаха две уникални триколки. Като знак на подкрепа рокерите бяха вързали на лицата си черни бандани с бял мустак.Статистиката сочи, че повече мъже умират от рак на простатата, отколкото при катастрофи.Очаква се до края на годината в България да има 2000 новодиагностицирани с простатен карцином.Заболяването е втората онкологична причина за смъртност. Развива се бързо през последните години, обхваща много голям процент от населението поради спецификата му, че засяга мъже над 50, а популацията застарява.Movember е кампания, която цели да подтикне мъжете да се преглед при уролог, за да са сигурни, че простатата им е здрава. Консултации трябва да се правят всяка година след навършване на петдесетгодишна възраст.През 2019 слоганът на инициативата в България е \"да вдигнем шум\" и в нея участват много моторджии.Тя продължава през целия ноември. ", "date": "2019.11.02", "title": "Най-големият мустак, направен от мотори"}
{"url": "http://www.cross.bg/makron-kiev-frenskiya-1617079.html", "text": "/КРОСС/ Украинското министерство на външните работи извика френския посланик да даде обяснения за думите на френския президент Еманюел Макрон относно „украинските банди”, съобщи говорителката на министерството Екатерина Зеленко.Пред крайнодясното сп. Valeurs Actuelles Макрон каза, че \"предпочита да има законна, регистрирана, основана на квоти имиграция за определен брой години, отколкото потайната, нерегистрираната работа. Предпочитам хора, идващи от Гвинея или от Кот Д'Ивоар, които са тук и вършат работа, отколкото българи или украинци с техните нелегални канали\".Интервюто му предизвика остра реакция сред цялата журналистическа гилдия във Франция. Авторитетният седмичник \"L'observateur\" подчертава, че \"за първи път президент на Франция дава интервю за крайно дясна медия\".Сп. \"Marianne\" се възмущава от нескопосаните обяснения на администрацията на Макрон за скандалното интервю. \"С това си интервю Макрон зави рязко към крайната десница\", пише от своя страна в. \"Liberation\". Остри коментари има и във вестниците Le Parisien и Le Figaro.\"По време на разговора френският посланик отбеляза, че Франция няма претенции към гражданите на Украйна, които посещават страната. Следователно думите на Макрон, засягащи проблематиката на миграцията и законното трудоустройство, са били извадени от контекста”, каза Зеленко след разговора с френския дипломат в Киев. Тя отбеляза, че „между Киев и Париж съществува пълно разбиране и сътрудничество в реализация на договореностите за движението на гражданите от двете страни”.", "date": "2019.11.02", "title": "Киев поиска обяснение за скандалното изявление на Макрон за украинските и българските банди"}
{"url": "http://www.cross.bg/radev-zaginali-izpulnenie-1617072.html", "text": "/КРОСС/ На Архангелова задушница държавният глава и върховен главнокомандващ Въоръжените сили Румен Радев почете паметта и отдаде признателност на българските военнослужещи, загинали във войните за национално обединение, в операции по поддържане на мира и при изпълнение на воинския дълг в мирно време. Пред Военния мавзолей-костница на Централните софийски гробища президентът присъства на заупокойна панихида, отслужена от Негово преосвещенство Белоградчишкият епископ Поликарп.Президентът Радев положи венец пред мемориала на загиналите герои.На заупокойната панихида присъстваха министърът на отбраната Красимир Каракачанов, началникът на отбраната генерал Андрей Боцев, командири на видовете въоръжени сили, висши офицери, членове на военнопатриотичните съюзи и роднини на загинали военнослужещи при изпълнение на служебния си дълг.  ", "date": "2019.11.02", "title": "Държавният глава Румен Радев отдаде признателност на загиналите български воини (Снимки)"}
{"url": "http://www.cross.bg/gradina-detska-dzhyrovo-1617060.html", "text": "/КРОСС/ Мъж и жена са задържани за нанесен побой на директор на детска градина в село Джурово, съобщават от МВР. Служители на РУ - Правец са арестували двамата родители.Около 8.50 часа на 31 октомври директорка на детска градина в с. Джурово съобщила в полицията, че е била нападната от родителите на едно от децата.На място незабавно са изпратени служители на районното управление в Правец, които установили и задържали извършителите - мъж на 35 и жена на 31 години.По първоначални данни, проявената от тях агресия се породила при възникнал скандал по повод неплатени такси за обучението на детето им.По случая е образувано досъдебно производство.", "date": "2019.11.02", "title": "Родители набиха директор на детска градина заради дължими такси"}
{"url": "http://www.cross.bg/sushto-kadastura-yslygi-1617061.html", "text": "/КРОСС/ Предоставяните от Агенцията по геодезия, картография и кадастър (АГКК) услуги, които гражданите заявяват и получават електронно, са с 30% по-евтини от документите на хартиен носител. Например, едни от най-често търсените – издаването на скица на имот или схема на самостоятелен обект на хартия струват 20 лв., а заявените и получени електронно – 14 лв. Важно е да се знае също, че скиците и схемите вече са безсрочни, освен ако няма промяна в обстоятелствата за имота.Предоставяните от АГКК електронни услуги са същите, като тези, които гражданите и бизнесът могат да получат на гише. Изготвянето на заявените на място или онлайн документи отнема едно и също време в зависимост от срока на услугата – обикновена, за която са необходими 7 дни, или бърза, чийто срок е тридневен.Най-бързият и удобен начин за тяхното заявяване и получаване е по електронен път, чрез Кадастрално-административната информационна система на кадастъра - . За да може да бъде използвана, е необходимо да се направи регистрация, която отнема няколко минути. Заявяването на услуга също не отнема много време.За някои от тях, с цел удостоверяване на данни, е необходимо заявителят да се идентифицира с електронен подпис. Ако гражданите не разполагат с такъв, могат да получат заявения от тях документ в офис, където ще трябва да покажат необходимите документи – за собственост на имот или други, необходими за съответната услуга.Услугите от кадастралната карта са общо 12, от Геокартфонд – 19, а извършваните справки са 13. Сред тях, освен предоставянето на скица на имот или схема на самостоятелен обект, са също нанасяне на настъпили промени в кадастрална карта или в кадастралния регистър на недвижимите имоти, предоставяне на извадка от архивен план в цифров вид, справка по кадастрална карта и други.Чрез картата в КАИС, която е със свободен достъп, може да се потърси информация за имот или сграда по различни начини – чрез въвеждане на данни за адрес или чрез идентификатор, който е като „ЕГН“. Първите 5 цифри от номера дават информация за населеното място, следващите 4 обозначават кадастралния район, а тези след тях – номера на имота. Ако в него има сграда или самостоятелен обект (апартамент в жилищен блок, например), те също се обозначават с допълнителни цифри.С промени в Закона за кадастъра и имотния регистър и наредби към него инженери по геодезия вече също могат да издават скица на имот или схема на самостоятелен обект. Така се разширява още кръгът от възможните начини, по които гражданите и бизнесът могат получават кадастрални услуги. Досега, освен от службите по геодезия, картография и кадастър, такива се предоставят също от общини, служби по земеделие и нотариуси.За да извършват тези услуги, според последните изменения на Закона за геодезията, картографията и кадастъра, инженерите по геодезия трябва да са правоспособни, което означава, че трябва да имат образователно-квалификационна степен „магистър“ и минимум 2 години професионален стаж в областта на кадастъра.Правоспособните лица ще имат право на достъп до информационната система на кадастъра, какъвто имат общинските служби по земеделие и общините. Чрез нея, правоспособните лица ще имат право само да получават скици на поземлени имоти, скици на сгради, схеми на самостоятелни обекти в сгради и в съоръжения на техническата инфраструктура, както и удостоверения за наличие или липса на данни, но няма да могат да правят изменения на данните в тези документи и в кадастралната карта и кадастралните регистри. Документите ще се изработват автоматично от информационната система на кадастъра, ще бъдат разпечатвани от правоспособните лица и след като те ги удостоверят, ще ги предоставят на потребителите на хартиен носител. Тези документи ще имат силата на официален документ, издаден от АГКК.Предоставянето на тази възможност ще подпомогне работата на службите по геодезия, картография и кадастър предвид увеличаването на териториалното покритие на страната с кадастрална карта и кадастрални регистри, което до края на годината се очаква да достигне 95%. Това, както и увеличаването на броя на новопостроените сгради в големите градове и курортните комплекси и на инфраструктурните обекти, води до повишаване на броя на заявленията за кадастрални услуги.За съдействието, което общини оказват на АГКК при обслужването на граждани, в бюджета им постъпва разликата в стойността на таксата между електронен и хартиен документ. За изпълнение на заявената от потребителя услуга общините получават от Агенцията по геодезия, картография и кадастър електронен документ, таксата за него постъпва в бюджета на Министерството на регионалното развитие и благоустройството, а общините разпечатват и предоставят на потребителя съответния документ на хартиен носител. Очаква се в резултат на нормативната промяна, която е в сила от началото на месеца, да се увеличи броят на общините, които желаят да подпомагат службите по геодезия, картография и кадастър. Към момента това се прави от малко над половината от местните власти в страната. Повишаването на броя им също ще доведе до подобряване на обслужването на потребителите, тъй като те ще могат да заявяват и получават услуги от кадастралната карта на удобно за тях място - в общинските центрове", "date": "2019.11.02", "title": "Електронните услуги на кадастъра са с 30% по-евтини "}
{"url": "http://www.cross.bg/sudii-bulgarskite-praktiki-1617065.html", "text": "/КРОСС/ Съдийската комисия към БФС излезе с официално изявление след провелата се среща с новия шеф на реферите Костадин Стоичков. Тя призова за толерантно и обективно отношение и отрече да има порочни практики по българските терени. Първенствата и турнирите в системата на БФС се обслужват от над 1400 съдии.Всички те са хора с авторитет, опит и висок морал, които по никакъв начин не би следвало да бъдат поставяни под общ знаменател поради негативни внушения и по-конкретно – с обвинения в корупционни практики и нерегламентирани действия в разрез с ценностите на спортните състезания.         Към настоящия момент за нито един от тях не са известни факти и обстоятелства, които да ги уличават в корупция и уреждане на мачове. Към днешна дата в БФС и СК при БФС не е постъпила официална информация за установени такива практики.В тази връзка Съдийската комисия към Българския футболен съюз призовава широката общественост към толерантно и обективно отношение, което би допринесло за създаването на необходимата атмосфера за изпълнението на служебните им ангажименти.Що се касае до работата на българските футболни рефери, категорично се противопоставяме на опитите за публично компрометиране на съдийската гилдия у нас.Съдийската комисия и ръководството на БФС винаги са призовавали за спазване на феърплея и морала от страна на всички, участващи във футболния процес у нас, в т.ч. функционери, спортно-технически лица, рефери, играчи и медии.Използваме настоящата ситуация, за да апелираме към запазване на спокойствието и добрия тон, като същевременно изразяваме готовността си да сътрудничим на специализираните органи в борбата им срещу евентуални нарушения на морала и закона.Вярваме, че толерантното отношение спрямо българските съдии е в интерес на спортната общественост и на нормалното провеждане на първенствата на всички нива.Апелираме, при хипотетично наличие на вина на конкретни личности, участващи във футболния живот, тя да бъде оповестена на широката общественост, но това да не бъде превръщано в повод за генерализация и налагане на негативен стереотип спрямо всички съдии и служители в системата на БФС. ", "date": "2019.11.02", "title": "Футболните рефери отрекоха, че шефове на клубове ги натискат"}
{"url": "http://www.cross.bg/pernik-snoshti-zavodi-1617067.html", "text": "/КРОСС/ 60-годишна жена ще бъде глобена след снощното обгазяване на Перник, съобщиха от пресцентъра на Областната дирекция на МВР. Късно снощи бяха задържани група роми след запалване на купчини с електронни платки в района на бившия завод „Мир“ в кв. „Железни заводи“.Жената ще бъде глобена заради нерегламентирано горене на отпадъци.Сигналът в полицията е получен снощи около 20 часа. Съобщено е, че в квартал „Железни заводи“ има пожар.Пристигналите на място полицаи и пожарникари установили, че горят купчина електронни платки, които били  запалени от 60-годишна перничанка с цел извличане на мед след изгарянето им.Огънят е потушен от служители на районна служба „Пожарна безопасност и защита на населението“ в Перник.На жената е съставен акт за административно нарушение от представители на общинския инспекторат в Перник и ще бъде наложена парична санкция.Издаденият протокол е за предупреждение по закона за МВР от служители на Първо районно управление.Няма данни за умишлено престъпление при снощното обгазяване на Перник, съобщи по-рано за „Хоризонт“ директорът на ОД на МВР старши комисар Димитър Попов.Няма отчетено замърсяване на въздуха. РИОСВ Перник не разполага със собствена лаборатория и на място не са правени замервания. Автоматичната станция, намираща се в центъра на града не е отчела превишения на фините прахови частици и серния диоксид.", "date": "2019.11.02", "title": "Глобяват 60-годишна жена за обгазяването на Перник "}
{"url": "http://www.cross.bg/sofiya-sytrinta-zalepim-1617095.html", "text": "/КРОСС/ МВР поема охраната на избирателните секции в цялата страна. Те ще бъдат отворени утре в седем сутринта за втория тур на местния вот. Как върви подготовката в 37-а избирателна секция в Националното музикалното училище \"Любомир Пипков\" в София.В присъствието на полиция членовете на секционната избирателна комисия в Националното музикално училище в София преглеждаха помещенията и подреждаха изборните урни. Изабела Стефанова се грижи за реда в една от стаите:\"Трябва да сложим там белия чаршаф, където да не се вижда кой влиза, какво се случва вътре, да подпишем всички лепенки, да залепим прозорците, вратата, ключалката, да залепим урната. Всички трябва да се подпишем. Трябва да си оправим чиновете, защото нищо не е готово всъщност, да подготвим принтера с нови листа. Тук има един процеп, който също трябва да залепим да не се вижда нищо вътре и общо взето е това\".Във всяка една от секциите днес има полицейско присъствие.Униформените служители ще присъстват на запечатването на секциите, като помещенията ще останат под полицейска охрана до утре сутринта, когато започва изборния ден.Ирина Рогева от Пето районно полицейско управление на МВР в София обясни:\"От Общината докарват изборните материали, от комисията ги приемат и съответно те си разпределят нещата и след като тези комисии запечатат съответните изборни места, ние ги поемаме под охрана до 3-ти в 7.00 часа сутринта, когато започва изборният ден\".", "date": "2019.11.02", "title": "МВР ще охранява избирателните секции в цялата стран"}
{"url": "http://www.cross.bg/germanetz-ostana-bez-shofyorska-knizhka-karal-piyan-e-trotinetka-1617084.html", "text": "/КРОСС/ Полицията отне шофьорската книжка на 29-годишен мъж, който пеел и се движел с големи и нестабилни завои с електрическа тротинетка днес рано сутринта по улиците на централния германски град Ерфурт, предаде \"Дойче веле\".Органите на реда извършили тест и установили високи нива на алкохол.В Германия все повече се увеличават опасенията от скорошни травми и фатални случаи, свързани с е-тротинетки. Според правилата в страната водачите на скутерите трябва да бъдат поне на 14 години, ограниченията за скоростта са до 20 км/ч.Електрическите тротинетки попаднаха в центъра на вниманието след голям брой пострадали по време на Октоберфест. В резултат фестивалът ги забрани.", "date": "2019.11.02", "title": "Германец остана без шофьорска книжка, карал пиян е-тротинетка"}
{"url": "http://www.cross.bg/banki-banka-stabilnost-1617094.html", "text": "/КРОСС/ В първия си работен ден като управител на Европейската централна банка Кристин Лагард се сблъска с деменстранти, носещи табелка с надпис: „Ако Земята беше банка, вие отдавна бихте я спасили“, съобщава Bloomberg.Около 150 души се събраха пред ЕЦБ след подобна демонстрация пред Английската централна банка миналия месец, показвайки как технократите, натоварени с нещо толкова тясно специализирано като ценовата стабилност, могат да бъдат включени в един от най-емоционалните проблеми в момента в целия свят.Натали Бромбергер, карикатурист от германския град, беше сред онези, които заявиха, че институцията трябва да разшири хоризонта си.„ЕЦБ трябва да спре да мисли в своите тесни категории за спасяване на банки и финансовите пазари. Наясно съм, че нямат мандат (бел. р. за опазване на околната среда), но наистина трябва да използват парите отговорно, за да защитят нашата екосистема“, обясни Бромбергер.Повечето централни банки, занимавщи се с финансови кризи през последното десетилетие, едва напоследък започнаха да признават, че глобалното затопляне може да се превърне в следващото голямо предизвикателство.В същото време 93% от европейците смятат, че това е сериозен проблем и натискът върху централните банкери може да ги накара да използват своите правомощия и резервите си в размер на 12 трлн. долара, за да помогнат. Това обаче е спорна тема. Някои официални представители на ЕЦБ смятат, че климатичният риск може да се приравни на икономически риск, докато други предупреждават, че отдалечаването от основния мандат в крайна сметка може да причини повече вреда, отколкото полза.Като цяло фокусът е върху три области, в които централните банки могат да окажат влияние: финансовата стабилност, инвестирането и най-спорното – мястото на зелените облигации в паричната политика.Управителят на Английската централна банка Марк Карни е пионер в опитите за справяне с рисковете от околната среда за финансовата стабилност. Още през 2015 г. той каза, че инвеститорите трябва да се събудят и да преценят потенцилани големи загуби, които биха могли да реализират при например преоценка на инвестициите в изкопаеми горива в момент на преход към икономика с по-ниски въглеродни емисии. Наскоро Карни отново обърна внимание, че индустриите, които не се адаптират, ще бъдат наказани от инвеститорите и ще бъдат изправени пред фалит.Европейската централна банка включи изменението на климата в своя преглед на финансовата стабилност тази година, като предупреди за проблеми, ако пазарите не определят правилно рисковете, произтичащи от екстремни метеорологични събития и прехода към намаляване на вредните емисии.Централните банки имат собствени финанси, които управляват и биха могли дадат пример чрез зелени инвестиции. Възможностите обаче са ограничени. Така наречените „зелени облигации“ - дългът, издаден специално за финансиране на проекти за климата и околната среда, представляват малко под 2% от международния пазар на облигации. Усилията в тази посока обаче се увеличават, като наскоро дори беше създаден фонд за инвестиции на централни банки в зелени облигации от Банката за международни разплащания.Що се отнася до паричната политика, много от най-големите централни банки в света нямат програма за включване на климатична стратегия в своите операции. Това отчасти е така, защото на банкерите са дадени ограничени мандати, които обикновено се фокусират върху инфлационните цели и те с всички сили се опитват да ги постигнат.", "date": "2019.11.02", "title": "Претестиращи към Лагард: Ако Земята беше банка, отдавна да сте я спасили"}
{"url": "http://www.cross.bg/dzhonsun-boris-brekzit-1617069.html", "text": "/КРОСС/ Британците, вместо да се радват на първите дни след Брекзит, се готвят за извънредни общи избори. И то не какви да е, а предколедни, след поредното отлагане на Брекзит. Избори в Обединеното кралство не са се провеждали през декември от 1923 година насам. Но дълбоката парламентарна криза на практика принуди политиците след много игри и гласувания в Камарата на общините да се съгласят за провеждането им.  Сега вече на задна линия отстъпиха дискусиите, защо Великобритания не напусна Европейския съюз на 31 октомври. И от двете страни на Ламанша хората са все по-объркани, когато стане дума за сагата Брекзит. За последните ѝ действия на Острова, Веселин Паунов - кореспондент на БНР в Лондон разговаря с анализатора от агенция Ройтерс Гарет Джоунс.„Не е голяма изненада, че Борис Джонсън свика избори. Това е голям риск за него.  Той все повече се разочароваше от липсата на мнозинство в парламента за вземане на каквото и да е решение. Парламентът всъщност не отхвърли точно неговата сделка за Брекзит. Депутатите отхвърлиха времевата рамка за прокарването ѝ в парламента“, отбелязва Джоунс.Да, абсолютно. Лейбъристите за последните две години, откакто бяха проведени предишните избори, настояват за нови избори. Те изглежда мислят, че сега е моментът да ги спечелят. Позовават се на изборите преди две години, когато се представиха много по-добре от очакваното.Изборите сега обаче са голям риск за лейбъристите, защото от последното гласуване до сега те с нищо не впечатляват избирателите.Корбин има най-ниския рейтинг на опозиционен лидер от много дълго време насам. Смятат го за фигура, която не е обединяваща, за човек който не е за премиерския пост.Лейбъристите при Корбин някак си се превръщат в огледален образ на консерваторите в момента. Основата на партията сега е по-левичарска и про-Корбин, точно както основата на Консервативната партия става по-крайнодясна и про-Брекзит.При това поляризиране има милиони гласоподаватели, които са по средата и които не виждат техните интереси защитени в двете основни големи партии.Да, така е. Либералдемократите се оказаха най-изразителният, най-постоянният и най-солидният глас за оставане в ЕС. Партията „Брекзит“, разбира се, пък е много ефективна в периферията, действайки всъщност като група за оказване на натиск.Представи се много добре на евроепйските избори. Тези две партии имат много по-ясни позиции по големия въпрос Брекзит. Консерваторите сега са по-наясно, защото се обединиха зад сделката на Борис Джонсън с ЕС.Позицията на лейбъристите за Брекзит е много по-сложна. Много от хората, които не следят Брекзит толкова отблизо, вероятно са объркани какво точно иска опозицията.По принцип, те не харесват сделката на Борис Джонсън и смятат, че могат да договорят по-добра, която запазва по-близки отношения с ЕС и могат да постигнат всичко това в рамките на 6 месеца след изборите. Така че се очаква либералдемократите и партията „Брекзит“ да се представят добре на тези избори.Но трябва да споменем и Шотландската национална партия. Шотландските националисти много искат избори, защото са убедени, че могат да спечелят мнозинството от гласовете в Шотландия и да продължават високо да прокламират тяхното становище за втори референдум за независимост, защото казват, че искат да ги извадят от ЕС против тяхната воля.На теория такъв пакт е възможен. Както стана дума, консерваторите засега са против това.Отчасти, по чисто маркетингови причини.Те не искат да мислят за тях, че проявяват слабост като се съюзяват с тази партия, която на практика няма депутати в парламента. Така те ще изглеждат слаби, сякаш им липсва самочувствие.Торите освен това се гордеят с това, че са общонационална партия, която се бори за места в цялата страна. Така че доброволно да се отдръпнат и да позволят изява на тази нова партия - тя съществува само от няколко месеца - ще бъде психологически трудно за тях.Освен това партията „Брекзит“ и лично Найджъл Фарадж бяха много критични към споразумението за излизане от ЕС, което Борис Джонсън договори с Брюксел.Мисля, че консерваторите са много недоволни от тази намеса. Първо, защото Тръмп всъщност критикува сделката, която Борис Джонсън договори с ЕС. И разбира се, той даде това интервю на Найджъл Фарадж. Освен това Тръмп е непопулярен у нас. Мнозинството британци не харесват Тръмп. Това проличава от многото проведени анкети. Той е смятан за вулгарен, противоречив, арогантен и просто не особено приятен човек.Повечето хора не обичат чужденци да се бъркат в британската политика. Едно от положителните неща, които могат да се кажат за ЕС, за Жан-Клод Юнкер или Доналд Туск, Макрон или Меркел е, че те като цяло стоят встрани от британската вътрешна агония около Брекзит и на практика се опитват максимално да сътрудничат.Всъщност, те могат да решат проблема. Ако изборите осигурят консервативно правителство с мнозинство. Торите сега изглеждат по-обединени за нещата, които трябва да бъдат свършени, отколкото бяха през последните три години след референдума.Отчасти, защото партията бе поета от Борис Джонсън, който е по-нетолерантен към подкрепящите оставане в ЕС, които се надяват на втори референдум.Така че както партийните членове, така и депутатите в парламента сега по-солидно стоят зад излизането от ЕС със сделка.При мнозинство на консерваторите решаването на Брекзит изглежда сравнително лесно. Поне на първо време. Ще напуснем със сделката на Борис Джонсън.След това ще бъде направен опит за договаряне на споразумение за свободна търговия. Тук пак могат да възникнат разногласия в доколко близки отношения да останем с ЕС. Ако обаче след изборите отново се окажем с патова ситуация в парламента, което е много възможно, тогава започваме от нулата и Брекзит до голяма степен остава нерешен.Всъщност, в това се корени и голямата надежда на Борис Джонсън - че гласоподавателите са толкова отвратени и уморени, че искат придвижване напред. Но вероятността от висящ парламент си остава много реална.Консерваторите са застрашени от две страни. Както отляво от все по-втвърдяващата се позиция на привържениците на еврочленството, така и от дясно от страна на паритята „Брекзит“.Според нашата избирателна система ще бъде много трудно партията „Брекзит“ изобщо да спечели места в парламента, но тя може да отклони подкрепата за кандидатите на Консервативната партия и по този начин да помогне лейбъристите или либералдемократите.Трета възможност е да имаме лейбъристко правителство на малцинството. Скептично съм настроен лейбъристите да бъдат най-голямата партия в парламента.Да, Корбин е много популярен сред основната членска маса, която е все по-млада и клони все по-наляво. Но мнозинството в тази страна не го вижда като премиер, нито пък вярва, че политиката му е приложима - по-скоро такава политика би банкрутирала страната.Предимството на Корбин е, че би могъл да сключва сделки с други партии, особено Шотландската национална партия, цената за което ще бъде втори референдум за независимост на Шотландия.Проблемът за Борис Джонсън е, че нито една от останалите партии би подкрепила ръководено от него правителство на малцинството.Единствената партия, която подкрепяше торите - Демократичната юнионистка партия - сега е разгневена на Джонсън заради сделката, за която казват, че откъсва Северна Ирландия от останалата част на Обединеното кралство. В новия парламент северноирландските юнионисти едва ли биха подкрепили правителство на Борис Джонсън. *Източник: ", "date": "2019.11.02", "title": "Гарет Джоунс, Ройтерс: Британците не обичат чужденци да се месят в политиката им"}
{"url": "http://www.cross.bg/dimitrov-dzhokovich-beshe-1617090.html", "text": "/КРОСС/ Григор Димитров отпадна на крачка от финала в \"Мастърс\" турнира в Париж,с лед като отстъпи в оспорван полуфинален сблъсъка на световния №1 Новак Джокович 6:7 (5), 6:4. Срещата в зала \"Берси\" завърши за час и 38 минути, а българинът игра на много високо ниво срещу сърбина.От другата страна на мрежата обаче Димитров срещна много уверен и безгрешен тенисист.Световният №1 спечели за девети път в 10 срещи с Димитров, като вече е в серия от 7 поредни успеха срещу българина. Единствената победа на бившия №3 над Джокович дойде през 2013 г. в Мадрид.Двубоят между двамата беше решен от минимално количество грешки, след като играта от двете страни на мрежата беше на много високо ниво.Първата точка за пробив дойде чак в средата на втория сет и Джокович безмилостно се възползва от нея.Първият сет беше решен след тайбрек, който сърбинът отново измъкна с големия си опит и благодарение на характер, като изоставаше с 3:5, а Димитров имаше на разположение два сервиса.По време на двубоя Джокович не даде нито точка за пробив на своя съперник. Сърбинът завърши с пет аса и четири двойни грешки, а Димитров реализира седем точки директно от начален удар. Бившият №3 направи само една двойна грешка.Димитров завърши с 20 уинъра и 20 непредизвикани грешки. При сърбиния броят на грешките беше същия, но уинърите едва 13.Джокович ще участва във финала за втора поредна година и ще се бори за пета титла от турнира в Париж. Там световният №1 ще срещне победителя от двойката Рафаел Надал и Денис Шаповалов.За Димитров това беше и последен мач през 2019 г., след като българинът няма да участва в повече турнири. Със спечелените точки обаче той си гарантира изкачване в световната ранглиста, където от понеделник ще се завърне под №20.Българинът прави скок със седем места, като единствено Шаповалов има гарантирано по-голямо изкачване (най-малко с 11 места).", "date": "2019.11.02", "title": "Григор Димитров загуби от Новак Джокович равностоен 1/2-финал в Париж"}
{"url": "http://www.cross.bg/vyarata-sapor-hristiyani-1617031.html", "text": "/КРОСС/ Св. Мъченици Акиндин, Пигасий и Анемподист били християни и служели в царския дворец при персийския цар Сапор. Цар Сапор желаел да живее в мир с император Константин Велики и затова в началото на своето царуване не преследвал своите поданици, които приемали християнството.След смъртта на Константин обаче той започнал война с наследника му Констанций.Жреците и персийските маги, които ненавиждали християните, упорито убеждавали Сапора, че неговите поданици – християни се намират в постоянна връзка с враговете като техни едноверци и ги подпомагат във войната срещу него. Сапор поискал персите – християни да се отрекат от вярата си.Но за истинския християнин вярата е по-скъпа от живота, и голямото множество от тях предпочели да страдат и приемат смърт, отколкото да се отрекат от вярата си.Започнало страшно гонение. Гонителите били изумени от голямото число християни, които се намирали в тяхната държава.Оказало се, че и в царския дворец имало много християни.Тогава довели при царя трима негови придворни: Акиндин, Пигасий и Анемподист, обвинени, че изповядват християнската вяра. Сапор употребил всички мерки, за да ги склони да се отрекат от вярата си, като им обещавал награди, ако покажат покорност, а в случай на съпротива ги заплашвал със смърт. Но те останали твърди във вярата си и приели да бъдат подложени на страшни изтизания.Бог покрепял светите мъченици, като им дал необикновена твърдост. Езичниците били изумени. Един от мъчителите – Автоний – захвърлил оръжието, с което измъчвал невинните, и извикал: \"Велик е християнският Бог!\"Осъдили го на смърт. Като чул присъдата си, той радостно извикал:\"Слава на Тебе, Господи, Боже, в Когото вярват християните! Вярвам и аз в Тебе, покланям се на Тебе и за Тебе умирам. Спаси ме, мен недостойния, чрез великото си милосърдие!\"В това време светите мъченици с любов се молели за новообърнатия във вярата. И тъй, мястото за смъртно наказание станало място за тържество на истинската вяра.Сановникът Елпидифор също се обърнал към вярата, от езичник станал християнин. Смело заявил на царя, че вярва в Разпнатия Христос. И той бил отведен на смърт пред събралото се множество народ, и мнозина повярвали в Христа.Светите мъченици Акиндин, Пигасий и Анемподист, след като претърпяли различни мъчения, били изгорени. Заедно с тях пострадала и приела мъченически венец и майката на цар Сапор.Царят, упорит в неверието, издал заповед, с която се осъждали на смърт всички християни, живеещи в държавата му. Тази заповед била издадена по време, когато християните празнували Христовите страдания. У християните пламнала неудържима ревност. Те започнали на тълпи да идват пред двореца и да изповядват вярата си. На Велики петък и на самата Пасха около хиляда души отдали живота си за вярата, а в това число бил и Азат – любимецът на царя.След това Сапор се убедил, че не е в състояние да изтреби християнството от държавата си, отменил първата заповед и издал втора, според която се предават на смърт само християнските свещенослужители.", "date": "2019.11.02", "title": "Св. мъченици Акиндин, Пигасий, Анемподист, Елпидифор и Афтоний"}
{"url": "http://www.cross.bg/ispaniya-subitieto-otkaza-1617045.html", "text": "/КРОСС/ Среащата на ООН за климата, известна като COP25, ще се състои в Испания, след като Чили се отказа от нея. Това потвърди самата Организация на обединените нации за форума, който предстои между 2 и 13 декември.Латиноамериканската страна се отказа от събитието, след като президентът Себастиан Пиниера обяви, че след нестихващи протести Сантяго няма как да приеме срещата, както и още един международен форум. Очакваше се Мадрид да получи домакинството, след като вчера отправи такова предложение.Въпреки приетото предложение на премиера Педро Санчес Чили ще остане формалният председател на COP25 и ще координира преговорите на делегатите на почти 200 страни, които ще присъстват. Близо 25 хил. души ще се включат в събитието.В. \"Ел паис\" отбелязва, че това е първата климатична среща, на която е домакин Испания.Досега е имало 25 такива от 1995 г. насам, а обикновено организацията на следващата започва след като свърши настоящата, година преди началото.Въпреки изключително кратките срокове партиите в Мадрид изразиха подкрепа. Опозицията приветства събитието, макар че лидерът на Народната партия Пабло Касадо попита защо Санчес смята, че може да гарантира сигурността на подобен, форум, когато не може да го направи \"дори за футболна среща между \"Барселона\" и \"(Реал) Мадрид\", и дава уроци на света\", за да \"дойдат тук международните срещи от други страни, които преминават през същото насилие, от което страда Барселона.\"Касадо има предвид понякога белязаните от насилие демонстрации на сепаратистите, заради които този месец бе отменен мачът.", "date": "2019.11.02", "title": "Испания ще е домакин на климатичната среща, от която се отказа Чили"}
{"url": "http://www.cross.bg/dimitrov-pobedi-parizh-1617043.html", "text": "/КРОСС/ Григор Димитров излиза срещу световния №1 Новак Джокович в полуфинален мач на турнира от сериите \"Мастърс\" 1000 в Париж. Българинът си осигури среща с четирикратния първенец във френската столица след серия от четири поредни победи и силно представяне.За Димитров участието е първо на полуфинал в Париж, след като в предходните шест години отпадаше в трети кръг и никога не беше преминавал тази фаза. В кариерата си българинът за шести път ще играе на полуфинал в \"Мастърс\" категорията и дотук спечели само в Синсинати през 2017 г.С представянето си в Париж бившият №3 в света затвърждава доброто си представяне във втората половина от сезона. Това е втори полуфинал за него от август насам, като от US Open насам балансът му е 11 победи и пет поражения.Димитров достигна до полуфинала след победи над Юго Умбер, Давид Гофен, Доминик Тийм и Кристиан Гарин. Само в откриващия си двубой българинът даде сет на съперника си, като го победи след обрат.\"До момента всичко се развива фантастично за мен. Радвам се да бъда отново на добро ниво, да се върна на централния корт и да играя добри мачове. Семейството ми е до мен, което ми дава допълнителни сили. Надявам се да изиграя още два мача в Париж\", каза Димитров преди полуфинала.Победата над Гарин позволи на Димитров да си гарантира завършек на годината с положителен баланс, след като турнирът в Париж е последен за него. Дотук той има 22 победи и 20 поражения. Освен това победата над чилиеца връща българския тенисист в топ 20 на световната ранглиста. Виртуално той заема 19-ата позиция.Съперникът му Джокович почиваше в първия кръг, след което победи Корентен Муте , (7:6, 6:4), Кайл Едмънд (7:6, 6:1) и Стефанос Циципас (6:1, 6:2). Сърбинът е финалист в Париж от 2018 г.Димитров и Джокович са се срещали общо девет пъти дотук, а световният №1 има само едно поражение срещу българина. То дойде през 2013 г. в надпревара именно от \"Мастърс\" 1000 серията в Мадрид и от тогава е в серия от шест поредни победи. Последният мач между тях беше през 2018 г. в Синсинати и беше решен в три сета.На полуфинал двамата са се срещали само веднъж - \"Уимбълдън\" 2014, когато Джокович спря устрема на Димитров в драматичен четирисетов сблъсък. През сезона Джокович доказва добрата си форма с баланс от 51 победи и девет поражения, като дотук спечели и четири титли Australian Open, мастърса в Мадрид, \"Уимбълдън\" и Токио\"", "date": "2019.11.02", "title": "Новак Джокович застава на пътя на Григор Димитров в Париж"}
{"url": "http://www.cross.bg/chasa-tryd-monitor-1617046.html", "text": "/КРОСС/  - София била хъб на руския военен шпионаж; - €70 000, за да тренираш като Гришо; - Премиерът на среща с Тръмп на 25 ноември; - Свършиха безплатните ваксини за пенсионерите, чакаме нови; - Вирусите вече вилнеят, след месец - грип; - Премиерът Борисов предупреди преди балотажа в София: Екипът на Манолова подготвя нов сценарий за подмяна на вота; - Държавата дава пари на млади и образовани да се върнат от чужбина; - Желязков: От средата на януари пощите ще носят вестника; - Пренасочват пари за общини по селската програма към фермери; - Телефонът ни алармира за мръсен въздух; - Харчим 100 000 евро за мръвки в Сърбия; - стр. 5 - Нови станции следят въздуха в критичните точки на София; - Доц. Сотир Марчев, дмн кардиолог: \"Формулата на здравословното хранене е: средиземноморска диета плюс пълноценни млечни продукти минус алкохол\"; - Кристофър Бъкстон, писател: Обичам всичко българско, особено историята и културата; - Поетесата Надежда Захариева на 75: „Ще запазя тайните на Дамян Дамянов дамянов за себе си\";- Амелия-Мира от „Игри на волята\" пред „Труд\": Не очаквах да стана фаворит на зрителите; - Драги политици, търсете ни, пазете ни - нас, младите; - Чукче - левче направо в джоба;- София, град-музей;- Престъпници ли са българите в Гърция; - Финансистът Любомир Дацов пред „Труд\": Не е дошло времето за стагнация в икономиката; ", "date": "2019.11.02", "title": "Преглед на печата за 2 ноември"}
{"url": "http://www.cross.bg/trump-razsledvaneto-opovestyavane-1617044.html", "text": "/КРОСС/ Американски законодатели очакват оповестяване на документи от разследването за започване процес по импийчмънт на президента Доналд Тръмп. Пред АП председателят на комисията по разузнаване към Камарата на представителите - демократът Адам Шиф, заяви, че комисиите по разследването работят над оповестяване на свидетелски показания свързани с телефонен разговор на Тръмп с украинския му колега през лятото. Разговорът, в който американският президент е поискал разследване на опонента си Джо Байдън е в центъра на политическата буря, която може да доведе до импийчмънт.С очакваното скоро пускане на показания от разследването демократите се надяват американците сами да си направят заключения дали искането на Тръмп е пример за прекрачване на правомощията. В петък в Туитър Адам Шиф написа:  “Всеки законодател трябва да отговори дали искането за помощ от чужбина за намеса в изборите е допустимо. Отговорът трябва да е ‘не.’ Американци решават по време на американски избори.” Белият Дом остро осъжда разследването и го определя като произволно.За Шиф и за и председателя на Камарата на представителите Нанси Пелоси, другият ключов демократ в разследването,  Тръмп заяви, че са “покварени политици”. Тръмп настоява, че не е нарушавал правилата при разговора с Володимир Зеленски. Проучване на \"Вашингтон пост\" и Ей Би Си показва, че 49% от американците смятат, че президентът трябва да бъде свален от поста, докато 47% са на мнение, че няма основание за това. До момента разследващите са изслушали редица настоящи и бивши представители на Държавния департамент и Белия Дом.", "date": "2019.11.02", "title": "Демократите очакват оповестяване на документи за разговора между Тръмп и Зеленски"}
{"url": "http://www.cross.bg/godini-kontzert-gaiidari-1617048.html", "text": "/КРОСС/ С голям концерт под наслов: „Гайда до гайда“ оркестър „101 каба гайди“ чества 15 години от създаването си.Юбилейният концерт ще бъде в Родопския драматичен театър „Николай Хайтов“ в Смолян, а входът е свободен.Преди няколко години гайдарският състав бе инициатор за поставяне на Рекорд на Гинес с 333 гайди.На 11 октомври родопските гайдари събраха многобройна публика в НДК по повод годишнината си.На сцената се изявиха над 200 гайдари от 7 до над 70 години.", "date": "2019.11.02", "title": "„101 каба гайди“ чества с концерт 15 години от създаването си"}
{"url": "http://www.cross.bg/zarezhdat-bateriite-momenta-1617066.html", "text": "/КРОСС/ Една от най-големите пречки пред електромобилите и тяхното по-масово използване несъмнено е времето, за което се зареждат техните батерии.", "date": "2019.11.02", "title": "Учени измислиха как електромобилите да се зареждат по-бързо"}
{"url": "http://www.cross.bg/rabota-ikonomicheski-predpochitam-1617051.html", "text": "/КРОСС/ \"Предпочитам да имаме законна, регистрирана, основана на квоти имиграция за определен брой години, отколкото потайната, нерегистрираната работа. Предпочитам хора, идващи от Гвинея или от Кот Д'Ивоар, които са тук и вършат работа, отколкото българи или украинци с техните нелегални канали\", заяви френският президент в интервю за списание Valeurs Actuelles, публикувано в сряда.В него той обяснява по повод призивите да бъдат затворени границите за имигранти: \"Изправени сме пред огромно лицемерие - ресторантьорският и строителният бизнес не могат да съществуват без имиграция и да се твърди противоположното е просто грешно\".Изданието повдига въпроса дали освен подобни икономически основания президентът не се опитва да задуши крайната десница.Правителството издава 33 000 разрешителни за пребиваване по икономически причини, докато незаетите работни места са около 400 000.Това може да е ход, с който да накара опозицията да приеме увеличаване броя на подобни разрешителни, пише Valeurs Actuelles.\"Без капка притеснения президентът споделя убежденията си: \"Има работа, която никой французин повече не желае да върши - водолаз, например. Искам да бъда още по-ясен - това беше невъзможно още преди 40 години!\"", "date": "2019.11.02", "title": "Предпочитам законни имигранти от Африка пред нелегалните българи"}
{"url": "http://www.cross.bg/godina-fondatziya-tazi-1617049.html", "text": "/КРОСС/ Днес е Световният ден на Витамин Д. За втора поредна година членове от Фондация „МС Общество - България“ организира информационна кампания, която тази година е под надслов „Витамин D - пазителят на здравето“.Кампанията цели да повиши информираността относно ползите от „слънчевия витамин“ и неговата роля върху здравето и баланса на целия организъм.В рамките на кампанията представители и доброволци на Фондация „МС Общество - България“ ще раздават информационни материали за витамин Д в Софийски университет „Св. Климент Охридски“ и в Университета по архитектура, строителство и геодезия.И тази година партньори на инициативата са медико-диагностични лаборатории, които предлагат на преференциални цени през ноември както самостоятелно изследване на нивото на „слънчевия витамин”, така и комбинирани пакети.", "date": "2019.11.02", "title": "Днес е Световният ден на Витамин Д"}
{"url": "http://www.cross.bg/tyrtziya-blokirat-suvet-1617053.html", "text": "/КРОСС/ Влиятелните синдикати на Volkswagen (VW) обещаха да блокират плана на автомобилния производител за строеж на нов завод в Турция, докато насилието, предизвикано от офанзивата на Анкара в съседна Сирия, не бъде прекратено.„Искам да кажа това много ясно: представители на синдикатите ще отказват (да дадат) одобрение, докато Турция се опитва да постигне политическите си цели с война и насилие“, заяви ръководителят на глобалния работнически съвет на компанията Бернд Остерлох, който е и член на Надзорния съвет, цитиран от Bloomberg.Най-големият автомобилопроизводител в света замрази проекта си миналия месец, след като напрежението в Близкия изток ескалира след оттеглянето на американски сили от Сирия.Ходът на Вашингтон отвори път за това турски сили да започнат операция в северните части на страната, принуждавайки оттам да се изтласкат кюрдските милиции, които контролираха пограничната територия.Заводът на стойност 1,3 млрд. евро, планиран в Турция, ще може да произвежда около 300 000 автомобила годишно и представлява възможност за компанията да разрасне бизнеса си в Турция и Близкия изток.Също така проектът е от ключово значение за Анкара, тъй като ще е сигнал, че страната продължава да привлича големи чуждестранни инвестиции след нестабилния си икономически период и последвалата го рецесия.", "date": "2019.11.02", "title": "Синдикати на VW заплашват да блокират строежа на завод в Турция"}
{"url": "http://www.cross.bg/mitata-wayfair-vreme-1617054.html", "text": "/КРОСС/ Отдавна е ясно, че митата на Белия дом върху стоки на стойност милиарди долари, произведени в Китай, не са добри за американските потребители или търговците. Колко зле биха могли да станат нещата е трудно да се прецени, пиши Bloomberg в свой анализ.Онлайн магазинът Wayfair отчете тримесечните си резултати в четвъртък, прогнозирайки значително по-бавен темп на растеж на продажбите през следващото тримесечие. Компанията заяви, че прогнозите отчасти отразяват предизвикателствата, свързани с митата, които през лятото скочиха до 25% за много от продуктите ѝ.По време на телефонен разговор с инвеститори от ръководството на Wayfair са обяснили, че определени артикули са станали по-скъпи, тъй като доставчиците им са повишили цените. Оказва се, че това кара клиентите да обмислят по-дълго време покупките си. В същото време доставчиците на по-скъпи артикули, виждайки как обемът на продажби потъва, понякога намаляват цените. В резултат е налице повтарящ се цикъл на несигурност.Разбира се, не всеки потребителски бизнес се сблъсква със същите предизвикателства като Wayfair. Но търговците на дребно (и законодателите във Вашингтон) трябва да възприемат случващото се с онлайн търговеца за предупредителен сигнал.Въздействието на митата върху потреблението често се обсъжда по доста опростен начин: че те ще доведат до повишаване на цените, което означава, че купувачите ще купуват по-малко неща. Опитът на Wayfair показва, че ситуацията е по-сложна. Да, потребителите ще променят поведението си, но не винаги по директен или предвидим начин. И тази несигурност усложнява реакцията на производителите и търговците на дребно.Компанията за играчки Hasbro видя как акциите ѝ потъват със 17%, след като обяви разочароващи финансови резултати, които са в резултат на затруднения заради въведените мита.Малко американки търговци на дребно и потребителски марки ще могат да избегнат въздействието на търговската политика на американския президент Доналд Тръмп. Най-доброто, което могат да направят, е да се ангажират да бъдат по-гъвкави и да следят за ефектите от митата.", "date": "2019.11.02", "title": "Какъв ефект върху потребителите имат митата на Тръмп?"}
{"url": "http://www.cross.bg/patriarh-maksim-lityrgiya-1617050.html", "text": "/КРОСС/ Негово Светейшество българският патриарх Неофит ще отслужи днес в Троянския манастир  „Успение Богородично“ заупокойна света литургия и панихида по повод 7 години от кончината на блаженопочиналия патриарх Максим.Патриарх Максим почина на 6 ноември 2012 г. на 98-годишна възраст. Негово светейшество беше погребан в църквата на Троянския манастир, зад чудотворната икона на Света Богородица Троеручица.Именно от Троянската света обител започва монашеският път на дядо Максим. Той  беше начело на Българската православна църква в продължение на 41 години.След заупокойната света литургия, която ще започне в 9 ч. негово светейшество патриарх Неофит, митрополити и други духовници ще отслужат и панихида в памет на блаженопочиналия патриарх Максим.", "date": "2019.11.02", "title": "Заупокойна литургия за 7 години от кончината на патриарх Максим"}
{"url": "http://www.cross.bg/tema-prof-godini-1617034.html", "text": "/КРОСС/ Мовембър - месецът на мъжкото здраве - проф. Йенс-Уве Щолценбург и д-р Георги Георгиев; 70 години катедра \"Сценична реч\" в НАТФИЗ - проф. Диляна Мичева и проф. Божидар Матанов; Транспорт и мобилност - говори министър Росен Желязков; \"Франкенщайн от Багдад\" - Мохамед Халаф и Елеонора Гаджева; 30 години след 10 ноември - д-р Константин Тренчев; Семейно утро: Стенли и Людмила Сланеви; \"Живите архиви\": БНТ на 60; Иван Динев - Устата в нова комедийна роля; Готова ли е България за балотажа? Отговорите на Централната Избирателна Комисия; Истерията „Черен петък\": как да пазаруваме безопасно?Силата да мечтаеш или как едно момиче на 16 обиколи света съвсем само;Българска анимация в надпреварата за Оскар! Какви са шансовете? „Доза щастие\" и силата да продължиш каузата на Весела Тотева. Говори дъщеря й Валя; Златните записи зад стените на „Балкантон\";Една легенда отваря врати в „Събуди се\". Новозенландец възпя България - какво го вдъхнови?; ", "date": "2019.11.02", "title": "Теми и гости в сутрешните блокове на телевизиите на 2 ноември"}
{"url": "http://www.cross.bg/oliviya-kolman-kralitza-1617057.html", "text": "/КРОСС/ Оливия Колман, която съвсем скоро ще гледаме в ролята на кралица Елизабет II в сериала „Короната“, получи почетна титла от Обединеното кралство.В тържествена церемония в Бъкингамския дворец Колман бе обявена за „Командор на Ордена на Британската империя“ (CBE). Орденът на Британската империя е рицарски орден, създаден от крал Джордж V през 1917 г. Днес суверен на ордена е кралица Елизабет II.Титлата бе връчена на Оливия от единствената дъщеря на кралицата – принцеса Ан.В скорошно интервю за Press Association Колман сподели, че се притеснява за това как ще изиграе Елизабет в сериала: „Доста е трудно да изиграеш британската кралица. Всички знаят как тя изглежда, как звучи гласът й, затова ще бъдат много взискателни към играта ми. За мен е важно изпълнението ми да бъде уважително и достойно“, споделя тя.Оливия спечели Оскар за ролята си във „Фаворитката“ и доказа невероятните си актьорски способности, затова сме сигурни, че образът на Елизабет II е в добри ръце.", "date": "2019.11.02", "title": "Оливия Колман получи почетна титла от Обединеното кралство (Снимки)"}
{"url": "http://www.cross.bg/chasa-povod-arhangelova-1617035.html", "text": "/КРОСС/ От 8.30 часа в спортна зала „София\" ще бъде открит турнир по тенис на корт в памет на генерал-майор Нейко Ненов. Той е част от събитията за отбелязване на празника на Сухопътните войски.От 9.00 часа в митрополитска катедрала \"Св. вмца Неделя\"ще бъде отслужена общата панихида по повод Архангелова задушница.От 10.00 часа на Женския пазар ще се проведат фермерски пазар и кулинарна демонстрация.От 11.00 часа президентът Румен Радев ще присъства на панихида пред Военния мавзолей-костница на Централните софийски гробища по повод Архангелова (мъжка) задушница.От 18.00 часа в Гьоте-институт България на ул. „Будапеща\" 1 ще започне изложение с български производители на компютърни и настолни игри. С него ще започнат проявите от програмата на Sofia Game Night 2019.От 19.00 часа във Военния клуб ще се проведе 14-тия ни благотворителен бал в подкрепа на деца и младежи в неравностойно положение и с тежки увреждания. Той се организира от фондация „Сийдър\" и събира около 220 гости, дипломати, представители на бизнеса, културните среди в страната и дългогодишни поддръжници на фондацията.От 10.00 до 18.00 часа в центъра на града срещу пощата ще се проведе благотворителен базар в помощ на бездомни животни.От 10.00 часа ще започне общоградското възпоменание по повод Архангелова задушница с изпълнение на траурна музика от Бургаския духов оркестър. В 10.30 часа ще бъде отслужена заупокойна молитва. Възпоменанието ще се проведе на площада пред Дома на покойника в Гробищния парк. От 11.00 часа ще бъдат поднесени цветя на гробните места на поетесата Петя Дубарова, филантропа и щедър дарител Александър Георгиев Коджакафалията и автора на Химна на Независимостта Георги Шагунов.От 11.00 часа в района на Старите гробища пред „Паметника на загиналите офицери, подофицери и войници във войните 1912-1918 г.\" ще бъде отслужена панихида и ще бъдат поднесени венци и цветя по повод Архангелова задушница.От 15.00 часа от Цирковата площадка ще потегли рокерска обиколка на града, с която ще бъде официално закрит Мотосезон 2019.От 10.30 часа в Троянската света обител ще се отслужи Заупокойна света Литургия и панихида по повод 7 г. от кончината на патриарх Максим.    ", "date": "2019.11.02", "title": "Предстоящи събития в страната на 2 ноември "}
{"url": "http://www.cross.bg/poshti-bulgarski-izdaniya-1617037.html", "text": "/КРОСС/ \"Нямаме амбиция да превръщаме \"Български пощи\" ЕАД в монополист на пазара на разпространение и продажба на печатни издания\", обяви министърът на транспорта, информационните технологии и съобщенията Росен Желязков по време на брифинг пред медии.„В предмета на дейност на Български пощи е записано и разпространението на печатни издания. Това дава възможност на Български пощи да се включи като търговско дружество на либералния пазар в дейността по разпространение на печатните издания от издателите до търговците на дребно, което ще доведе до диверсификацията на пазара без да се ограничава конкуренцията“, заяви Росен Желязков. По думите му реалистичният срок за стартиране на разпространението на печатни издания е втората половина на месец януари 2020 г., като до тогава ще се направят необходимите разчети и ще проведат преговори с издателите.„Всеки издател трябва да има възможността да прецени, кой дистрибутор отговаря най-добре на неговите виждания и икономически интерес. Важно е да се знае, че дейността на Български пощи, по отношение на извършването на услуги и дейности извън обхвата на универсалната пощенска услуга се извършват на пазарен принцип“, изтъкна Росен Желязков.Министърът отбеляза, че Български пощи разполагат с необходимата мрежа, както за дистрибуция, така и за продажба на дребно в цялата страна. Логистичната верига обхваща около 3 500 доставки ежедневно или 4 000 пакета, 24 часа в денонощието, 7 дни в седмицата. Обхватът на процеса включва 18 национални и 115 регионални маршрута, от които 110 са нощни. На месечна база целият транспорт обхваща 800 000 км., като печатните издания са около 900 тома, а обемът им е 2 400 куб. м. За реализирането на тази услуга се правят анализи на организацията и необходимия транспорт. Министърът допълни, че се работи и по внедряването на други услуги, които ще подпомогнат за развитието на Български пощи.", "date": "2019.11.02", "title": "Росен Желязков: Български пощи няма да монополизира пазара на разпространение и продажба на печатни издания"}
{"url": "http://www.cross.bg/yaremenko-sreshta-zhena-1617040.html", "text": "/КРОСС/ Скандал разтърси управляващите в Украйна. В центъра му се оказа председателят на Комисията по външна политика Богдан Яременко. По време на пленарно заседание журналисти заснемат кореспонденцията му с компаньонка.Политическата фигура си уреждала среща с жена на име Алина чрез телефона си.От чата става ясно, че тя предлага определени сексуални услуги срещу заплащане. Тарифата ѝ варирала от 100 до 150 долара в зависимост от времетраенето на срещата.Журналистите уверяват, че на 29 и 30 октомври Яременко е провел няколко кореспонденции с жени. Уточнява се, че такива е имало и през септември.Освен с Алина, политикът си е уредил среща и с жена на име Галина. Тя му дава подробна информация как да стигне до апартамента ѝ.В друга кореспонденция жена иска от Яременко 10 000 долара за закупуване на апартамент, на което депутатът отговоря, че сумата е значително по-висока от възможностите му.Част от разговорите са с 18-годишно момиче. Той е питал младото момиче „колко пари са ѝ необходими за месец\".Публикуването на снимките на личния разговор на Яременко предизвикаха остри реакции от опозицията в украинския парламент. Те настояха Яременко да подаде оставка от поста председател на парламентарната комисия по външна политика. 48-годишният политик обаче не е съгласен с подобно наказание.\n\t\t\t\t\t ", "date": "2019.11.02", "title": "Украински депутат си уреди среща с компаньонка по време на заседание (ВИДЕО)"}
{"url": "http://www.cross.bg/zadyshnitza-pochinalite-arhangelova-1617038.html", "text": "/КРОСС/ На 2 ноември отбелязваме Архангелова задушница, дни преди големия християнски празник Архангеловден. На задушница отдаваме почит на починалите ни близки и роднини, а на Архангелова задушница почитаме и ангелите. Задушница е израз на християнската вяра в безсмъртието на душата и възкресението на мъртвите.На този ден се ходи на църква и гробища, палят се свещички за починалите, раздават се хляб, червено вино и жито.Когато раздавате от храната казвате „Вземете за Бог да прости“ и изброявате име или имена. Когато вземате подавка, отговаряте само с „Бог да прости!“.Върху гроба на починалите палим свещ, която е символ на нашата вяра, а пламъкът напомня за безсмъртието на душите. Тамянът пък символизира чистата молитва, цветята – добродетелите на починалия.На Архангелова задушница, така както при другите задушници, се правят общи трапези.Наричана още Голяма задушница, тя е последната за годината, затова на общата трапеза на гробищния парк по обичай се поставят седем различни ястия (между които любими на починалия), за да „чуят“ благослова на мъртвите в настъпващите коледни пости.Първата хапка се слага на земята, а първата глътка вино се излива, не се пие и споменаваме починалите с думите „Бог да прости“.Старите хора казват, че видиш ли мушица или пеперудка да жужи около тебе на този ден, значи душата на покойника е дошла.Във всеки православен храм се отслужва панихида за всички починали, както и на загиналите български войни.На този ден не се работи, не се пере, не се върши никаква домакинска работа.", "date": "2019.11.02", "title": "Днес е Архангелова задушница"}
{"url": "http://www.cross.bg/rodeni-na-noemvri-1617036.html", "text": "/КРОСС/ , бизнесмен, съсобственик на \"Приста ойл\";, журналистка;, художник;, актриса;, изпълнителен директор на \"Албена\" АД; ", "date": "2019.11.02", "title": "Родени на 2 ноември"}
{"url": "http://www.cross.bg/gdbop-byditelite-pravi-1617017.html", "text": "/КРОСС/   Националното дружество „Традиция\", известно с възстановките, които прави на исторически събития, организира митинг-шествие в центъра на София в Деня на будителите.От дружеството протестират срещу акция на МВР и ГДБОП, при която се конфискува старо оръжие, съобщи Нова телевизия.Протестиращите се събраха около 11.00 часа пред НДК  и тръгнаха на шествие по бул. „Витоша\", след което стигнаха до Съдебната палата и до Министерски съвет.На 8 октомври служители на ГДБОП и служба КОС /Контрол на общественоопасните средства/ са иззели около 120 оръжия, с които дружеството прави своите възстановки. Според тях това е незаконно, защото оръжията им са от 19 век и не подлежат на контрол от МВР.„Днес в този празник да почетем будителите и дружество „Традиция\" да събуди хората, любовта към историята и да запазим българските традиции\", коментира Николай Казаков.Неделчо Неделчев определи случилото се като фрапиращо беззаконие.  Според тях те не могат да наранят никого. Те не са допускали инциденти по време на възстановките им. ", "date": "2019.11.02", "title": "Участници във възстановки протестират срещу отнемането на оръжията им"}
{"url": "http://www.cross.bg/makron-prezident-frantziya-1617074.html", "text": "/КРОСС/ Френският президент Еманюел Макрон, че той като президент предпочита „легалните мигранти от Гвинея или Кот д’Ивоар … вместо нелегалните украински или български банди“. Думите му бяха казани в интервю за Valeurs Actuelles, говорейки за нелегалната миграция.Вицепремиерът и министър на външните работи Екатерина Захариева е наредила на  съобщи bTV. заяви военния министър Красимир Каракачанов.„В навечерието на 100 години от подписването на Ньойския договор в Париж подобно поведение показва, че историческите грешки не са научени от т.нар. политически елит на Европа. Това, че Макрон предпочита мигранти от Кот д’Ивоар си е негово право и мен не ме интересува. Не мога обаче да подмина с лека ръка квалификацията на българите като „банди“. Това е недопустимо и обидно.Нека не забравяме, че точно преди 100 години, именно във френската столица, под натиска от Съглашението е подписан един от най-мракобесните договори, които пренареждат насилствено картата на Балканите и оставят тежка кървава следа в последващата история на балканските народи.Подобно поведение през 21-ви век, независимо от вложения в него смисъл, е дипломатически недопустимо. ЕС в своята същност е общност, която трябва да работи за еднакво спазване на човешките, икономическите и политически права на гражданите на държавите членки. Свободното придвижване на хора, стоки и услуги, залегнало в неговата философия, е един от водещите принципи“, заяви още Каракачанов. съобщи след срещата говорителката на министерството Екатерина Зеленко.Пред „Вальор актюел“ Макрон казва, че „предпочита да има законна, регистрирана, основана на квоти имиграция за определен брой години, отколкото потайната, нерегистрираната работа. „Предпочитам хора, идващи от Гвинея или от Кот Д’Ивоар, които са тук и вършат работа, отколкото българи или украинци с техните нелегални канали“, добавя той.Интервюто на френския президент предизвика остра реакция сред цялата журналистическа гилдия във Франция.Авторитетният седмичник „Обсерватьор“ подчерта, че „за първи път президент на Франция дава интервю за крайно дясна медия“. Сп. „Мариан“ се възмущава от нескопосаните обяснения на администрацията на Макрон за скандалното интервю. „С това си интервю Макрон зави рязко към крайната десница“, пише в. „Либерасион“. Остри коментари има и във вестниците „Паризиен“ и „Фигаро“.Интервюто на Макрон се интерпретира като намигане към дясното и търсене на по-добро позициониране срещу Марин льо Пен за президентските избори през 2022 г., посочва агенция ДПА.", "date": "2019.11.02", "title": "Връчваме протестна нота на Франция заради скандално изказване на президента Макрон"}
{"url": "http://www.cross.bg/predimno-slab-gradysa-1617041.html", "text": "/КРОСС/ Ще е предимно слънчево с разкъсана висока облачност. Вятърът ще се ориентира от юг-югоизток и ще е слаб до умерен. Ще се затопли. Максималните температури ще са между 11 и 16 градуса.По Черноморието ще е предимно слънчево. Ще духа слаб до умерен югоизточен вятър.Максималните температури на въздуха ще бъдат 14-16 градуса. Температурата на морската вода ще бъде 18-19 градуса. Вълнението на морето ще бъде 2-3 бала.Над планините преди обяд все още ще се задържи предимно облачно, по билата и мъгливо. На отделни места все още ще превалява слаб дъжд, над 1300 м – сняг.След обяд облачността ще се разкъсва и намалява до предимно слънчево.", "date": "2019.11.02", "title": "Слънчева събота"}
{"url": "http://www.cross.bg/internet-ryskite-rysiya-1617042.html", "text": "/КРОСС/ В Русия влиза в сила законът за „суверенен интернет“, изолиран от големите световни сървъри.Той предизвика опасения у правозащитниците, според които може да доведе до прекомерен контрол върху мрежата от страна на властите, предаде Франс прес.Законът предвижда създаването на инфраструктура, която да осигури работата на руските интернет ресурси, в случай че руските оператори изгубят възможността да се свързват с интернет сървърите в чужбина.Законът е критикуван като опит за контрол на интернет съдържанието и дори за постепенно изолиране на руския сектор от световната мрежа – едно от последните свободни пространства за опозицията и критиците на властта в Русия.„Сега правителството може пряко да цензурира съдържанието или дори да превърне руския интернет в затворена система, без да осведоми хората какво прави и защо го прави“, заяви в комюнике „Хюман райтс уоч“.Според правозащитната организация законът, предизвикал протестни демонстрации през март, „поставя в опасност правото на свобода на словото и правото на онлайн информация на хората в Русия“ и отваря път към „масово следене“.Кремъл обаче заявява, че няма намерение да изгради в Русия местно подобие на китайската „Велика информационна стена“ и че желанието му, напротив, е да брани руския интернет.Законът бе критикуван и с оглед очакваните големи разходи, които ще наложи на руските интернет оператори, а някои може и да фалират.През последните години руските власти постоянно затягат контрола върху националния сектор от интернет, като блокират съдържание и цели сайтове, свързани с опозицията, както и ресурси, отказали да им сътрудничат – например видеоплатформата Дейлимоушън, социалната мрежа Линктин и комуникационното приложение Телеграм, напомня АФП.", "date": "2019.11.02", "title": "Русия затяга контрола върху интернет"}
{"url": "http://www.cross.bg/voiina-frantziya-stranata-1617032.html", "text": "/КРОСС/  - Доний става папа. - Във Франция е национализирана голяма част от недвижимата собственост на католическата църква. - Френската революция: Начало на управлението на Директорията във Франция. - Балканската война: Победа на българските войски в Люлебургазко-Бунархисарската операция. - Първата световна война: Франция, Великобритания и Русия обявяват война на Турция. - Великобритания обвява Декларация Балфур, с която подкрепя идеята за еврейско установяване в територията на Палестина. - В Питсбърг (САЩ) започва да функционира първата в света обществена радиостанция. - Хайле Селасие е коронован за император на Етиопия. - Американският индустриалец и авиатор Хауърд Хюз извършва в Лонг Бийч, Калифорния, кратък (1,6 км) тестов полет на транспортния хидроплан Hughes H-4 Hercules, който е с най-големия дотогава размах на крилата (97,51 м). - Индонезия получава национална независимост. - Пакистан е провъзгласен за ислямска република. - Списанието Билборд публикува за първи път класацията Топ 100. - Правителството на Унгария заявява, че страната излиза от Варшавския договор и се обръща към ООН и западните държави за помощ при влизане на войски на СССР на територията на държавата. - Президентът на Южен Виетнам, Нго Дин Дием, е убит след проведения военен преврат в страната. - 31-годишният американски квакер Норман Морисън се самозапалва пред Пентагона в знак на протест срещу участието на САЩ във Виетнамската война. - Албанския лидер Енвер Ходжа заявява, че страната преустановява близки контакти със СССР и влиза в съюзнически отношения с Китай. - В Интернет се появява първият компютърен червей, създаден от Робърт Тапан Морис. - На Международната космическа станция пристига първият екипаж. - Състои се премиерата на анимационния филм Таласъми ООД. - Джордж Уокър Буш е избран в САЩ за втори президентски мандат. ", "date": "2019.11.02", "title": "2 ноември в историята"}
{"url": "http://www.cross.bg/vsichki-eseks-vyarvame-1617056.html", "text": "/КРОСС/ Британската полиция съобщи днес, че вече смята, че всички 39 жертви на \"камиона-ковчег\", открит в Есекс миналата седмица, са виетнамци, предаде Ройтерс.\"Към този момент ние вярваме, че всички жертви са с виетнамска националност и сме в контакт с виетнамското правителство\", заяви заместник-началникът на полицията на Есекс Тим Смит в Туитър\"Ние сме в пряк контакт и с редица семейства във Виетнам и във Великобритания и вярваме, че сме установили семействата на някои от жертвите\", допълни той.", "date": "2019.11.02", "title": "Телата, открити в камиона ковчег, са на виетнамци"}
{"url": "http://www.cross.bg/koiito-nikoga-ne-e-bil-dete-1617027.html", "text": "/КРОСС/ \"Който никога не е бил дете, никога няма да бъде и възрастен.\"Чарли Чаплин", "date": "2019.11.02", "title": "Който никога не е бил дете"}
{"url": "http://www.cross.bg/api-shofiraiite-vnimatelno-1617058.html", "text": "/КРОСС/ В петък заваля сняг на връх Шипка и на прохода „Петрохан”. В сила е забраната за движението на тежки камиони над 12 тона, както и съветите да шофираме внимателно, съборазено с пътните условия.  ", "date": "2019.11.02", "title": "АПИ: Шофирайте внимателно!"}
{"url": "http://www.cross.bg/vtori-izbori-mesta-1617039.html", "text": "/КРОСС/ Ден за размисъл в населените места, където утре ще има втори тур на местните избори.В 196 общини ще се произвежда втори тур в поне едно населено място:в 105 общини ще има вот за кмет на община;в 18 града, които са областни центрове, ще има балотаж;в 441 кметства ще има избори за кмет на кметство, и в 31 района ще има втори тур за кмет на райони.В три кметства на балотаж ще се явят трима кандидати, тъй като вторият и третият са получили равен брой действителни гласове на първи тур. Това са кметствата Климентово, Радиново и Александрово. Ако двама кандидати получат равен брой действителни гласове и на балотажа, тогава се насрочват нови избори.На втория кръг от изборите в бюлетината отново ще има квадратче „не подкрепям никого“, което се счита за действителен глас за избирателите. То обаче няма да повлияе на резултата на всеки от кандидатите, тъй като там определящи са само действителните гласове за него.От Дирекция „Български документи за самоличност“ напомнят, че е създадена организация с цел всеки гражданин да може да упражни правото си на глас.Така всеки гражданин, който желае да упражни правото си на глас ще може да получи издадената си лична карта, ако е подал заявление преди изборния ден, или в случай на изгубена такава, да подаде заявление и да получи удостоверение, което важи единствено и само за гласуването. Издадените удостоверения за гласуване за 27 октомври не важат за втория тур.В столицата в неделя ще бъдат разкрити 1609 секции, от които 13 подвижни, всички те са разположени на 283 изборни места.На територията на София ще има една общинска избирателна комисия, която в изборния ден ще работи в зала „Арена-Армеец“.Освен това , в обслужваната от СДВР територия е разположена и ЦИК, която е на пл. „Александър Първи“.Направени са разчети на нужните сили и средства, като цяло в София няма да има промяна в броя на секциите и в тази връзка е предвиден същият брой сили и средства, както на първия тур – общо 1659 ще са ангажирани в охраната на местата за гласуване и за ОИК.Преди втория тур на изборите са извършени проверки на над 6500 избирателни секции за това дали са в пълна пожаробезопасност, като не са установени нарушения в нито една от тях.Всички членове на секционните избирателни комисии са обучени как да реагират при възникване на пожари.", "date": "2019.11.02", "title": "Ден за размисъл в населените места с втори тур на местния вот"}
