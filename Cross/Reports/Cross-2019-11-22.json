{"url": "http://www.cross.bg/titla-svetovnata-boksova-1618584.html", "text": "/КРОСС/ „Такъв мач ще има, и то до няколко месеца. Няма никакви вратички, мач за световната титла ще има, аз ще участва в него. На някои хора, колкото и да не им се вярвам, моментът дойде\", заяви българският боксьор Кубрат Пулев, който наскоро победи американец Райдъл Букър и защити позицията си на официален претендент за световната титла в тежка категория на Международната боксова федерация (IBF).Кобрата е уверен, че този път няма как носителят на пояса да намери вратичка и да се измъкне от мач с него, независимо дали това ще бъде настоящият шампион Анди Руис или бившият Антъни Джошуа, съобщава БГНЕС. Мексиканецът и британецът се изправят един срещу друг на 7 декември в Саудитска Арабия, а Пулев ще срещне победителя в първата половина на следващата година. „Смятам, че вече съм много по-здрав и опитен от последния бой за световната титла. Надявам се не само да представя себе си добре и да взема титлата, но да представя и България пред света и да се чуе малко повече за нашата родина\", коментира Кобрата.Той коментира какво му е попречило да спечели първия си мач за световната титла срещу Владимир Кличко преди четири години. „Подготовката за мача с Кличко беше перфектна, играех с по трима-четирима спаринг партньори и ги биех всички като тупани. Аз се чувствах перфектно, просто сбъркахме стратегията. На тогавашния ми треньор Ото Рамин това не му беше силната страна, не можахме да стиковаме стратегията и аз горе-долу излязох без стратегия, играх на едно мъжко сърце и на сериозната подготовка. Но с грешна стратегия нещата са обречени\", сподели Пулев.Българският боксьор изрази надежда да може след време да направи защита на световната титла пред българска публика на новия стадион, който ЦСКА планира да построи. \"Доколкото знам ЦСКА гласят да правят нов стадион, изцяло чисто нов, който ще бъде значително по-малък, около 20 000, така че това съоръжение, ако стане факт в близката една година, и там вече би могло да се организира един мач и би било уникално да се играе на чисто нов и на открито. Наистина ще стане едно голямо шоу, защо не сега да си пожелаем или помечтаем, като стана световен шампион да направя една от защитите на титлите на новия бъдещ стадион на ЦСКА\".По-малкият брат на Кубрат - Тервел, се изправя срещу американеца Дешон Уебстър за интернационалната титла на Световната боксова асоциация (WBA). Двубоят ще се проведе в Пловдив на 14 декември и ще бъде с продължителност 12 рунда. „Моят противник знам, че има една или две загуби без нокаут. Играе цели мачове, младо момче, 92-ри набор, което означава, че имаме нелека задача. Играем срещу силен боксьор от боксова нация, от Америка. Ние ще заложим на една тактика, той ще заложи на друга, по време на боя тези тактики варират, има надхитряне на ъглите. Надяваме се да си свършим работата в тренировките, в спарингите, така че да сме подготвени за 12 рунда, за да ги изиграем на макс. От записите, които гледахме, той прави изненадващи контраатаки, така че трябва да сме нащрек във всички 12 рунда. Във всеки мач съперниците ми са по-трудни и мисля, че този ще бъде най-трудният\", сподели Тервел. ", "date": "2019.11.22", "title": "Кобрата: До няколко месеца ще се бия за световната титла"}
{"url": "http://www.cross.bg/orban-fides-yngariya-1618603.html", "text": "/КРОСС/ Унгарската управляваща партия ФИДЕС може да напусне Европейската народна партия, след като получи смесени сигнали за намеренията на ЕНП, заяви днес премиерът на Унгария Виктор Орбан, цитиран от Ройтерс.ЕНП замрази през март членството на ФИДЕС заради опасения от популистките антимиграционни кампании на Орбан и влошаващата се ситуация с върховенството на закона, свободата на пресата и правата на малцинствата при неговото управление.ФИДЕС не бе поканена на конгреса на ЕНП в Загреб тази седмица.Дясноцентристкият паневропейски алианс обяви, че ще изпрати „мъдреци\" да проучат условията в Унгария и да решат дали да оставят ФИДЕС в редиците си - процес, за който новият председател на ЕНП Доналд Туск заяви, че очаква да приключи в края на януари.Орбан реагира днес гневно на създалата се ситуация: „Нашето членство е замразено. Чакаме ЕНП да изясни плановете си и гледните си точки и след това ще вземем решение\".„Въпросът е дали новият председател на ЕНП може да спре движението си в ляво. Ако може, значи имаме общо бъдеще. Ако не, ще трябва да изградим друга политическа общност\", подчерта Орбан.В речта си в Загреб Туск не спомена поименно Орбан, но обяви, че основната консервативна партийна група няма да възприема крайнодесния популизъм. ", "date": "2019.11.22", "title": "Виктор Орбан заплаши партията му да напусне ЕНП "}
{"url": "http://www.cross.bg/obekt-arheologicheski-arheologichesko-1618602.html", "text": "/КРОСС/ В Агенция „Пътна инфраструктура\" беше отворена постъпилата оферта в тръжната процедура за избор на изпълнител за извършване на спасително археологическо проучване на новооткрит археологически обект при 18-ти км по трасето на път І-8 Калотина - СОП. Стойността на обществената поръчка е 86 000 лв. без ДДС.Постъпилата оферта е на Националния археологически институт с музей при Българската академия на науките.Новооткритият обект е от късната античност като по време на извършеното археологическо наблюдение са открити горели кости, фрагменти от глинени съдове и стъкло, както и фрагмент от накит.Археологическият обект е по трасето на участъка Драгоман - Сливница, чието строителство започна през май т. г. В отсечката между км 15+500 и км 32+447 ще бъде изградено второ платно, а старото ще бъде реконструирано и пътят ще стане с магистрален габарит. Участъкът е част от автомагистрала „Европа\", която ще свързва София с ГКПП „Калотина\". Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. ", "date": "2019.11.22", "title": "86 хил. лв. за проучване на археологически обект по пътя Калотина - СОП"}
{"url": "http://www.cross.bg/varna-tetz-signala-1618604.html", "text": "/КРОСС/ Инж. Лукаш Вагенкнехт, член на Сената на чешкия парламент, подаде сигнал до Софийската градска прокуратура, свързан с неблагоприятна сделка на чешката държавна компания ЧЕЗ в България, съобщиха от Антикорупционния фонд. Става дума за продажбата на ТЕЦ \"Варна\". Сигналът касае съмнения за общи стопански престъпления (съзнателно сключване на неизгодна сделка и безстопанственост), престъпления по служба (нарушаване на служебни задължения и използване на служебно положение), както и съмнения за избягване на данъци в големи размери.Съмненията относно извършените сделки по продажбата на „ТЕЦ Варна\" ЕАД в края на 2017 г. на фирма „Сигда\" ООД, която е без никакъв опит в енергетиката, вече са били изложени и пред Прокуратурата на Чешката република. Месеци след продажбата, свързаната с бившия транспортен министър и дългогодишен шеф на Пристанище Варна Данаил Папазов фирма, е придобита от почетния председател на ДПС Ахмед Доган. Разглеждането на фактите по сделката от прокуратурата „е в интерес на утвърждаване върховенството на правото и общите Европейски ценности и е в интерес, както на чешките, така и на българските граждани и данъкоплатци,\" казва инж. Вагенкнехт в сигнала си.Фондация „Антикорупционен фонд\" (АКФ) е адресат за кореспонденция в Република България, посочен в сигнала на сенатора. „Още през юни тази година АКФ алармира редица институции за множество тревожни обстоятелства по казуса „ТЕЦ Варна\",\" каза Бойко Станкушев, директор на АКФ. „Действията ни засега са безрезултатни в опита да мотивираме институциите да защитават публичния интерес. Сигналът на чешкия сенатор, обаче, ясно показва, че въпросите относно придобиването на „ТЕЦ Варна\" и редицата любопитни решения и действия на държавни органи след това продължават да са актуални и да очакват своите отговори\", посочи той. На 19 юни 2019 г. АКФ сигнализира Държавната агенция „Национална сигурност\", Министерството на енергетиката и Комисията за енергийно и водно регулиране (КЕВР) заради решение на държавно дружество да заплати милиони левове за студен резерв на „ТЕЦ Варна\" ЕАД, чиято техническа изправност е под въпрос, с което се предпоставя и евентуална заплаха за енергийната сигурност, като част от националната сигурност на България.Сигнализирана е и Национална агенция за приходите (НАП) във връзка със съмнения за избягване на данъци при придобиването на ТЕЦ-а от „Сигда\", и по-късно при придобиването на „Сигда\" от почетния председател на ДПС Ахмед Доган. На 1 юли 2019 г. НАП уведомява АКФ за започването на проверка по сигнала с обещанието фондът да бъде осведомен за резултатите, щом тя приключи. В отговор от 24 октомври 2019 г. от ДАНС заявяват, че не са открили данни за наличие на заплахи или посегателства срещу националната сигурност на България. Най-детайлни в отговора си (от 15 август 2019 г.) са КЕВР, които уведомяват АКФ за изискана информация от „ЕСО\" ЕАД (който провежда търговете за студен резерв и определя победителите в тях) и „ТЕЦ Варна\".Електроенергийният оператор е потвърдил информацията, съдържаща се и в сигнала на АКФ, че не извършва проверки на място на експлоатационната годност на съоръженията, а единствено следи параметрите на работа дистанционно и при незадоволителни показатели налага санкции. Такива санкции вече са били налагани на „ТЕЦ Варна\" през 2018 г. От „ТЕЦ Варна\" също потвърждават изложената в сигнала на АКФ информация за обявени обществени поръчки за ремонт на блок 6, нужни заради наличието на пробиви и недопустимо изтъняване на тръби. Впоследствие, обаче, поръчките били спрени, тъй като трите блока (4, 5 и 6) щели да се използват в следващия регулаторен период, но се оказало, че преди 20 юни 2020 г. нямало да бъде осигурено необходимото количество природен газ за работата им. Освен това, дейностите по прекратените обществени поръчки щели да бъдат включени в програма за екологизация през 2020 г. и 2021 г. Междувременно от дружеството твърдят, че са отстранили критичните точки на блок 6 с налични материали и собствени сили. Предвид получената от ТЕЦ-а информация, КЕВР заключава, че в момента дружеството разполага с три ремонтирани блока - 4, 5 и 6 - като количествата, с които дружеството ще кандидатства в предстоящите търгове могат да се осигурят и от два блока.За КЕВР това означава, че дружеството е подсигурило безпроблемно изпълнение на договорите за студен резерв. В заключение КЕВР решава, че няма условия за започване на процедура по отнемане или прекратяване на лицензията на ТЕЦ-а. Министърът на енергетиката, който по закон осъществява контрола за техническото състояние и експлоатацията на енергийните обекти, и до момента мълчи. От Антикорупционния фонд поставят въпросите: 1. Щом блокове 4, 5 и 6 са щели да се ползват в следващ регулаторен период, то кои блокове ползва ТЕЦ \"Варна\" в настоящия период, при положение, че другите му три блока са изведени от експлоатация? 2. Кои са трите ремонтирани блокове, с които ТЕЦ разполага към момента, при положение, че блокове 4, 5 и 6 ще се ремонтират през 2020 и 2021 г., а блокове 1, 2 и 3 не са в експлоатация? 3. На какви обективни факти се базира становището на КЕВР, че дружеството е подсигурило безпроблемно изпълнение на договорите за студен резерв? 4. Възможно ли е ТЕЦ \"Варна\" да отговаря за осигуряване на студен резерв и от там за енергийната сигурност на страната посредством блок, който, по данни на ръководството на ТЕЦ-а, е неуправляем и чието техническо състояние се поддържа с „налични материали\" и „собствени сили\"? „Продължаваме да призоваваме държавните институции за отговорни действия във връзка както със сигнала на АКФ, така и с този на чешкия сенатор,\" подчерта в заключение Бойко Станкушев. ", "date": "2019.11.22", "title": "Чешки сенатор сезира прокуратурата за сделката с ТЕЦ \"Варна\", владение на Ахмед Доган "}
{"url": "http://www.cross.bg/grip-kantardzhiev-dymite-1618589.html", "text": "/КРОСС/ В Националната референтна лаборатория все още не е доказана циркулация на грипни вируси в България. Това каза в националния пресклуб на БТА проф. Тодор Кантарджиев, директор на Националния център по заразни и паразитни болести. По думите му през последните три дни са били изследвани 17 проби на деца в много тежко състояние, като са направени изследвания за 14 вируса. Доказани са пет положителни проби - три от децата имат риновирус, а две - парагрипен вирус от първа група, посочи още проф. Кантарджиев.Вирусните инфекции на дихателната система могат много тежко да засегнат белия дроб, допълни още той. По думите му на 10 хил. болни от грип, един може да развие мозъчно възпаление. Сред 3 хиляди болни от грип, при 1 може да се прояви мълниеносно протичане на инфекцията, което за часове да доведе до дихателна недостатъчност, допълни още проф. Кантарджиев.Противогрипните ваксини в аптечната мрежа са изчерпани, но личните лекари ще ваксинират хората над 65-годишна възраст в рамките на национална програма. За тях ваксините са безплатни, припомни главният държавен здравен инспектор Ангел Кунчев. По думите му се очаква да бъдат ваксинирани над 120 хиляди души. Все още не са доставени ваксини при личните лекари в Южна България, но в началото на следващата седмица ще бъдат осигурени, увери Кунчев.Всяка година от грип се разболяват 1 милиард души, каза Скендер Сила, ръководител на българския офис на Световната здравна организация (СЗО). По данни на СЗО ежегодно 650 хиляди умират от дихателни заболявания, свързани с грип. Противогрипна ваксина се препоръчва за възрастни хора над 65 год., за бременни, за пациенти с хронични заболявания и за малки деца над 6-месечна възраст. ", "date": "2019.11.22", "title": "Кантарджиев: Грипът все още не е ударил България "}
{"url": "http://www.cross.bg/gabriel-dnes-komisii-1618586.html", "text": "/КРОСС/ Изпитните комисии, които изслушаха еврокомисаря Мария Габриел на 30 септември, оценяват изцяло положително нейното представяне. Това се посочва в писмо на двете парламентарни комисии с оценка от изслушването. Съдържанието на писмото бе оповестено от ЕП.Двете изпитни комисии отбелязват, че Габриел познава областите, за които се предвижда да отговаря като еврокомисар по младежта и иновациите, предаде БТА. Комисиите допълват, че получените отговори са били изчерпателни и задълбочени. В документа се посочва, че според двете парламентарни комисии наименованието на новите задачи на Габриел трябва да отразява по-ясно и недвусмислено основните насоки - изследвания, образование и култура.Говорител на новоизбрания председател на Европейската комисия Урсула фон дер Лайен днес съобщи, че знае за настояването на италианското правителство названието на отговорностите на Габриел да бъде допълнено с думата „култура\". Подобно искане бе отправено на вчерашното заседание на Съвета на ЕС. Говорителят уточни, че след като в последните часове ЕП представи писмата с оценките на всички кандидати за еврокомисари, сега екипът на Фон дер Лайен обмисля поисканите от евродепутатите промени.Говорителят потвърди, че днес следобед се очаква посланиците на страните от ЕС да дадат предварителна оценка на списъка с кандидатите за еврокомисари. В понеделник следващата седмица се предвижда Съветът на ЕС да утвърди списъка с окончателния състав на новата ЕК. След това в сряда новата комисия се предвижда да бъде гласувана от евродепутатите в Страсбург.В полунощ днес изтича срокът по искането Великобритания да представи свой кандидат за еврокомисар. ЕК засега не бърза да посочи какво наказание би поискала от Съда на ЕС за Лондон заради неспазването на изискването да посочи свой представител в комисията. ЕК днес отново изрази убеденост, че екипът на Фон дер Лайен ще може да встъпи в длъжност от 2 декември, макар и с един комисар по-малко от необходимото. ", "date": "2019.11.22", "title": "ЕП оцени положително изслушването на еврокомисаря Мария Габриел"}
{"url": "http://www.cross.bg/plovdiv-kyltyrata-stolitza-1618591.html", "text": "/КРОСС/ В края на най-специалната година за Пловдив в града пристигат международни културни експерти от 10 страни в Европа, за да обсъждат критериите за успех и оценка на инициативата \"Европейска столица на културата\" в международен план. Тема на срещата, организирана съвместно от Фондация \"Пловдив 2019\" и Гьоте институт - България, е \"Поглед назад с мисъл напред\".За събитието на 22 и 23 ноември в Пловдив пристигат Иржи Сучанек, член на международното жури за селекция на градовете и бивш изпълнителен директор на Пилзен 2015; Снежана Костадинова - ръководител на екипа за наблюдение и оценка на дейностите по реализиране на проекта Пловдив - Европейска столица на културата 2019; Нийл Питърсън от екипа на Ливърпул 2008, както и представители на Пафос 2017, Матера 2019, Елевсина 2021, Голуей 2020, членове на културната мрежа EUNIC (Британски съвет, Полски институт, Румънски институт, Гьоте-институт).В конферентната зала на новото пространство Изложбена зала \"2019\" ще се проведат серия от публични срещи и презентации, на които ще бъде изложена експертната позиция върху мащабния европейски проект. Основни теми са критериите за оценка на успеха, предизвикателствата към столиците на културата в Югоизточна Европа, международните взаимодействия и проекти, включването на гражданите и комуникацията на проекта.Международната среща е само първа стъпка в дебата за постигнатите резултати и наследството на инициативата \"Европейска столица на културата\" - тема, която ще бъде актуална не само днес, но и тепърва ще придобива все по-голямо значение в следващите години.Форумът има и затворена работна част, резултатите от която ще бъдат представени отново пред публика.Представители на културния сектор и медиите са поканени да присъстват и да зададат своите въпроси, както и да участват в дискусия. ", "date": "2019.11.22", "title": "Топ културни експерти от международното жури пристигат в Пловдив"}
{"url": "http://www.cross.bg/surbiya-sutrydnichestvoto-rysiya-1618590.html", "text": "/КРОСС/ Сръбският вицепремиер и министър на вътрешните работи Небойша Стефанович, който е председател на Съвета за сигурност на страната, обсъди в Москва със секретаря на Съвета за сигурност на Русия Николай Патрушев сътрудничеството в борбата с престъпността и корупцията, съобщи ТАСС.Стефанович и Патрушев са се договорили за подписването на две споразумения, които ще додеват до допълнителен напредък на сътрудничеството на Сърбия и Русия в областта на сигурността. Едно от тях се отнася за сътрудничеството в борбата с организираната престъпност, а другото - в борбата с тероризма.В съобщение на сръбското вътрешно министерство не се споменава последният шпионски скандал в Сърбия, но се подчертава, че Република Сърбия ще продължи решителната борба за запазване на своята териториална цялост и суверенитет.В същото време Небойша Стефанович благодари на руската страна за подкрепата по въпроса за Косово, в това число за възпрепятстването на влизането на Косово в Интерпол.От своя страна Николай Патрушев изрази подкрепа за сътрудничеството на двете страни в областта на сигурността, а също по други въпроси, представляващи за Сърбия национален интерес. По неговите думи голям принос за това имат срещите на лидерите на Русия и Сърбия, които дават импулс и динамика за развитието на отношенията. ", "date": "2019.11.22", "title": "Русия и Сърбия се обединяват срещу тероризма"}
{"url": "http://www.cross.bg/selo-yuzdp-posochvat-1618595.html", "text": "/КРОСС/ Нови огнища на Африканска чума по свинете (АЧС) са установени в две териториални поделения на Югозападното държавно предприятие (ЮЗДП), съобщиха от там, предава БТА.Едното от тях е в Кюстендилска област, където това е първи регистриран случай на заболяването при диви свине, посочват от ЮЗДП. От остреляните през последните два ловни дни 13 диви свине в района на \"Държавно горско стопанство (ДГС) Невестино\", две са дали положителен резултат за наличие на вируса на АЧС.Едната дива свиня е отстреляна в землището на село Четирци, а другата - край село Страдалово, на границата с Република Северна Македония. При изследване на проба от отстреляно диво прасе над село Железница, в района на \"ДГС - Симитли\", е потвърдено наличие на вируса на АЧС.Прасето не е имало видими признаци на заболяването, посочват от ЮЗДП и допълват, че животното е загробено съгласно изискванията. Предстои издаване на заповед за инфектирана зона от директора на Българската агенция по безопасност на храните и заповед за ограничаване на дейностите в горските територии, попадащи в тази зона, се посочват в съобщението.От ЮЗДП призовават жителите на съответните населени места и ловците да спазват стриктно мерките за биосигурност в превенцията и борбата с опасната зараза. ", "date": "2019.11.22", "title": "Нови огнища на Африканска чума по свинете в Югозапада "}
{"url": "http://www.cross.bg/tzyala-bulgariya-simeonov-1618596.html", "text": "/КРОСС/ Ние сме готови да вдигнем цяла България на крак. Това каза Вера Иванова на протест пред парламента „Оставка на всички!\", организиран от „Системата ни убива\" срещу избора на Валери Симеонов за зам.-председател на Народното събрание, предаде репортер на БГНЕС.„Това е начало на серия протести! Ние майките на деца с увреждания от „Системата ни убива\" нямаме политически пристрастия, но и не търпим и позор поради фашизоидните прояви на Симеонов. Миналата година го доказахме и показахме как се протестира. Протестът ще продължи и в понеделник 25 ноември от 18 часа с автошествие, блокиране и гражданско неподчинение. Отново ще опитаме да събудим гражданската съвест. Този път за оставка на всички!\", гласеше информацията за протеста в социалните мрежи.„Заради назначаването на Валери Симеонов за зам.-председател на НС, за издигането му в пост още по-висок от това, което беше като вицепремиер в деня, в който ние го свалихме и гласуваха неговата оставка миналата година по това време. Заради гаврата, заради подигравката с нас, подигравката с целия български народ, затова сме тук и искаме оставката на всеки един депутат гласувал поименно, натиснал бутона „за\". Ако не си подадат тези 106 депутати оставката, ние ще продължим докато не се разтури цялото НС\", каза Иванова.Тя добави, че вече майки от цяла България, майки на деца с увреждания звънят и са готови да вдигнат цяла България на крак. ", "date": "2019.11.22", "title": "Системата ни убива: Готови сме да вдигнем цяла България на крак"}
{"url": "http://www.cross.bg/maiichin-zhenata-matkata-1618597.html", "text": "/КРОСС/ Ръководството на СБАЛАГ \"Майчин дом\" и акушерки от Клиниката по анестезиология и интензивно лечение изненадаха пациентка, която днес навършва 29 години. Пациентката е проследявана в болницата месеци наред, като предвид неблагоприятното предразположение на близнаците в матката, се налага цезарово сечение. И двете бебета са момчета, доносени и в отлично здраве, като всяко от тях тежи над 3 кг.Заради големината на близнаците няколко часа след цезаровото сечение матката на жената изпада в атония (увеличената слабост на мускулната сила на матката, която в повечето случаи е причина за животозастрашаващо екстремно кървене). Благодарение на екипа от професионалисти жената е вкарана отново в операционната, като е направена повторна животоспасяваща операция - лапаротомия. След всички реанимационни грижи жената към днешна дата е в много добро състояние, изкарана е от апаратна вентилация и е със самостоятелно дишане.Щастливата млада майка днес празнува рождения си ден, като за първи път прегърна двете си деца. За да остане този ден най-радостният в живота ѝ, акушерките от Клиниката по анестезиология и интензивно лечение и ръководството на лечебното заведение решиха да подготвят изненада за пациентката, като украсиха празнично болничната ѝ стая.Изпълнителният директор на СБАЛАГ \"Майчин дом\" проф. д-р Иван Костов лично поздрави пациентката с пожелание за дълъг живот, здраве и семейно щастие.В „Майчин дом\" работят повече от 200 акушерки, които осигуряват непрекъснат, ежедневен и денонощен цикъл на работа в помощ на лекарите, на майките и на най-малките пациенти.СБАЛАГ \"Майчин дом\" е най-голямата и най-старата специализирана акушеро-гинекологична болница у нас, където се проследяват и обработват най-сложните медицински случаи от цялата страна. Средно всяко 14-то българско дете се ражда в „Майчин дом\", като болницата продължава да бъде лидер по брой раждания на годишна база. ", "date": "2019.11.22", "title": "Лекари от „Майчин дом“ спасиха родилка и близнаците й"}
{"url": "http://www.cross.bg/baawards-izdanie-bulgariya-1618598.html", "text": "/КРОСС/ Българската асоциация на рекламодателите (БАР) обобщи изводите от конкурсите в 6-тото издание на  BAAwards - 2019.  Кампаниите, които получиха признание за професионализъм от най-високото, четвърто измерение на маркетинга, са обобщени в BAAwards 2019 \"ноу хау\" секцията  .Победители в отделните конкурси и категории на BAAwards 2019, споделиха историите на създаването техните кампании, като отговориха на въпросите какви бяха предизвикателствата пред тях, каква е мисията им в конкретната кампания, която са реализирали, какъв е пътят, който са изминали, от идеята към целта, как я осъществяват и какво са постигнали.Отговорите на всеки от победителите, заедно с отличената кампания, може да разгледате в брошурите публикувани на.Носителите на златни и сребърни отличия от отделните конкурси BAAwards 2019  и техните кампании, които са включени в „ноу хау\" секцията са:Санофи България: Върнете си съня, за който мечтаетеЗагорка IPA: Българско пиво по британска рецепта Кауфланд България ЕООД енд Ко Кд: Свежите супергерои БЕЛЛА България: Само мажеш и печеш Актавис ЕАД: Геритамин - доказана формула за красота Юниливър: Dove търси историите на истинската красота FOX NETWORK GROUP BULGARIA: Планета или пластмаса? TELUS International Europe:  Твоята първа работа има значениеАгенция RED LION: Novanight с тройно действие. Лансираща кампанияАгенция Next Consult: Дигитална трансформация на бизнес - РолпластАгенция Маккан София ООД: The Great SwapАгенция B+RED: Почисти и разкраси с Cif Агенция Маккан София ООД: Иди, учи и се върниАгенция Publicis Dialog: Пролетна промоция на Visa:  • Отбор от УНСС с ръководител гл. ас. д-р Борислава Стоименова: Casserole: За пълни коремчета и широки усмивки! • Студенти от НБУ с ръководител гл. ас. д-р Даниела Кадийска: Yamm specialty shop   Росен Мисов, изпълнителен директор на БАР, сподели: „Рекордните резултати, постигнати в шестото издание на конкурсите BAAwards 2019,  допринасят да разширим „ноу-хау\" спектъра и да дадем нови хоризонти за развитие на маркетинговите комуникации. Радваме се, че конкурсът стимулира сектора и помага на професионалистите в маркетинга да търсят и да откриват нови измерения. С поглед към следващото издание, успех на всички в новите предизвикателства! ", "date": "2019.11.22", "title": "Българската асоциация на рекламодателите обобщи изводите от BAAwards 2019"}
{"url": "http://www.cross.bg/t-y-mashini-tankove-1618600.html", "text": "/КРОСС/ В неотдавнашните учения в Южна Корея танкове Т-80У действаха съвместно с американските М1А2. В мрежата се появиха снимки и видеоматериали, запечатали бойните машини една до друга.Машините споделиха бойните редици, за да отработят заедно отразяване на атака на условен противник.За първи път тези два танка, разполагащи с газотурбинни двигатели, се срещат през февруари 1993 г. на изложението IDEX-93 в столицата на Обединените арабски емирства Абу Даби, отбелязва \"Российская газета\", предава Russia Beyond.За руската машина това изложение става първата открита демонстрация на уникалните ѝ ходови възможности. Именно след него към името на руските танкове се закрепя прозвището \"летящи\". \"Осемдесетката\" се движи по полигона, правейки множество скокове и предизвиквайки възторг сред публиката на трибуните.Когато Аbrams опитва да повтори \"трика\" на омската машина, той се сблъсква с неуспех: танкът се обръща настрани и изпада от състезанието.Следващата страна, в която се срещат Т-80У и М1А2, е Швеция. През 1993 г. там избират с какво да заменят остарелите машини във войските си. За правото да служат в армията на скандинавската държава се борят още френският Leclerc и германският Leopard-2. Както се очаква, изборът пада на последния.Същевременно обаче шведските военни отбелязват високата надеждност на руския претендент, добрата му маневреност, силната бронезащита, възможността да използва управляемо ракетно въоръжение. И с основание критикуват недостатъчната ефективност на нощните прицели.След пет години руските и американските танкове участват в търг в Гърция, където освен Leclerc и Leopard се явяват още английският Challenger-2 и украинският Т-84.По скоростните си характеристики Т-80У отново се оказа най-добрият - при марш на 1000 км демонстрира скорост до 80 км/ч.Като цяло руският Т-80 превъзхожда конкурентите си по надеждност, възможност за ремонти, просто усвояване, но се отбелязва нуждата от доработка на хидрообемната предавка, която излиза от строя, както и по-нататъшното усъвършенстване на системата за управление на огъня, както и създаването на нов нощен прицел. Впоследствие тези недостатъци са отстранени.Abrams демонстрира нееднозначни резултати, тъй като при преодоляване на стена с височина от метър командирът на машината получава травма, а на различни етапи от състезанието двигателят излиза от строя и се налага да бъде демонтиран.По време на стрелбите не е забелязано и някакво превъзходство над германските и френските машини. В резултат Гърция избира Leopard-2.Южна Корея от своя страна получава Т-80У през 1996 г., като военните на страната и до днес оценяват високо изключителните характеристики на руските машини с \"реактивни\" двигатели. ", "date": "2019.11.22", "title": "Руски Т-80 се срещна с американски Abrams на учения"}
{"url": "http://www.cross.bg/pytin-voennata-rysiya-1618599.html", "text": "/КРОСС/ Подготовката на нова руска държавна програма за въоръжение за периода до 2033 г. ще започне през 2020 г., тя трябва да включва разширяването на ролята на дронове, лазерни, хиперзвукови системи, https://www.pbnovini.com/както и други модерни разработки, обяви руският президент Владимир Путин на заседание на Съвета за сигурност на Русия, състояло се в Ново Огарьово край Москва, предаде ТАСС.По думите му, Русия трябва адекватно и точно да прогнозира възможните изменения в международното положение след разпадането на договора за ликвидиране на ракетите със среден и малък обсег и да укрепва своя военен потенциал.\"Излизането на САЩ от този договор под измислен предлог нанесе осезаем удар по системата за контрол над въоръженията\", каза Путин. \"Опасността от разпространение на ракети от този клас в различни части на света още повече засили глобалното напрежение\", добави той.Президентът настоя да се осигури балансирано развитие на военния потенциал на страната, като се имат предвид \"не чак толкова големите ресурси\", които се влагат в изпълнението на тази задача.\"Нашата задача през предстоящите десетилетия е да продължим линията на укрепване и развитие на военния, техническия, кадровия потенциал на военната организация на страната, каза Путин на заседанието. Целта, според него, следва бъде \"балансираното развитие на всички компоненти на военната организация, преди всичко чрез грамотно и рационално използване на бюджетните средства и материално-технически ресурси\", които не са особено големи, ако бъдат сравнени с онова, което отделят за тези цели другите водещи държани в света.Президентът отбеляза, че успешно се реализира държавна програма за въоръжаване, която е позволила да се пристъпи към \"кардинално техническо преоборудване на военната организация\". Той изтъкна, че делът на съвременното оръжие и техника в армията и флота сега вече надвишава 68 процента, а \"някои образци (от новите руски въоръжения) по своите характеристики изпреварват чуждестранните аналози с години напред\".Путин посочи, че делът на съвременните оръжия в руската армия и другите силови структури трябва да достигне 70 процента и да не пада под това равнище. Според него въпреки всички бурни технологични промени в света, руските въоръжени сили \"трябва да бъдат снабдени по последната дума на науката и техниката\".Путин посочи, че в подготвящата се нова държавна програма за въоръжаване до 2033 г. ще се залага на \"съвременни и перспективни образци на високоточни оръжия и средства за въздушно-космическа отбрана с активно използване на технологии за изкуствен интелект при създаването на военната продукция\". В новия руски арсенал по-широко ще се използват \"безпилотни разузнавателни и ударни летателни апарати, лазерни и хиперзвукови системи, оръжия, основани на нови физически принципи, както и роботизирани комплекси, способни да изпълняват разнопланови задачи на бойното поле\", подчерта руският президент.Путин се спря на руското военно участие в Сирия и констатира, че личният състав на Въздушно-космическите сили, Военноморските сили, Силите за специални операции, военната полиция и други ведомства и служби са изпълнили в пълен обем поставените задачи, \"действали са мъжествено, грамотно и професионално\". Като голям успех на руските сили там той посочи, че е било предотвратено масовото прехвърляне на джихадисти от Сирия в Русия.Вчера Путин говори за ядрения инцидент в Северозападна Русия преди три месеца. Според него там е ставало дума за разработване на уникално оръжие, предаде ДПА.При инцидента в пристанището Северодвинск загинаха няколко души. Според правителственото съобщение избухнало е експериментално устройство на военен полигон. Руските власти първоначално отрекоха съобщенията, че на полигона е било измерено повишено равнище на радиация, но по-късно друга федерална агенция съобщи, че е било отчетено гама излъчване, превишаващо до 16 пъти нормалните фонови стойности. ", "date": "2019.11.22", "title": "Путин: Дронове, лазерни и хиперзвукови системи ще влязат в новото руско въоръжение"}
{"url": "http://www.cross.bg/leva-singul--1618575.html", "text": "/КРОСС/ „Еврофутбол“ счита, че Манчестър сити ще победи Челси в дербито от английската Висша лига, което е на 23.11.2019 г. от 19.30 часа:Манчестър сити – Челси                 Сингъл, Live, ТОП     „1“-1.39 „Х“-4.42 „2“- 5.70    Серхио Агуеро е най-вероятният първи голмайстор с коефициент 1.55. Вижте всички възможности за залог за Голмайстор тук.    Ето и други интересни срещи в идните дни:Уест Хям – Тотнъм Хотспър            тук    Сингъл, Live, ТОП     „1“-3.98 „Х“-3.72 „2“- 1.68Аталанта – Ювентус                тук    Сингъл, Live, ТОП     „1“-2.62 „Х“-3.24 „2“- 2.33Лудогорец – Локомотив Пловдив        тук    Сингъл, Live, ТОП     „1“-1.45 „Х“-3.60 „2“- 6.50Милан – Наполи                тук    Сингъл, Live, ТОП     „1“-2.97 „Х“-3.26 „2“- 2.10Торино – Интер Милано            тук    Сингъл, Live, ТОП     „1“-4.02 „Х“-3.38 „2“- 1.74Реал Мадрид – Реал Сосиедад        тук    Сингъл, Live, ТОП     „1“-1.33 „Х“-4.76 „2“- 6.30Ривър плейт (Арж.) – Фламенго РЖ (Браз.)    тук    Сингъл, Live, ТОП     „1“-3.20 „Х“-2.98 „2“- 2.12Бордо – Монако                тук    Сингъл, Live, ТОП     „1“-3.02 „Х“-3.25 „2“- 2.08    В професионалния бокс предстои сблъсък в свръхтежка категория между Дионтей Уайлдър и Луис Ортис:Дионтей Уайлдър – Луис Ортис        тук    Сингъл, ТОП         „1“-1.14         „2“- 4.80    Участник от Пазарджик позна цели 12 мача в права колонка и с 10 лева залог на талона грабна 5694,07 лева от футбол във вторник. Също тогава русенец прибра 3016,84 лева с 50 лева за 6 мача в права колонка.     Столичанин взе 1476,60 лева с 30 лева залог за Победител от Конни надбягвания. Жител на село Радиево пък прибави към бюджета си 1476,60 лева след предвиждане за Място, а пловдивчанин заслужи 1038 лева за Трио.    Русенци отново са първенци по печалби от Гонки, след като в последните три дни за крайдунавския град заминаха суми от 2250 лева, 1800 лева, 1800 лева, 1260 лева, 1125 лева и 910 лева. Към 13.00 часа на 22.11.2019 г. сумата в Джакпот 13 е на стойност 16 059 лева, а срещите от него можете да видите ", "date": "2019.11.22", "title": "Манчестър сити ще победи Челси в дербито от английската Висша лига"}
{"url": "http://www.cross.bg/prokyror-proizvodstvo-chaneva-1618578.html", "text": "/КРОСС/ Отровният газ фосфин е предизвикал сърдечен арест у починалото 9-годишно момче в село Кардам, съобщи на пресконференция районният прокурор на Генерал Тошево Йорданка Чанева, която е и наблюдаващ прокурор на досъдебното производство. По думите й активното вещество в отрова за гризачи, вдишано от момчето, е било в летална концентрация, значително над нормите, описани в специализираната литература, които предизвикват смърт само за 30-60 минути. Прокурорът посочи, че изготвените експертизи от Военномедицинска академия в София и съдебен лекар са еднозначни.Районният прокурор поясни, че отровата е открита зад леглото в дома на детето - в процепи на стената, замазани с кал. Влажната замазка още повече е провокирала отделянето на отровния газ и е протекла спонтанна реакция. Детето е било изложено на отровния газ около дванадесет часа.Малолетното момче почина на 27 октомври, а в болница бяха настанени и две от сестрите му - на 11 и 7 години. Децата вече са изписани от лечебните заведения като предстои и за тях да бъдат назначени съдебно-медицински експертизи, казаха от прокуратурата.Засега не е ясно как семейството се е сдобило със силната отрова за гризачи, която не се продава свободно. Досъдебното производство се води по член 122 от Наказателния кодекс за причиняване на смърт по непредпазливост и към момента няма повдигнато обвинение на лице, каза Йорданка Чанева.Семейството, в което се отглеждат пет деца, вече е настанено със съдействието на социалните служби в предоставено от съсед жилище с много по-добри битови условия, допълниха от прокуратурата.Стоп кадър NOVA tv", "date": "2019.11.22", "title": "Прокуратурата разкри подробности за смъртта на 9-годишния Стефан от Кардам"}
{"url": "http://www.cross.bg/valeri-bsp-simeonov-1618576.html", "text": "/КРОСС/ ПГ на „БСП за България\" държи да се спазват правилата и демократичните принципи. ПГ „Обединени патриоти\", които са получили подкрепа от част от българските граждани, имат право да излъчат свой зам.-председател на Народното събрание по силата на неговия правилник.Водени от това разбиране и като контра-теза на безцеремонното отстраняване на Валери Жаблянов от поста зам.-председател на НС, част от ПГ на „БСП за България\" подкрепи кандидатурата на ОП.Този вот е институционален и не е нито индулгенция за предишни действия на Валери Симеонов, нито оценка за неговите политически и човешки качества, но нашата институционална дисциплина не може да стои над общественото мнение.Обществената реакция е категорична и никакви обяснения няма да бъдат разбрани.Подкрепата ни за Валери Симеонов беше ненужен акт на добра воля и грешка. Извиняваме се на майките, които бяха обиждани и унижавани от него и зад които ние застанахме. Призоваваме го да се оттегли от поста. ", "date": "2019.11.22", "title": " БСП: Призоваваме Валери Симеонов да се оттегли, извиняваме се на майките"}
{"url": "http://www.cross.bg/etap-aktziya-vreme-1618579.html", "text": "/КРОСС/ От днес - нови проверки на пътя. Започва третия етап на акция \"Зима\". Пътните полицаи в цялата страна ще проверяват готовността на автомобилите за идващата зима.От началото на годината до сега при катастрофи са загинали 562 души, с 10 повече за същия период  от миналата година.По време на втория етап от акция „Зима\" са били установени над 50 000 нарушения, 26 000 от които за превишена скорост.До 30 ноември проверявана ще бъде техническата изправност на автмобилите.„Автомобилите трябва да са изправни, стъклопочистващите устройства да работят, да бъдат подменени перата на чистачките и инсталациите за топлина да работят. Нарушената цялост на гумата може да попадне в групата на значителната и опасна неизправност, при което законодателят предвижда спиране от движение на превозни средства.По време на този етап ще се направи и оглед на пътищата. Там където е нужно осветлението ще бъде подменено, а пътната маркировка освежена. ", "date": "2019.11.22", "title": "Започва трети етап на акция \"Зима\""}
{"url": "http://www.cross.bg/donorstvoto-vodeshti-tzeremoniyata-1618577.html", "text": "/КРОСС/ Утре, 23 ноември (събота) от 17.30 ч., в Народния театър „Иван Вазов\" за първи път ще бъдат връчени Годишните отличия за принос към донорството и трансплантацията в Република България 2019 г.Призове ще получат координатори по донорство, водещи трансплантолози и директори на лечебни заведения - донорски бази и трансплантационни центрове.По време на церемонията ще бъде почетен благородният жест на хората, които са дали съгласие органите на техни близки да спасят човешки живот.Събитието е част от Националната кампания в подкрепа на донорството и трансплантацията „Да! За живот!\".На церемонията ще присъстват министърът на здравеопазването Кирил Ананиев, председателят на Комисията по здравеопазване в НС д-р Даниела Дариткова, изпълнителният директор на Изпълнителна агенция „Медицински надзор\" Росен Иванов, водещи лекари и партньори на кампанията.  ", "date": "2019.11.22", "title": "Връчват годишните награди за принос към донорството"}
{"url": "http://www.cross.bg/pleiiof-finalniya-potok-1618583.html", "text": "/КРОСС/ България ще играе срещу Унгария в полуфинален бараж за Евро 2020. Това определи жребия изтеглян в централата на УЕФА в Нион.На 25 март ще приемем на Националния стадион \"Васил Левски\" - Унгария.При успех  \"Лъвовете\" ще бъдат домакини и на решаващия мач с Исландия или Румъния. Финалният плейоф ще се играе на 31 март. Исландия - Румъния; България - Унгария (домакин на финалния плейоф) Босна и Херцеговина - Северна Ирландия (домакини на финалния плейоф), Словакия - Република Ирландия Шотландия - Израел; Норвегия - Сърбия (домакини на финалния плейоф) Грузия - Беларус (домакини на финалния плейоф),  Северна Македония - Косово. ", "date": "2019.11.22", "title": " България с огромен шанс за Евро 2020"}
{"url": "http://www.cross.bg/zavalya-snyag-smolyan-1618580.html", "text": "/КРОСС/ Сняг заваля на Пампорово и по високите места в Родопите. Всички  служби са в готовност.Алтернативният път за Смолян през Кричим и Девин е затворен заради ремонт. Областната управа в Смолян следи състоянието на реките и язовирите в региона. ", "date": "2019.11.22", "title": "Сняг заваля на Пампорово"}
{"url": "http://www.cross.bg/vreme-loshoto-polozhenie-1618581.html", "text": "/КРОСС/ Италианското правителство обяви извънредно положение заради лошото време в редица северни и южни региони на страната. Извънредно положение е обявено за всички сицилиански провинции, а също и за Генуа, Савоя и Специя.Лошото време през последните седмици постави Италия на колене.Въпреки, че Венеция изплува от ужаса на водата и слънцето се показа на доста места, правителство прие извънредните мерки за сигурност.Обилни дъждове заливат цяла Лигурия от 48 часа насам и свлачище отнесе няколко жилища, но за късмет без пострадали.В някои части на остров Сицилия лошото време не дава примирие от близо месец. Правителството активира и екипи за спешни реакции, ако ситуацията се влоши наново. А иначе в столицата Рим днес е първият ден без дъжда от дълго време.При необходимост от съдействие българските граждани могат да се свържат с посолството ни в Рим на телефони: +39 06 3224640, +39 06 3224643, както и с генералното ни консулство в Милано на телефони: +39 02 84942941, +39 333 7826043. ", "date": "2019.11.22", "title": "МВнР: B Северна и Южна Италия e обявено извънредно положение заради лошото време"}
{"url": "http://www.cross.bg/bulgariya-mis-radinela-1618582.html", "text": "/КРОСС/ България има своята нова носителка на титлата „Мис България\" и това е бившата адреналинка Радинела Чушева.Красавицата отдавна е известна на българската публика от малкия екран.Радинела е на 23 г. и учи журналистика в УНСС. Нейната най-голяма страст са танците и поезиятаСъдейки по снимките в профилите в социалните мрежи на Радинела, освен танците и поезията явно и фитнесът ѝ е голяма страст.Тя обича луксозните пътувания и по време на едно такова посещава ресторант от веригата на известния Нусред Гьокче, като двамата дори се снимат заедно.Румяна Данаилова от Варна спечели титлата „Мис България Глоуб\" 2019 г. и ще представи България на финала на едноименния конкурс.Второто място е за Стелияна Иванова, на 18 г. от Пловдив, която ще представи България на конкурса „Мис Earth\".На трето място се класира Мария Попова от Асеновград,на 22 г. Завършила е спортно училище, с профил волейбол. В момента Мария има свой бизнес.Тази година конкурсът „Мис България\" бе посветен на екологична кауза - глобалното затопляне.Събитието се проведе в три отделни кръга. ", "date": "2019.11.22", "title": "Бивша адреналинка е новата „Мис България”"}
{"url": "http://www.cross.bg/glaven-prokyror-geshev-1618588.html", "text": "/КРОСС/ \"Няма правен мотив изборът на Иван Гешев за главен прокурор да се прати към Конституционния съд, има само политическа претенция\" Това заяви пред медиите министърът на правосъдието Данаил Кирилов.\"Освен политическата публична претенция, откъм правна страна, няма проблем с тълкуването и прилагането на тази процедура. Макар опитите във ВСС да се посочи, че тази правна норма има правно битие повече от 20 години в българското ни право, в Закона за съдебната система. Не бих искал да влизам в дебат за пресилени, ескалационни твърдения, които целят да създадат привидност за правна несигурност, каквато всъщност няма\", обясни още Кирилов.Министърът добави, че в тази правна обстановка не може да се постави обосновано въпросът. Според него няма причина да се очаква промяна на практиката на Конституционния съд.Кирилов коментира и писмото на група съдии от Съюза на съдиите в България (ССБ), в която се иска извинение от него и избрания за следващ главен прокурор Иван Гешев.\"На кого да се извиня? На тримата членове на ВСС, на които давах думата петкратно ли? За да повторят повече от 15 пъти едно и също твърдение? Или да се извиня на другите 20 члена на ВСС, на които отнемах думата? За пример давам случая със съдия Имова, на която трикратно не й дадох думата, защото според мен ролята на председателстващия един такъв дебат, е да запази дебата умерен, в рамките на неговата същност, а не да се търсят проекции на изказванията в дебата така, че да послужи за други цели\", реагира министърът. Кирилов добави, че се възприема като внимателен и чувствителен човек.\"Извинявам се дори когато съм сигурен, че не съм причинил вреда или щета, но за този случай, тъй като въпросът е принципен и тъй като, ако прегледате дебата, аз твърдя, че повече от три четвърти от времето се изказваха само тези трима члена на ВСС, смятам, че по никакъв начин не съм прекратил възможността им да изразят становище. Ако трябва да повдигаме персонално въпроси, аз също поставих въпроси към един от участниците в този дебат, който той три пъти подмина\", посочи той, визирайки председателя на ВКС Лозан Панов, Атанаска Дишева и Олга Керелска, които гласуваха \"против\" избирането на Иван Гешев за главен прокурор.Според правосъдния министър е задължение на всички членове на ВСС, включително и негово, да се спазва възможно най-стриктно законът и смисълът на процедурата.\"Общи приказки, политически твърдения можем да си отправяме в телевизионните студиа, в свободна или друга обстановка: публична или дискусионна, но не и в този случай, в този формат\", добави още той.Гешев беше избран на първо гласуване за главен прокурор на 24 октомври, последва отказ от президента да подпише указа и съответно второ, убедително прегласуване в полза на вече избрания за обвинител номер едно на 14 ноември - с 20 гласа \"за\" и 4 съдийски гласа \"против\" от членовете на ВСС.На този етап все още се  очаква решението на  Румен Радев, който по Конституция трябва да подпише указа за назначението на Иван Гешев за главен прокурор, въпреки призивите от група протестиращи да сезира КС. Конституционните съдии вече са се произнасяли по темата по-рано. Самият Радев заяви, че ще подпише указа за назначаване на Иван Гешев за главен прокурор в обозрим срок, като направи уточнението, че не приема ултиматуми. ", "date": "2019.11.22", "title": "Правосъдният министър: Няма правен мотив изборът на Гешев да се праща на КС "}
{"url": "http://www.cross.bg/sozopol-angelkova-plazh-1618565.html", "text": "/КРОСС/ Със заповед на министъра на туризма Николина Ангелкова експерти на ведомството ще направят проверка на извършваните дейности за изграждане на пясъчни диги на Централния плаж в Стария Созопол. В публичното пространство бе изнесена информация, че там с техника се издига защитна дига, която да предпази плажната ивица.Проверката ще установи дали концесионерът на ивицата изпълнява стриктно договорните си задължения по стопанисването й. Инспекцията ще бъде извършена в сътрудничество с другите компетентни институции. ", "date": "2019.11.22", "title": "Ангелкова разпореди проверка на Централния плаж в старата част на Созопол "}
{"url": "http://www.cross.bg/nagradi-parichni-stzenarist-1618567.html", "text": "/КРОСС/ Парламентът отпусна пожизнени държавни парични награди на 8 души. \"За\" решението гласуваха 134 народни представители, без \"против\" и с 1 \"въздържал се\". Проектът на решение е внесен от Министерски съвет.Пожизнените държавни парични награди са за особени заслуги към българската държава и нацията. Наградите са в размер на 700 лв. месечно. Народните представители одобриха наградите да бъдат отпуснати на: проф. Анатоли Кръстев - музикант и педагог, Анжел Вагенщайн - писател и сценарист, Георги Дюлгеров - режисьор и сценарист, Иван Стайков - музикант и поет, Иван Иванов - поет, Лили Иванова - поп-изпълнител и артист и Христо Ганев - режисьор и сценарист.Така след години чакане естрадната певица Лили Иванова, която навърши 80 г. тази година,  най-после се нареди сред заслужилите артисти, които да получат специална награда за заслугите си.Народното събрание одобри пожизнена награда от 500 лв. месечно да получи Андрей Дреников - композитор и музикант, за изключителните му постижения и за цялостния му принос в областта на културата.Пожизнените парични награди за творци бяха създадени през 2013 г. след серия репортажи за Борис Гуджунов, който беше тежко болен и без пенсия. Той, както и всички естрадни изпълнители, се оказаха без платени осигуровки за повече от десет години, тъй като документите, пазени от някогашната Концертна дирекция, са изчезнали.\"Хора, които са дали страхотно много на българската култура, духовност и нация, защото това, което са давали, е толкова много, че е обидно да получават мизерни пенсии, и да карат недостойни старини\", коментира Вежди Рашидов, председател на комисията по култура в НС. ", "date": "2019.11.22", "title": "Гласуваха пожизнена пенсия за Лили Иванова и още 7 български творци"}
{"url": "http://www.cross.bg/spirat-toka-v-lykovit-zaradi-remont-na-eso-1618566.html", "text": "/КРОСС/ Ремонт в подстанция „Луковит\", собственост на държавния Електроенергиен системен оператор /ЕСО/, ще доведе до прекъсване на електрозахранването за клиентите на ЧЕЗ Разпределение България на 1 декември в гр. Луковит. По искане на ЕСО изключването ще се извърши между 10:00 до 13:00 ч. на посочената дата.", "date": "2019.11.22", "title": "Спират тока в Луковит заради ремонт на ЕСО"}
{"url": "http://www.cross.bg/voda-detzata-pravata-1618569.html", "text": "/КРОСС/ Омбудсманът Диана Ковачева постави шише във формата на сърце, пълно с „жива\" вода в Капсулата на хилядолетието, която днес бе оставена в Народното събрание. Инициативата на Държавната агенция за защита на децата бе по повод 30-години от подписването на Конвенцията на ООН за правата на детето, като идеята бе представители на различни институции да сложат вътре своите послания, които да бъдат прочетени от деца през 2030 г.„Скъпи деца, аз съм омбудсманът на Република България и се грижа за правата на хората, а също и за правата на децата. Моето послание към Вас е едно сърце пълно с „жива\" вода, защото сърцето е символ на доброто и съпричастността, а водата е живот. Правото на живот е най-важното човешко право. Водата е най-ценният ресурс на земята, тя пречиства и има памет за думи и мисли. Затова наричам тази вода за добър живот, за здраве и обич. Наричам тази вода за жажда за знание. Надявам се през 2030 г. да не говорим за проблеми с правата на децата, а да говорим за тяхното право на участие и за тяхното право на щастие. Надявам се, че през 2030 г. да помним, че трябва да бъдем добри!\" Това написа в своето послание върху свитъка, който прибави към шишето с вода омбудсманът Диана Ковачева. Тя бе специално налята от животворния извор край манастира „Св. Атанасий\". Легендата разказва, че тя има вълшебното свойство да лекува и зарежда със сила и енергия всеки, който отпие от нея. Това бе един от символите на добрината, който ще бъде отворен след малко повече от десетилетие от децата през 2030 г.Свои послания и предмети в капсулата поставиха зам.-председателката на Групата на ЕНП в ЕП, доскорошен еврокомисар по цифровата икономика и общество Мария Габриел - робот, председателят на НС Цвета Караянчева - писмо с пожелание и председателят на ДАЗД Елеонора Лилова - мече и др.", "date": "2019.11.22", "title": "Омбудсманът постави „жива“ вода в Капсула на хилядолетието"}
{"url": "http://www.cross.bg/izbori-noemvri-polovinata-1618568.html", "text": "/КРОСС/ Над половината българи са на мнение, че няма необходимост от предсрочни парламентарни избори. Резултатите от местния вот доведоха до увеличаване на дистанцията между ГЕРБ и БСП. Партията на Слави Трифонов е четвърта политическа сила.Въпреки наситените с политически събития месеци, не се отчита съществена динамика по отношение на оценката за работата на основните институции. Близо една четвърт (24%) оценяват положително работата на парламента срещу 63%, които дават отрицателна оценка. Правителството задържа малко по-високи нива, като една трета (33%) остават с положителна оценка, докато малко над половината (53%) с отрицателна. За президентската институция над половината (52%) дават положителна оценка за нейната работа, а 30% отрицателна.„Тренд\" следи всеки месец индикатори за очакванията на хората относно стабилността на кабинета още от началото на този мандат. През ноември отчитаме видимо по-сериозен дял (60%) в опцията, че правителството ще изкара пълен мандат, а само 16% заявяват, че според тях кабинетът ще завърши своя мандат предсрочно. Малко над половината (52%) от всички запитани пък са на мнение, че не са необходими предсрочни парламентарни избори. Динамиката, която се отчита в данните през ноември, в сравнение с предишните месеци, се дължи на резултатите от изминалите местни избори и утвърждаването на лидерската позиция от страна на ГЕРБ.Традиционно след проведени избори, победителят в тях получава определен бонус, който ясно личи и в електоралния въпрос през месец ноември. ГЕРБ продължава да държи лидерството като обществена подкрепа с 23.8%, увеличавайки дистанцията с основния си опонент - БСП (18.4%). Третата позиция се запазва от ДПС с 6.9%. Новият политически проект на Слави Трифонов „Няма такава държава\" се нарежда на четвърто място с 5.1%. ВМРО и Демократична България също биха прескочили парламентарната бариера, тъй като събират подкрепа от съответно 3.4% и 3.1% от всички интервюирани, което при преизчисление само сред гласуващите би било над 4%.Данните относно икономическата перспектива регистрират леко повишаване на оптимизма в последните месеци. През ноември 27% очакват подобрение в следващата една година, докато 17% виждат по-скоро влошаване. Най-голям дял остават тези, които смятат, че промяна няма да има в следващата една година - 44%.  ", "date": "2019.11.22", "title": "Тренд: Българите не искат предсрочни избори"}
{"url": "http://www.cross.bg/bulgariya-biznes-investitzii-1618570.html", "text": "/КРОСС/ Иновейшън Акселерейтър България започва официално да набира стартиращи идеи, които да подпомогне с инвестиции от 25 000 до 50 000 евро за най-ранна фаза на учредяване на компаниите, както и с инвестиции от 50 000 до 1 милион евро за развитието им. Това е вторият от трите фонда за стартъпи, създадени с публичен ресурс от Фонд на фондовете, като съвсем скоро ще стартира и нов Фонд за рисков капитал. Иновейшън Акселерейтър България ще обработва всички първоначални заявки през уебсайта си, където вече е отворена ., са както следва: здравеопазване; лека промишленост; транспорт & логистика; дигитални проекти; медиен и корпоративен софтуер.Сред основните критерии на фонда е изискването в центъра на бизнес модела на стартиращата компанията да има отличим иновативен подход, ясно дефинирано конкурентно предимство, опитен екип и категорична заявка към устойчиво изграждане на бизнес в България.Освен това, в етап „ускоряване\" всяка една от компаниите ще има възможност да получи и допълнителна подкрепа от акселераторската програма на фонда, включваща серия от обучения и срещи с водещи експерти от българския и международен бизнес.Зад проекта стоят известни в стартъп-ексосистемата имена като Леона Асланова от агенцията за иновации Innovation Starter, Борислав Стефанов - бивш директор на Агенция за инвестиции, Васил Христов и Димитър Костов - дългогодишни експерти на висши управленски позиции в банковия сектор, Ангел Ангелов от Дайнакс Инвест, Венеция Нецова-Ангова от българската асоциация на лидерите и предприемачите ABLE, както и много други. Изключително добрата новина за бизнеса в България е, че отново има солидно финансиране в стартъп-екосистемата с фокус върху нишата за подпомагане на компании, намиращи се в най-ранен етап от своето развитие - важните pre-seed и seed фази или така наречените етапи на първоначално ускоряване и начално развитие на бизнес идеите. ", "date": "2019.11.22", "title": "Иновейшън Акселерейтър България започва приема на заявки за финансиране на стартъп компании"}
{"url": "http://www.cross.bg/cybertruck-dolara-sekyndi-1618585.html", "text": "/КРОСС/ Главният изпълнителен директор на Tesla Inc. Илон Мъск представи изцяло електрически пикап Cybertruck на събитие в Лос Анджелис. Превозното средство е с начална цена от 39 900 долара, предаде „Ройтерс\"Пикапът наистина има футуристичен вид, който сме свикнали да виждаме само във филмите.Интериорът на Cybertruck също е твърде необичаен: два реда седалки, голям екран в центъра на предното табло и необичаен волан.Всички версии на пикапа ще разполагат със системата за автопилот.Пакетът за „самоуправление\" ще струва 7000 долара, ако потребителите го поръчат днес и са склонни да чакат автономните функции, които тепърва ще бъдат развивани.Мъск твърди, че Cybertruck може да ускори от 0 до 60 км/ч за по-малко от 6,5 секунди за базовия мотор и за 2,9 секунди за високия клас. Версията от среден клас постига това за 4,5 секунди.Базовата версия на Cybertruck, която е с един мотор, може да издържи 400 км с едно зареждане. Версията с два мотора, която ще струва 49 900 долара, ще издържа около 480 км, а тази с три мотора ще е на цена от 69 900 долара за 804 км.Компанията очаква производството на най-евтините модели Cybertruck да започне в края на 2021 г., а на тези с три мотора - през 2022 г. ", "date": "2019.11.22", "title": "Tesla представи Cybertruck - изцяло електрически пикап "}
{"url": "http://www.cross.bg/leva-bekyarov-lyka-1618572.html", "text": "/КРОСС/ 20-годишният Айкут Исмаилов е тазгодишният носител на стипендията „Лука Бекяров\", която „Еврофутбол\" дава за седма поредна година. Това стана ясно на стилна церемония, състояла се на 21.11.2019 г. в столичната галерия „Сезони\". Шуменецът е третокурсник във факултет „Компютърни системи и технологии\" на Техническия университет, София с успех от 2-ри курс от 5,75.Почетната грамота на Айкут бе връчена от управителите на „Еврофутбол\" Руди Вачкова и Николаос Арсенопулос, който заяви: „Лука Бекяров беше изключително добре образован. Бих искал да Ви пожелая да бъдете вдъхновени от Вашите цели, така както бе Лука и нека небето бъде Вашият лимит.\" От своя страна г-жа Вачкова допълни: „Лука бе един млад човек, който искаше да остане в България и да гради бъдеще за България, за всички нас.\"20-годишният шуменец ще похарчи сумата от 2500 лева, осигурена от българския букмейкър, за учебни помагала, допълнителна квалификация чрез курсове и закупуването на устройства. В последните няколко месеца той е силно заинтересован от сферата на Game Development и смята, че стипендията ще му е изключително полезна именно в тази насока. „Благодаря ви за тази награда! Радвам се, че има такива организации, които подкрепят днешната младеж и ни бутат напред\", заяви щастливият Айкут.Стипендиите за постижения в областта на математиката и информатиката за ученици в XII клас, които се отпускат от семейство Бекярови, бяха връчени г-н Борис Бекяров - един от основателите на „Еврофутбол\", съдружник и мениджър в компанията. Той сподели: „Чрез тези стипендии ние се докосваме до най-добрата част от българската младеж, като се опитваме да им помагаме. Беше изключително трудно да изберем тазгодишните лауреати\".Първата стипендия в размер на 3 000 лева заслужи ученикът от СМГ Евгени Кайряков. Специалната поощрителна награда от 2000 лева е за Димитър Чакъров от Математическата гимназия в Пловдив. Две са поощрителните стипендии от по 1000 лева - на Дейвид Каменов от ПМПГ в Монтана и на Йордан Цветков от МГ в Пловдив. За първи път бе отличен и преподавател по математика  - това е Илиана Цветкова от СМГ, която получи 3000 лева.Конкурсите за стипендиите „Лука Бекяров\" се организират с професионалното съдействие на Фондация ВСause. ", "date": "2019.11.22", "title": "20-годишният Айкут Исмаилов е тазгодишният носител на стипендията „Лука Бекяров“"}
{"url": "http://www.cross.bg/godini-parite-zashtoto-1618573.html", "text": "/КРОСС/ През последните седмици ни заливат няколко скандала и тревоги. Скандал с начина на провеждане на изборите, с водния режим в редица градове, проблеми в здравната система, напрежение около решението за болничните листове, корупционните скандали не спират. От 288 къщи за гости само 23 се оказват изрядни. Ще се окаже и, че тези, които са се осигурявали за две пенсии, ще получат по-малко от една. Всичко това буди тревоги и поставя въпроси. Първият - за управлението на държавата. Една криза се потушава с друга, прехвърля се отговорността на слънцето, на дъжда, на другите, на лошите от опозицията, които „искат да счупят държавата\". Кризите не се решават, а се замитат и това ги задълбочава. Искам да говоря за всяка една от тях с факти, най-вече заради Вас, господин премиер.Вчера министри от кабинета ни съобщиха, че близо 320 000 българи бедстват във воден режим, но по-странно е поведението им, което говори много за Вашето управление. Вчера министър каза, ще цитирам, за да не се налага после да се обясняваме, кой трябва да си „купи слушалки за уши\". Това беше негова арогантна реплика, затова цитирам: „Ще дам обобщена информация по отношение на водната криза в община Перник, а вчера разбрах от медиите не само в община Перник, но и в други региони в страната, където в момента имаме нарушен режим на водоподаване\". Г-н премиер, ваши министри разбират от медиите, че 320 000 българи бедстват. Решихте да уволнявате шефа на ВиК в Перник - добре, това е Ваше решение, но министрите ни информираха, че лица, осъществяващи техническа експлоатация на язовирите и съоръженията „ежедневно по десетдневки и месечно са информирали министерствата, давали са справки и баланси за съответното количество вода в язовира. Освен това са предупредили писмено през април, същото са направили и през месец август\". За Вашите министри правителството очевидно е бездействало през това време и не е обърнало внимание на тези факти. Още по-лошо е, че вчера министър от ГЕРБ произнесе следното изречение за областен управител от ГЕРБ: „Аз леко се изненадах, че вчера областният управител не знаеше, че предоставените права за управление на язовира са в нейния патримониум, но това е друга тема\". Не, това не е друга тема. Това е темата за управлението на държавата. Темата за калинките, за това къде са парите на хората от увеличената цена на водата. Министърът на регионалното развитие, който отговаря за това, е в отпуск и не намира за необходимо да го прекъсне, въпреки тези 320 000 бедстващи. Областният управител не знаел, че той отговаря за това. Ще ви припомня, че когато  стана течът на данни от НАП, тогава директорът каза, че е взела най-трудното решение - да не си прекрати отпуската, въпреки кризата. Г-н премиер, Вие министър-председател на държавата ли сте или управител на летен лагер за отпуски на калинки в администрацията.Втора криза - в здравеопазването. Случаите по последните седмици показаха още веднъж, че здравната система е в колапс. Колкото и пари да наливате там, докато не променим модела на здравеопазване, резултатът ще е този. Самият вие го казахте вчера: „постоянно даваме пари, а резултатът е почернени хора и родители\". Некомпетентността и нежеланието да промените системата води до този резултат. Въпросът пак е същия: Къде са парите на хората от здравните осигуровки? Може ли цял живот да се осигуряваш и когато ти се наложи да се лекуваш, да умираш по пътищата на България.Неспособността да се справите със злоупотребите и с фалшивите болнични листове доведе до това да посегнете на основни трудови права на хора, които също цял живот  са си плащали осигуровките и сега, когато се разболеят, не могат да си  получат обезщетението. Друг въпрос е къде са парите на хората, които са си внасяли обезщетенията.Ще се окаже, че осигуряващите се за две пенсии, ще получат по-малко, отколкото една. Но по-лошо - няма ги парите в Сребърния фонд. Трябваше 2019 г. да са 10 млрд. лв., но са 3 млрд. лв. Къде са парите на хората за Сребърния фонд? Всички тези пари изтекоха в нечии джобове. Ето и пример от последната седмица - от 288 къщи за гости, по ваша проверка, не на опозицията, само 23 са изрядни. Другите - кражби и корупция по време на управлението на ГЕРБ. БФС с 2 млн. лв. от държавния бюджет си поръчали униформи във фирма фантом в Афганистан. Цели системи се разпадат, защото сте некомпетентни да управлявате, некомпетентни да  контролирате процесите, а корупцията е ваш проблем.Бих искала да кажа и няколко думи към премиера. Вече 10 години играете танго - две напред, една назад. Така беше с болничните миналата седмица - ту ще ги махате, после видяхте напрежение и решихте, че няма да ги махате. Така беше с тежките случаи в здравеопазването. Отстраняване временно на директори, все едно това ще реши проблема. След две - три седмици ще ги върнете тихомълком, когато отмине напрежението. Сутрин едно, вечер е друго. Така не се управлява държава - напред, назад. Уволнявате светкавично, за да потушите напрежението, но проблемите остават и се задълбочават. Следващата калинка продължава по старому до водната криза и пак оставка, и пак същото. Даже повече от същото. 10 години танго на премиера, 10 години разпад на системите в дължавата.Не можете да избягате от личната си отговорност и да я прехвърлите на слънцето, лошата опозиция и други причини, защото управлявате вече 10 години. Имахте време да коригирате всички грешки на предишните. Самозабравянето, чувството за безнаказаност, което демонстрирате вчера, бе описано в Европа. „България, заедно с Румъния и Хърватия, е сред бедните страни членки на ЕС. Австрия пък е сред по-богатите страни. Затова е интересно да се сравнят две фотографии, които показват пълното разминаване в харченето на държавни пари, когато става дума за политици - австриец и българин, дошли за конгреса на Европейската народна партия в Загреб\", пише хърватският всекидневник Jutarnji list. Първата снимка показва младият Себастиян Курц, пътуващ в икономична класа, на втората - „ имаме възможността да видим и пристигането на българския премиер Бойко Борисов, който реши да дойде в Загреб с държавната \"птица\", способна да превози повече от 150 пасажери. Това е самолет, носещ националните символи на Република България\", пишат хърватските медии. Държавната машина, с държавните символи, пътува на партийно мероприятие на ЕНП. Изводите оставям на българския народ.Хвалите се, че увеличавате минималната пенсия на 250 лв. при праг на бедност 360 лв. Казвате на тези хора, че няма да могат да живеят и си го приписвате като голям актив. Хвалите се, че ще давате по 40 лв. на пенсионерите за Коледа. Колко добавки за пенсионери струва този полет на държавни разноски за партийно мероприятие? Чухте ли, че социалните работници се вдигат на протест, защото нямат течаща вода в помещенията, защото заплатата им е 500 лв., защото си купуват сами билета за градския транспорт, за да стигнат до своите клиенти? На фона на всичко това, тази бодряшка реакция тук е абсолютно неадекватна на реалния живот в страната. Реалната картина за нас е  - разпад на здравна, социална и пенсионна системи, 10 години некомпетентност, безсилие да се решат въпроси, продължаващи кражби, самозабравяне и арогантност на властта.Г-н премиер, никакви оставки надолу по веригата не могат да променят тези факти и да отменят отговорността от първия. Вие обичате народния език, а той казва, че „рибата се вмирисва откъм главата\". Отговорността на първия се носи с оставка.  ", "date": "2019.11.22", "title": "Нинова: 10 години танго на премиера, 10 години разпад на системите в държавата"}
{"url": "http://www.cross.bg/nalyavo-ekzarh-knyaz-1618574.html", "text": "/КРОСС/ Заради ремонтни дейности по трамвайното трасе в района на Женския пазар - на ул. „Екзарх Йосиф\" и бул. „Ст. Стамболов\",  и на ул. „Пиротска\" и бул. „Ст. Стамболов\", от 00,00 ч в събота, 23 ноември до 24,00 ч в петък, 29 ноември се въвеждат промени в организацията на движението на превозни средства и масовия градски транспорт.- ул. „Екзарх Йосиф\" става двупосочна в участъка между бул. „Кн. М. Луиза\" и ул. „Княз Борис І\";- ул. „Екзарх Йосиф\" в участъка между ул. „Княз Борис І\" и ул. „Цар Самуил\" става двупосочна с „тупик\" при ул. „Цар Самуил\";- забранява се влизането на превозни средства по ул. „Екзарх Йосиф\" в участъка между ул. „Цар Самуил\" и бул. „Стефан Стамболов\";- забранява се влизането на превозни средства по бул. „Стефан Стамболов\" в посока от ул. „Пиротска\" до ул. „Екзарх Йосиф\";- забранява се влизането на превозни средства по ул. „Пиротска\" в участъка между бул. „Христо Ботев\" и бул. „Стефан Стамболов\".Скъсяват се маршрутите на трамвайни линии №20 и №22, съответно от депо „Искър\" автостанция „Изток\" до Младежкия театър.Разкрива се временна автобусна линия № 22 ТМ с маршрут: от ж.к. „Западен парк\" по ул. „Кубан\", бул. „Възкресение\", наляво в обособеното трасе на бул. „Константин Величков\", надясно по ул. „Пиротска\", надясно по ул. „Опълченска\", наляво по бул. „Ал. Стамболийски\", наляво по бул. „Хр. Ботев, надясно по бул. „Тодор Александров\", бул. „Княз Ал. Дондуков\", надясно по бул. „Васил Левски\" до спирка с код 1242 „Площад Васил Левски\" - крайна/начална за линията. В обратна посока от спирка с код 1242 „Площад Васил Левски\" по бул. „Васил Левски\", наляво по бул. „Княз Ал. Дондуков\", бул. „Тодор Александров\", наляво по бул. „Константин Величков\" и по маршрута до ж.к. „Западен парк\".Автобусите от линия № 22 ТМ ще спират на всички съществуващи спирки по маршрута. Разкриват се и временни спирки:-   код: 6399 „ул.Одрин\", находяща се на бул. „Тодор Александров\" в посока ж.к. „Западен Парк\";-   код: 6409 „бул. Ал.Стамболийски\" находяща се на бул. „Ал. Стамболийски\" на 25 метра след ул. „Странджа\" в посока пл. „Възраждане\";-   код: 6495 и 6497 „пл. Независимост\" находяща се бул. „Кн. Ал. Дондуков\" двупосочно при ул.\"Сердика\". ", "date": "2019.11.22", "title": "Променят маршрутите на трамвай 20 и 22, затварят улици до Женския пазар"}
{"url": "http://www.cross.bg/godini-vuzrastni-grip-1618594.html", "text": "/КРОСС/ 120 000 възрастни ще бъдат безплатно ваксинирани срещу грип в рамките на Националната програма, която се изпълнява повече от 10 години у нас. Това обяви на пресконференция, главният държавен здравен инспектор доц. Ангел Кунчев.От тази възможност ще могат да се възползват хората, които са над 65 години и са заявили желанието си пред своя общопрактикуващ лекар.„Тази година в България ще вдигнем двойно броя на ваксинираните. У нас са внесени общо 280 000 дози, като голяма част от тях вече са използвани\", заяви той.Стана ясно, че от тези 280 000 - 160 000 са били пуснати за свободна продажба в аптечната мрежа, но те вече са изчерпани и днес не може да се закупи противогрипна ваксина. ", "date": "2019.11.22", "title": "120 000 възрастни ще бъдат безплатно ваксинирани срещу грип "}
{"url": "http://www.cross.bg/osnovnite-prava-kirilov-1618601.html", "text": "/КРОСС/ Министърът на правосъдието Данаил Кирилов откри 4-дневно съвместно обучение по правата на човека в ЕС за магистрати от Гърция, Румъния и България. „Тази година се отбелязват 10 години от превръщането на Хартата на основните права на ЕС в правнообвързващ инструмент, задължителен за държавите-членки и европейските институции, които прилагат правото на ЕС\", каза при откриването на форума министър Кирилов.  Той припомни изявлението на директора на Агенцията на Европейския съюз за основните права Майкъл О‘Флаерти от миналата седмица, който определи Хартата като един изключително модерен  и изчерпателен каталог на основните права, с които ЕС следва да се гордее.Министър Кирилов допълни, че ролята на Европейския съд по правата на човека за установяване на единна практика по прилагане на Хартата на основните права в ЕС е безспорна.  „В правилника на българския парламент от 4 години е записано, че ежегодно Министерство на правосъдието представя доклад за изпълнение на решението на Европейския съд. Това е един много добър и работещ индикатор, за да сверяваме къде сме ние в правоприлагането, съобразяването и другите необходими мерки, които би следвало да изпълним, за да достигнем до най-висок стандарт в тази връзка\", изтъкна министърът. Като достижение на нашето правителство той изтъкна успешното противодействие на ксенофобията, антисемитизма, нетолерантността и престъпленията от омраза, които стоят във фокуса на ЕС и на Агенцията на Европейския съвет за основните права на човека.  В заключение министър Кирилов пожела ползотворна работа на участниците във форума.  ", "date": "2019.11.22", "title": "Министър Данаил Кирилов откри международен юридически форум"}
{"url": "http://www.cross.bg/direktora-podkrepa-kategorichni-1618554.html", "text": "/КРОСС/ Лекари излязоха с подписка в подкрепа на директора на Педиатричната болница и екипа, приел 3-годишното момченце, което по-късно почина.102-ма лекари и медицински сестри са подписали декларация в подкрепа на директора, както и на целия екип, който се е грижил за момченцето в деня на приема му. Това е протест срещу начина, по който се представя този случай, говори се за версии, а не се слушат фактите и обществото се настройва срещу лекарите, категорични са подписалите се в декларацията медици. Няма пропуск, няма умора. Човек в такава ситуация забравя умората. Но нашата работа е тежка и този случай е част от нея, категорични са лекарите. ", "date": "2019.11.22", "title": "Лекари събраха подписка в подкрепа на директора на Педиатричната болница"}
{"url": "http://www.cross.bg/beshe-miliona-shoyto-1618587.html", "text": "/КРОСС/ Victoria's Secret  официално отмени традиционното си годишно шоу. Tова беше най-известното ревю на дамско бельо в света.Скъпо платени модели дефилираха в минимално облекло, носейки ангелски крила. Напоследък шоуто беше критикувано като сексистко и остаряло.А компанията губи клиенти. Повечето жени се ориентират към по-практично бельо, а тенденцията момичетата да се стремят да приличат на супермоделите от сцената - отслабва. Телевизионната аудитория на шоуто също намалява.Последното беше гледано от 3 милиона и 300 хиляди зрители. За сравнение през 2001-ва пред екраните са били 12 милиона ", "date": "2019.11.22", "title": "Victoria's Secret официално отмени традиционното си годишно шоу"}
{"url": "http://www.cross.bg/sibir-raiioni-momenta-1618592.html", "text": "/КРОСС/ Ако трябва да бъдем напълно обективни, в затоплянето на доста студените централни райони на Сибир в следващите 2-3 дни пръст ще има и Атлантикът. Въздушни маси, носени от активни атлантически вихри, движещи се по арктическите брегове на Азия, вече загряха чувствително Северен Сибир. Там през деня е само минус 6 градуса, докато на юг температурите не превишават минус 25 в някои райони.Но и тези студове в следващите няколко дни ще отстъпят на по-топлия въздух от съседните места, включително от север. За сравнение, вижте картите на температурните аномалии днес и след 3 -4 дни, анализът и прогнозите са на руските метеоролози от Хитрометцентъра в Москва. Ето така изглежда Сибир в момента:Разбира се, в последните години, все по-топлата Арктика вече не е това, което беше преди 2-3 десетилетия. Както нееднократно напомняме, тя вече е по-топла от обичайното с поне 4-5 градуса, а в отделни периоди, както в някои дни на втората декада на ноември, обширни нейни райони бяха по-топли от обичайното с умопомрачителните 20-25 градуса!Освен това, големи акватории на Карско, Чукотско и море Бофорт са значително по-топли от обичайното за края на климатичната есен и дори не са покрити все още изцяло с лед.Това води до \"нервна\" и често необичайна циркулация, както и в този случай и сериозно \"обърква картите\" на зимата, често затопляйки неочаквано единственият останал зимен \"генератор на студ\" за нашия регион - Сибир.Любопитно: Студеният въздух, който в момента понижава температурите у нас, преди 5-6 дни тръгна точно от много студеното сибирско ядро, откъсвайки се от неговата северозападна част.След дълго пътуване през Урал, Казахстан, Кавказ и Южна Русия, той достигна и Балканите. Разбира се, по време на пътешествието си той се смесваше със съседни по-топли въздушни маси, затопляше се и  в момента има много малко общо с доста студения първоначален сибирски студ. ", "date": "2019.11.22", "title": "В Сибир студовете отстъпват пред топла вълна от...север!"}
{"url": "http://www.cross.bg/sistemi-group-resheniya-1618556.html", "text": "/КРОСС/ WB Group, най-голямата и специализирана компания за ИТ системи, киберсигурност и комуникационни решения в отбранителния сектор в Полша, прояви интерес към настоящото българско превъоръжаване. Полската компания доставя оборудване и софтуер по най-високите стандарти на НАТО за пазарите в САЩ, Швеция, Унгария, Малайзия, Близкия Изток, Индия и други пазари със забележителните си способности.Групата има значителен опит от десетилетия в предоставянето на уникални, персонализирани решения, които натрупва в трайните си отношения с полските отбранителни сили и десетки отнай-взискателни клиенти в света, включително САЩ.С екип от близо1200 души (над половината от тях са инженери от отдели за научноизследователска и развойна дейност) в световен мащаб, WB Group е водещият производител и доставчик на специализирана електроника и модерни системи за управление и интеграционен контрол. Патентованите решения, създаващи стандарти не само в Полша, но и в световен мащаб, са източникът на успехите на компаниите на WB Group на световния пазар за военни системи.„Последните 20 години бяха изпълнени с все по-големи предизвикателства, преодолени благодарение на мобилизирането на целия екип и чистата решимостза надминаване навсички очаквания\", споделя Пьотр Войчеховски, президент на WB Group. „Успяхме да се справим безкрайните бариери в административната среда и оперативни предизвикателства в бранша. Ефектът от това е силно осезаем и сега. WB Group, като мащабна индустриална организация, се превърна в един от най-актуалните и все по-важни елементи на националната сигурност на всяка страна, с която си партнира.Експортните ни продажби непрекъснато нарастват, но това, което ни радва най-много, е фактът, че постоянно се утвърждаваме като важен и надежден партньор и доставчик на технологии за строгите и специфични нужди на нашите клиенти. Гордеем се, че сме единствената полска компания, която създава военни технологии за САЩ и системите на която се използват във военни условия от американските сили. Ежегодно хиляди наши системи се произвеждат и инсталират на нови и модернизирани превозни средства. България е в процес на поетапно модернизиране на отбранителните си клонове и вярваме, че ще се нуждае от наистина надежден партньор за персонализираните нужди на армията и сигурността на българската нация. \", подчертава Войцеховски.Дейностите на компанията включват първокласна специализация в проектирането, разработването и производството на модерни безжични решения за специални и M2M комуникации. Дългогодишният опит в интеграцията на различни видове специализирана техника за военни превозни средства позволява на групата да бъде една от малкото, които развиват високи компетенции в областта на използваната военна техника и модернизацията на въоръжението. Понастоящем WB Group предоставя за оперативната военна техника цялостни инсталационни услуги по винаги най-новите световни системи за комуникация, управление и огневи контрол. Групата предоставя и цялостни системи за контрол на въоръжението - по-специално проектирани по поръчка решения, съобразени с изискванията на българската защита за модернизация.Системите, предлагани от компанията, са доказани в битки не само от полската армия по време на мисията ISAF в Афганистан, но и от други чужди сили, като американската армия по време на бойни мисии, които САЩ провеждат по света.Сред много други технологично усъвършенствани проекти в световен мащаб, WB Group успешно модернизира не само всички полски артилерийски части чрез доставени модерни Fire Control & Battle Management Systems (Системи за огневи контрол и бойно управление), известни като Интегрирана система за управление на бойни действия - ICMS TOPAZ. В допълнение, инженерите на компанията проектират и произвеждат C4ISR система за командни превозни средства за Североизточната мултинационална дивизия на НАТО. Проектираната система отговаря на всички стандарти на НАТО, включително обработването на секретната информация на НАТО и е напълно взаимодействаща с всички системи за комуникация и командване на съюзническите сили. ", "date": "2019.11.22", "title": "Полска компания за военни системи предлага решения на България"}
{"url": "http://www.cross.bg/bulgariya-hero-eksperti-1618557.html", "text": "/КРОСС/ САЩ ще изпрати екип от енергийни експерти, които да помогнат за развитието на България като енергиен център на Балканите, съобщи посланикът на САЩ у нас Херо Мустафа.Експертите ще посетят АЕЦ \"Козлодуй\" и \"Белене\", както и хранилищата за газ в страната.\"Прекрасно е, че България има възможности за доставка на газ от други източници, освен Русия. Така е възможна диверсификацията, тоест - да не зависите само от една държава\", подчерта американският посланик у нас. ", "date": "2019.11.22", "title": "Херо Мустафа: Пращаме енергийни експерти от САЩ в България "}
{"url": "http://www.cross.bg/kmetut-pernik-zaradi-1618559.html", "text": "/КРОСС/ Главният прокурор Сотир Цацаров се е самосезирал заради кризата с водата в Перник. Кметът на града Станислав Владимиров беше поканен на среща при обвинител номер едно заради внесения от него сигнал в Окръжната прокуратура.Владимиров смята, че трябва да се проверят всички факти и обстоятелства около язовир Студена и защо при данни за по- голям отток, отколкото приток в язовира, ВиК дружеството не е предприело нищо да предотврати кризата.Кметът на Перник тази сутрин проведе и среща с премиера Борисов. Кметът му благодари за това, че се е ангажирал спешно да бъдат отпуснати средства за пречиствателната станция на града, както и за ремонти по водопреносната мрежа. ", "date": "2019.11.22", "title": "Главният прокурор се самосезира заради кризата с водата в Перник "}
{"url": "http://www.cross.bg/akaga-orlin-vokal-1618560.html", "text": "/КРОСС/ На 30 ноември в зала 1 на НДК продуцентска компания Смайлс мюзик ще представи мащабен концерт на Орлин Горанов и Акага, споделен с Трио Тринити, Destiny Quarter и много други.Елегантният стил, финес и безкрайно топъл глас на Орлин Горанов ще се съчетае с уникалното звучене на фънк формацията Акага, които заедно ще зарадват публиката си с една смела и модерна интерпретация на най-популярните им песни, аранжирани специално за проекта от Ясен Велчев. По време на концерта ще звучат стилове като джаз, фънк, евъргрийн и поп, изпълнени на живо.На 30 ноември сцената ще побере и други забележителни артисти. Беквокалите ще бъдат изпълнени от чаровните момичета от Трио Тринити. Трите изключително талантливи млади певици са възпитанички на Националната музикална академия „П. Владигеров\" и започват кариерата си като част от фънк бандата „Сол Бемол\".В специално подготвената камерна част на концерта ще се включат Destiny Quartet. Четирите красиви и атрактивни момичета ще очароват публиката с богатия си репертоар от модерни аранжименти на класически произведения, филмови шедьоври и етно мотиви. Силните им композиции в комбинация с перфектните им изпълнения ги превръщат в конкуренция на някои от най-добрите квартети от европейската музикална сцена.„Споделено\" ще представи още гост музиканти,  това са Цветан Недялков (китара), Ясен Велчев (клавишни инструменти) и Денис Попстоев (саксофон).В зала 1 на НДК ще видим група Акага в пълния ѝ състав - Красимир Куртев (бас, вокал), Иво Казасов (тромпет, вокал), Георги Велев (тромпет, вокал), Красимир Кирилов-Джоджо (тромбон, вокал), Димитър Митев-Дънди (барабани), Петър Главанов (китари), Калин Петров (клавишни).Билети за концерта на Орлин Горанов и Акага на 30 ноември в зала 1 на НДК на цени от 30 до 95 лв. може да намерите в мрежата на Eventim.bg ", "date": "2019.11.22", "title": "Наближава мащабният концерт на Орлин Горанов и Акага - \"Споделено\""}
{"url": "http://www.cross.bg/fond-fondovete-finansirane-1618561.html", "text": "/КРОСС/ Фонд на фондовете започва подготовката на нов продукт за финансиране на малкия бизнес. Първият етап е провеждането на пазарни консултации, които имат за цел да се постигне оптимална структура на продукта. Като се базира на възможностите за предоставяне на средства за споделяне на риска и определи параметрите на финансовия инструмент, Фонд на фондовете ще идентифицира настоящите потребности на пазара и потенциалните финансови посредници.Средствата са осигурени по Оперативна програма „Иновации и конкурентоспособност\" 2014 - 2020 (ОПИК), съфинансирана със средства от Европейските структурни и инвестиционни фондове. Процедурата ще е в съответствие с целите на ОПИК и особеностите на целевата група. Прилагането на инструмента ще облекчи трудностите, изпитвани от предприятията при търсене на достъпно като цена финансиране, свързано с нивото на риск, на което ги определят банките. Това ще допринесе за подобряване на достъпа на компаниите до външно финансиране при изгодни условия.Бюджетът на инструмента е 29 млн. лв. и ще подкрепи нов портфейл от кредити в размер на 41 млн. лв., при които до 70% от всеки кредит ще се финансира от Фонд на фондовете. Конкретните параметри на заемите ще бъдат определени след приключване на пазарните консултации. Финансирането е подходящо за подпомагане закупуването на машини, оборудване, автомобили, както и лизинги, оборотни средства и др.Консултациите се провеждат от 21 ноември 2019 г. до 12 декември 2019 г. (включително), като заинтересованите лица биха могли да изразят желание за участие на телефонен номер: +3592 801 40 50 или на електронна поща: office@fmfib.bgСлед приключване на консултациите резултатите от тях ще бъдат обобщени и оповестени в доклад, който ще бъде публикуван на страницата на Фонд на фондовете. ", "date": "2019.11.22", "title": "Фонд на фондовете започва пазарни консултации за кредити насочени към микро, малки и средни предприятия"}
{"url": "http://www.cross.bg/klyba-himnasiya-maradona-1618571.html", "text": "/КРОСС/ Аржентинската легенда Диего Марадона обяви решението си да се завърне начело на местния тим от Суперлигата Химнасия два дни след напускането си.„Изключително щастлив съм да обявя, че ще остана начело на Химнасия\", написа той в социалните мрежи, отбелязвайки, че причината за промяна в решението му се крие в това, че „най-накрая се обединихме на политическа основа в клуба\".Марадона обяви по-рано, че не е склонен да остава в аржентинския клуб, след като президентът на клуба от Ла Плата Габриел Пелегрино - човекът, който го върна обратно в Аржентина, се оттегли от кандидатурата си за преизбиране на поста следващата събота. Въпреки това, хиляди привърженици излязоха пред сградата на ръководството с искания той да се върне обратно в клуба.59-годишният бивш капитан и треньор на Аржентина пое Химнасия в началото на септември, когато отборът се намираше на последното 24-о място в първенството. „Надявам се, че ръководителите на клуба ще подсилят клуба така, както ми обещаха\", заяви още Марадона. ", "date": "2019.11.22", "title": " Марадона остава начело на Химнасия "}
{"url": "http://www.cross.bg/bolnitza-dushterya-georgi-1618558.html", "text": "Баща на момиченце, починало преди две години, след престой в педиатричната болница в София, твърди че лекарите са неглижирали състоянието на детето. Малката Александра е приета със съмнения за бронхопневмония. След денонощие в интензивното отделение на детската болница, състоянието й се влошава. Стига се до обезводняване, което е и причина за фаталния изход.Александра е само на година и половина. Родена с генетичен синдром, според който мускулният й тонус е много слаб. Животът й преминава в рехабилитации и постоянна борба на семейството й да й осигури възможност за нормален живот.  Няколко пъти е приемана за лечение в педиатричната болница в София. Родителите й срещат разбиране и подкрепа от медиците там. До 18 ноември 2017 година.„На 18- ти през нощта закарахме дъщеричката ни в Педиатрията, където я приеха със съмнение за брохнопневмония. След проведено, така да го нарека „лечение\", до края на следващия ден, имаше подобрение. Казаха, че има малко огнище, което е локализирано\", каза бащата на Александра Георги Георгиев.На 20 ноември детето се влошава. Появява се разстройство и Алекс остава в интензивното отделение. „До следващия ден, в който я транспортираха в Трета градска болница, в състояние почти несъвместимо с живота, дъщеря ми имаше над 40 изхождания за 24 часа. При бебета, след 3 или 4 часа разстройство, задължително трябва да се постави система и трябва да започнат да се вливат течности венозно. Оправданието им беше, че вените й са твърде тънки и не могат да намерят път\", каза още Георгиев.Лекарите дават на детето да пие разтвор на соли и други течности. „В Трета градска болница се опитаха да направят каквото можаха, но на 22-ри вечерта към 6 часа, се обадиха по телефона и ми казаха, че дъщеря ми вече я няма. Малката Алекс вече е ангел\", добави бащата на починалото дете.Георги недоумява защо прехвърлянето е закъсняло. И пита - как лекарите са решили, че състоянието на дъщеря му не е животозастрашаващо.„Няколко дни след като дъщеря ми почина, синът ми, който тогава беше на осем години, ме попита следното нещо: „Тате, аз лош батко ли бях, че Господ ми взе сестричката?\", коментира бащата.Генетичното заболяване на Алекс не е било фатално за живота й. Оказва се обаче, че в педиатричната болница и него не са лекували адекватно, твърди баща й. „Шест месеца тя беше на кислородотерапия, което впоследствие се оказа, че това нещо - 6 месеца е потискало сърдечен проблем, който тя е направила\", каза още той.Георги е категоричен  - в педиатричната болница работят прекрасни специалисти, които са помагали на дъщеря му.  До 18 ноември 2017-та. „В 21-ви век не е нормално дете, което е в болница, в интензивно отделение, под лекарско наблюдение, да почине от обезводняване. Никой на този свят не може да ме убеди, че не е можело да се направи нищо\", каза още той.Георги разказва, че завели Алекс в педиатричната болница заради предходните й хоспитализации там. Вярвал, че медиците са добре запознати със заболяванията й.  Лекарите припомнят - те нямат спешно отделение и всеки търси помощ именно от тях.„Много от хората смятат, че това е болницата, в която трябва да дойдат веднага, когато тяхното дете има температура, или хрема, или какъвто и да било проблем, който те оценяват като медицински. Без да се съобразяват, че тази болница поема доста по-специализирани тип заболявания. И когато ние откажем или пренасочим детето, след преглед от нас, към друго лечебно заведение, те започват да ни се сърдят и казват: „Ама аз не искам там, аз искам тук\", коментира педиатърът д-р Адил Кадъм.В България има цялостен проблем с детското здравеопазване, категорични са медиците. „Цялата система е проблематична. Реално ние нямаме система. Ние крепим ненужно нещо прогнило. Това са някакви отдавна прокарани коловози, по които се работи\", каза още Кадъм.С днешна дата Георги и съпругата му подготвят документи, за да търсят правата си по съдебен път. И тук обаче срещнали спънки - трябвало да платят по лев за всяка страница копие на медицинската документация.„Накрая ще ги съди Господ. Аз прошка не мога да им дам. Когато ми я взеха, сърцето ми умря. Нямам сърце вече. Мъртвите не дават прошка. Аз прошка не мога да им дам. Ако могат, нека си я искат от Господ\", каза бащата на Александра. ", "date": "2019.11.22", "title": "Дете почина след обезводняване в Педиатрията"}
{"url": "http://www.cross.bg/simeonov-smyata-valeri-1618562.html", "text": "/КРОСС/ Валери Симеонов не смята да се оттегля от поста заместник-председател на Народното събрание заради протестите, които се очакват и днес срещу него.Симеонов смята, че с исканията за оставка има намеса в парламентарната демокрация. Той посочи, че Патриотите имат право да предложат свой зам.-председател и че не е издигнал сам кандидатурата си.Каза също, че няма нужда от повишаване на рейтинга си, както и че този пост 4 месеца е стоял свободен. ", "date": "2019.11.22", "title": "Валери Симеонов няма да се оттегля като зам.-председател на НС "}
{"url": "http://www.cross.bg/matiiio-mireii-myzika-1618563.html", "text": "/КРОСС/  Легендата на френската музика Мирей Матийо ще зарадва хилядите си фенове в България с невероятно шоу в Зала 1 на НДК през април следващата година. Организацията на концерта в България е поета от компанията BLUEPLAN в партньорство с комуникационната агенция KEY Events & Communication. Продажбата на билети се осъществява ексклузивно в касите и партньорската мрежа на Eventim.bg, а към момента 1/3 от билетите са вече продадени.„Концертът на Мирей Матийо явно е чакан от доста фенове на музиката ѝ у нас, защото забелязваме усилено търсене на билети. Бързаме да успокоим всички заинтересовани, че АРТ БГ, чието име беше замесено като организатор на този концерт у нас, е само компания, наета да промотира концерта. След като научихме за техните проблеми, веднага прехвърлихме тази дейност към една от големите агенции в страната и това е всичко, което можем да кажем по темата. Договорът, който имаме с артиста, ни задължава да платим предварително хонорара, което вече е направено. Нямаме съмнения, че ни очаква едно впечатляващо шоу с гранд дамата на френската музика.\", заяви Иван Георгиев, управител на BLUEPLAN.\"Врабчето от Авиньон\", както е наричана още Матийо, е изпяла над 1200 песни на 8 езика и продава над 200 милиона албума. През годините изпълнява дуети с Шарл Азнавур, Клод Франсоа, Джони Холидей, Пол Анка, Силви Вартан и Хулио Иглесиас.  Въпреки че често е сравнявана с Едит Пиаф, пътят ѝ е напълно различен. От началото на кариерата си през 1965-а Мирей Матийо не е преставала да твори и да дарява почитателите си с широката си усмивка. \"Винаги пея за любов, това е начинът, по който се изразявам\", споделя звездата. Обичана е еднакво както от обикновените хора, така и от политическите лидери и шоу звезди. Приветствана е от държавни глави и е обиколила всички континенти. \"На сцената тя се чувства у дома, там намира своя духовен мир\", разказва за нея мениджърът ѝ Джони Старк и добавя: \"Такава е Мирей - сърце, което пее, сърце, което плаче, но преди всичко едно сърце, което обича\".През 2018-а, след 13 години затишие, Мирей Матийо издава актуалния си албум \"Mes Classiques\", в който отдава почит на любимите си творби от света на класическата музика. „Mes Classiques\" („Моите класики\") е албум, който Мирей Матийо посвещава на паметта на майка си. За албума Матийо записва 18 красиви песни на седем езика - френски, английски, немски, испански, италиански, руски и латински. В „Mes Classiques\" влизат творби от Верди, Моцарт, Офенбах, Хендел, Чайковски, Шуберт Брамс, Форе и на испанския композитор и китарист - Франциско Тарега. През 1998-а е удостоена с почетната титла Кавалер на Ордена на Почетния легион.", "date": "2019.11.22", "title": "Мирей Матийо ще изнесе първи концерт в София на 10 април!"}
{"url": "http://www.cross.bg/ystroiistva-zabranyava-ryski-1618593.html", "text": "/КРОСС/ В Русия беше приет закон, който забранява продажбата на определени устройства без в тях предварително да е инсталиран руски софтуер. Регулацията ще влезе в сила през юли догодина и ще засегне смартфони, компютри и умни телевизори, предава Mobile Bulgaria.Според хората зад предложението по този начин ще се промотират руските технологии, а на хората ще им бъде много по-лесно да използват закупените устройства.В същото време има опасения за следене на потребителите и страхове, че чуждите компании може да се изтеглят от страната. Новият закон не забранява продажбата на устройства с техния нормален софтуер, но изисква в тях да бъдат инсталирани и руски алтернативи.Разпоредбата е преминала през гласуване в долната камара на руския парламент, а пълния списък от засегнати с устройства и необходимия руски софтуер ще бъде определен от правителството.  ", "date": "2019.11.22", "title": "Русия забранява продажбите на смартфони без местни приложения"}
{"url": "http://www.cross.bg/premierut-kontrol-parlamentaren-1618547.html", "text": "/КРОСС/ Премиерът Бойко Борисов и трима министри са поканени на парламентарен контрол. Според програмата министър-председателят трябва да отговори на въпрос, зададен от лидера на опозицията Корнелия Нинова. Темата е Шенген.Дали премиерът ще отиде в парламента все още не е ясно, защото, той беше на двудневна визита в Хърватия за конгреса на Европейската народна партия.Депутатите ще изслушат още вицепремиера Красимир Каракачанов и министрите на икономиката и образованието. ", "date": "2019.11.22", "title": "Премиерът и трима министри са поканени на парламентарен контрол"}
{"url": "http://www.cross.bg/kevr-pernik-proverkata-1618564.html", "text": "/КРОСС/ Във връзка с въведения воден режим в община Перник, депутати от коалиция \"БСП за България\" изпратиха писмо до председателя на КЕВР Иван Иванов, в което настояват комисията да извърши проверка на качеството на предоставените услуги от ВиК - Перник. От левицата смятат, че обект на проверката трябва да бъде и изпълнението на заложения бизнес план на дружеството. Социалистите искат резултатите от проверката да бъдат предоставени и на Постоянно действащата подкомисия за наблюдение на дейността на КЕВР къч Комисията по енергетика на НС.", "date": "2019.11.22", "title": "БСП призовава КЕВР за проверка на ВиК-Перник"}
{"url": "http://www.cross.bg/plazha-sozopol-horata-1618545.html", "text": "/КРОСС/ На централния плаж в Созопол се изгражда пясъчна дига, която е почти готова. Тя е по цялото протежение на ивицата, висока е почти три метра и е съвсем близо до брега на морето. Изграждането на защитни диги вече е практика на някои големи плажове. По този начин концесионерите защитават заведенията от зимните бури. Тук това се случва за първи път и хората се притесняват, че разкопавенето на пясъка може да унищожи плажа.По време на проверката от Басейнова дирекция багерът изненадващо спря работа 20 метра преди края на ивицата, а по-късно напусна плажа.Местните хора са подготвили подписка срещу разкопаването на плажа. Спред тях морето няма да причини щети на заведенията. Те твърдят още, че дигата е опасна, защото може например дете се покатери по нея и падне, ще се удави и няма как да бъде спасено. А дигата спира и достъпа до самия плаж.Срещу изграждането на дигата се обяви и ръководството на общината. Тихомир Янакиев - кмет на община Созопол заяви, че общината не отдава плажа на концесия и не е собственик, но е разпоредена проверка. По думите му от Басейнова дирекция са констатирали нарушения, защото пясъкът се изгребва от прибоя.Представител на концесионера заяви, че тревогите на хората не са основателни. \"Това се прави тук за първа година и затова хората са притеснени. Пясъкът ще бъде на същото място догодина\", каза Илиян Иванов. ", "date": "2019.11.22", "title": "Протести в Созопол заради изграждането на пясъчна дига на централния плаж"}
{"url": "http://www.cross.bg/kyrtev-taka-nosa-1618546.html", "text": "/КРОСС/ Отново агресия на пътя. Доставчик на храна е пребит жестоко след скандал с пешеходец. Случаят е от столичният квартал „Люлин\". Пострадалият е с няколко шева на носа, а нападателят все още се издирва.Докато пътувах, чух много силен удар по колата. Отбих, за да видя какво се случва. Оказа се, че по автомобила е хвърлена кора с яйца. Видях един господин, който ми се пъчеше. Попитах го каква е причината да направи това. Тогава започна да ръкомаха и ми посегна. Отвърнах му, стана бой и накрая ме захапа за носа, разказа пострадалият Андрей Куртев.Видимо не беше пиян или дрогиран. С тези негови действия обаче мисля, че не беше нормално мислещ човек. Не зная защо този мъж реагира така. Възможно е да има някаква причина. След свадата изкоментира нещо за пешеходна пътека. Може би не съм му направил път, не знам. За мен в 21 век права не се заявяват така, допълни Куртев.  ", "date": "2019.11.22", "title": "Мъж е с отхапан нос след спор на пътя"}
{"url": "http://www.cross.bg/izbira-popov-kpkonpi-1618550.html", "text": "/КРОСС/ „Начинът на избиране на председател на КПКОНПИ е опорочен. Затова и няма да предложим наш кандидат. По отношение на двамата кандидати, текат дебати и разисквания в парламентарната ни група. Аз лично бих искал да изслушам канидадите и да видя техните концепции\". Това заяви секретарят на ПГ на „БСП за България\" Филип Попов пред БНР. Народният представител отбеляза, че законът по отношение на КПКОНПИ е бил няколко пъти променян, още при самото му приемане. „Тази нестабилност в законовата рамка води до неефикасност в комисията\", изрази мнение Попов. По думите му тази комисия  не трябва да има репресивни функции, нейната цел е съвсем друга - гражданска конфискация, установяване конфликт на интереси, имущество, придобито от престъпна дейност. „За полицейските функции има ДАНС, МВР, прокуратура\", заяви още той.По отношение на предложенията на БСП председателят на КПКОНПИ да бъде избиран от президента, Филип Попов коментира: „Внесохме алтернативен законопроект на този, който урежда начина на избор в момента. Основата на тази комисия е именно в начина на избор и независимостта на председателя, който по действащия закон в момента предлага и заместник-председатели. Всичко  е съсредоточено в парламента, и то в мнозинството, което избира изпълнителната власт. Не може едно и също мнозинство, което избира и изпълнителната власт, да избира и този, който ще я контролира по отношение на корупционни практики. Самият орган, така създаден, очевидно е политически - с възможност за репресия, включително и върху председателя на тази комисия, защото всяко едно мнозинство може да го смени, ако той „не слуша\".„Не е важно дали е г-н Гешев главен прокурор или г-н Цацаров председател на КПКОНПИ - важното е самият начин на избор - дали ще бъдат ограничени те в своите възможности, дали ще поставени във възможност да изпълняват ефикасно правомощията си, защото ще бъдат на прекия контрол на едно или друго мнозинство\", заключи Попов.   ", "date": "2019.11.22", "title": "Филип Попов: Не може мнозинството, което избира изпълнителната власт, да избира и този, който ще я контролира"}
{"url": "http://www.cross.bg/kmeta-tzatzarov-pernik-1618549.html", "text": "/КРОСС/ Главният прокурор Сотир Цацаров и заместникът му Иван Гешев ще се срещнат днес с кмета на Перник Станислав Владимиров, съобщиха от прокуратурата. Поводът е неговият сигнал за закононарушения при осигуряването на нормално водоснабдяване в града и функционирането на местното ВиК-дружество.  ", "date": "2019.11.22", "title": "Цацаров и Гешев разговарят с кмета на Перник заради водната криза "}
{"url": "http://www.cross.bg/pernik-kmeta-suvet-1618555.html", "text": "/КРОСС/ Министерският съвет ще отпусне 2,7 милиона лева на Община Перник за проект, свързан с реконструкция на утаителите на пречиствателната станция за питейни води, която обслужва Перник и околните села.Това бе решено на среща на министър-председателя Бойко Борисов с кмета на Перник Станислав Владимиров, на която присъстваха министърът на финансите Владислав Горанов и заместник-министърът на регионалното развитие и благоустройството Николай Нанков.Средствата, които ще бъдат осигурени с постановление на Министерския съвет, са първата неотложна мярка, свързана с решаване на водната криза в града. Финансовата подкрепа ще даде възможност на кмета на Перник в спешен порядък да предприеме необходимите към момента действия. В хода на разговора при премиера Борисов бяха начертани и последващите стъпки за справяне с кризата съобразно ситуацията.Утаителите, за които правителството отпуска финансиране, гарантират качеството на питейната вода, с което тя трябва да достига до жителите на Перник и околните населени места. ", "date": "2019.11.22", "title": "Кабинетът отпуска на Перник 2,7 милиона лева за справяне с водната криза"}
{"url": "http://www.cross.bg/taneva-gosti-obyavi-1618551.html", "text": "/КРОСС/ Проверки на къщите за гости, които са изградени с евросредства от програмния период 2007 - 2013 година, са правени, но мониторингът е започнал след изплащането на субсидията. Това обяви министърът на земеделието и храните Десислава Танева в БТВ „Тази сутрин\". Тя допълни, че са правени два пъти повече инспекции, отколкото е било задължението. Министърът обясни, че заради засиления обществен интерес ведомството е проверило абсолютно всички къщи за гости - от 288 при 15 изобщо не са функционирали.В 276 приключихме процедурите. 43,1 млн. лв. е пълната санкция или те трябва да върнат цялата субсидия. Това е за около 158 къщи за гости - те работят, но не изпълняват два критерия - бизнес планa, с който са кандидатствали не е изпълнен или е изпълнен под 20%, коментира Танева. Земеделският министър уточни, че хората масова са кандидатствали с завишени бизнес планове, за да получат субсидия и не са предполагали, че ще бъдат проверени. Тя каза още, че сред тях е и изпълнителят Милко Калайджиев. Основните нарушения са свързани с реализацията на приходи от нощувки, кухня и наемане на персонал.Промени в Закона за земеделските земи ще сложат край на мораториума за продажба на обработваеми площи на чужденци. Танева обяви, че тези текстове са предложени за обществено обсъждане с цел да се избегне глоба от Европейския съюз. Тя определи промените като „техническа редакция\", защото законът се е заобикалял с регистрация на местно юридическо лице. Земеделският министър коментира, че забраната остава, но европейски граждани ще имат право да купуват земя.Министър Танева коментира, че държавата има достатъчно механизми, за да си върне милионите от горски заменки от периода 2008 - 2009 г. Към момента сумата, която се търси е над 80 млн. лв. Парите са отпуснати като държавна помощ. В този период  са сключени 103 сделки на по-ниски от пазарните цени. Тези заменки на земи бяха възможни по действащото законодателство тогава. Бяха направени поредица от решения, беше наложен мораториум. Няма съмнение, че това е несправедливо. Вероятността санкциите да бъдат платени доброволно е минимална, но има как държавата да си събере тези над 80 млн. лв. с лихвите, допълни Танева.Ресорният министър обяви, че до края на декември над 1 млрд. лв. ще постъпят по сметките на земеделците. Тя беше категорична, че се правят проверки в цялата страна на стопани, за които се смята, че са получили средства за умъртвяване на прасета, но не са го направили. ", "date": "2019.11.22", "title": "МЗХ е проверило законността на всички къщи за гости"}
{"url": "http://www.cross.bg/ykraiina-rysiya-kiev-1618548.html", "text": "/КРОСС/ Хиляди украинци протестираха снощи в центъра на Киев срещу сближаването на отношенията с Москва и това, което те наричат \"капитулация\" пред Русия.Демонстрацията се организира преди срещата за Украйна във формата \"Нормандска четворка\" на 9 декември. На нея за първи път се очаква да се срещнат президентите на Русия и Украйна  -  Владимир Путин и Володимир Зеленски.Протестът в Киев бележи шестата годишнина от проевропейския бунт на Майдана. Снощи демонстрантите носеха плакати с надписи: \"Не на капитулацията!\", \"Всяка отстъпка само ще влоши ситуацията. Не можем да сключим споразумение с Путин\". Един от протестиращите заяви:„Искамe европейска Украйна - да се движим по пътя към Европа. Това, което Зеленски прави, сега изглежда също като завой към Русия. Това отново е проруски път - същият, какъвто беше по времето на Янукович\".Протестът се проведе в момент на относително разведряване на отношенията между Москва и Киев. По-рано тази седмица Русия предаде на Украйна трите военни кораба, задържани преди година в Керченския проток. През септември двете страни размениха и затворници, което позволи в Украйна да се завърнат екипажите на трите кораба.Хиляди украинци протестираха снощи в центъра на Киев срещу сближаването на отношенията с Москва и това, което те наричат \"капитулация\" пред Русия.Демонстрацията се организира преди срещата за Украйна във формата \"Нормандска четворка\" на 9 декември. На нея за първи път се очаква да се срещнат президентите на Русия и Украйна  -  Владимир Путин и Володимир Зеленски.Протестът в Киев бележи шестата годишнина от проевропейския бунт на Майдана. Снощи демонстрантите носеха плакати с надписи: \"Не на капитулацията!\", \"Всяка отстъпка само ще влоши ситуацията. Не можем да сключим споразумение с Путин\". Един от протестиращите заяви:„Искамe европейска Украйна - да се движим по пътя към Европа. Това, което Зеленски прави, сега изглежда също като завой към Русия. Това отново е проруски път - същият, какъвто беше по времето на Янукович\".Протестът се проведе в момент на относително разведряване на отношенията между Москва и Киев. По-рано тази седмица Русия предаде на Украйна трите военни кораба, задържани преди година в Керченския проток. През септември двете страни размениха и затворници, което позволи в Украйна да се завърнат екипажите на трите кораба. ", "date": "2019.11.22", "title": " Хиляди протестираха в Киев срещу сближаването с Москва "}
{"url": "http://www.cross.bg/noemvri-ychenitzi-ychenitzite-1618552.html", "text": "/КРОСС/ 35 проекта на ученици от цялата страна включва научната сесия на Ученическия институт на БАН (УчИ-БАН), която ще се проведе на 28 и 29 ноември в зала „Проф. Марин Дринов\" на Българската академия на науките. Проектите са от всички научни направления и са допуснати до участие в сесията след преценка на специалисти - рецензенти.Сред разработките са интернет приложение за здравословно хранене, устройство, което заменя функциите на болногледача, симулатор на сграда в случай на авария, както и приложна програма, създадена специално за събитието „Пловдив - културна столица на Европа през 2019 година\". По повод 500-годишнината от смъртта на великия изобретател Леонардо Да Винчи ученици са създали чрез 3D модел едно „старовремско селце от бъдещето\".По време на двудневния форум учениците ще представят резултати от научни изследвания и проекти в областта на изкуството пред експертни журита, в които участват утвърдени в учени от БАН, Национална художествена академия, Нов български университет и Софийския университет.Програмата на 28 ноември включва представяне на 24 ученически проекта в областите „История\", „Български език\", „Информатика\" и „Изобразително изкуство\". В областта на изкуството ще бъдат представени проекти в направленията научна илюстрация, живопис и пластично изкуство - колиета и пафти - копие на тракционен накит от Българското възраждане.В 17:30 часа в централното фоайе на БАН ще бъде открита изложба на ученици от Националната гимназия за приложни изкуства „Свети Лука\". Първият пленарен ден ще завърши с обявяване на класирането и награждаване на отличените автори на проекти.На 29 ноември сесията продължава с представяне на 5 проекта на ученици от математическите гимназии в София и Пловдив и доклади в областите „Биоразнообразие\", „Вирусология\" и „Роботика\". В 13:00 ч. форумът приключва с обявяване на класирането и отличените автори на ученически проекти от втория ден на сесията.Шестата научна сесия на Ученическия институт е посветена на 150-годишнината на БАН и ще бъде тържествено открита на 28 ноември от 10:00 часа в зала „Проф. Марин Дринов\" на Българската академия на науките. Основната цел на УчИ-БАН е да допринесе за откриването и развитието на учениците с интерес към науката, както и за усъвършенстване на уменията им  за представяне на резултати  пред публика и пред жури. УчИ-БАН е една от формите на Изследователския подход в образованието, при който учениците попълват знанията си чрез изследване и успешно усвояват умението да учат самостоятелно през целия си живот.Министерство на образованието и науката за втора поред година включи Ученическата научна сесия на УчИ-БАН в Националния календар за изяви по интереси на децата и учениците. ", "date": "2019.11.22", "title": "Ученици представят оригинални разработки на сесията на УчИ-БАН"}
{"url": "http://www.cross.bg/huawei-dizaiini-wallpaper-1618553.html", "text": "/КРОСС/ Над 1000 участия вече са регистрирани в стартиралия на 25 октомври конкурс за Wallpaper дизайни за смартфони с тема „Хармония на цветовете\", организиран от Националната художествена академия в партньорство с Huawei. Конкурсът, разделен в две категории - за авторски дизайни, и за фотографии, направени с Huawei устройства и подходящи за основа на Wallpaper дизайни, дава възможност на талантливи българи да изразят творческия си поглед към най-персоналното ни устройство - нашият смартфон. Конкурсът е отворен до 30 ноември, като заяките за участие се подават на т.След това най-добрите 6 теми и големите победители ще бъдат избрани от авторитетно жури с председател Деканът на Факултета за изящни изкуства на Националната художествена академия проф. Светозар Бенчев и членове - популярният български фотограф, архитект и пътешественик Димитър Караниколов (@karanikolov), Генералният директор на Huawei Consumer Business Group за България и Северна Македония Лонгруи Циу (Джефри) и базираният в Хелзинки бразилско-италиански дизайнер Рафаел Гарути, Мениджър Графичен дизайн на Huawei Mobile Services, лектор по Huawei Themes в топ университети в Европа, и автор на мобилни теми с над 30 милиона изтегляния.Към момента съотношението на подадени оригинални графични дизайни и авторски фотографии, направени с Huawei устройства, е около 1:2, и всички те изразяват многоликата интерпретация на участниците за цветната хармония, която е навсякъде около нас. „Хармония на цветовете\" е и темата на голямата награда в конкурса - спечелилият многобройни международни признания модел Huawei P30 Pro, чиито емблематични дизайни, вдъхновени от природни феномени като северното сияние, кристалните езера и кехлибарените изгреви му спечелиха милиони фенове по цял свят.Останалите награди са актуалният таблет Huawei MediaPad M5 lite, с 10.1- инчов дисплей и Creative pen писалка, най-новият смарт часовник Huawei Watch GT 2, и иновативната 360-градусова камера Huawei EnVision 360. Освен предметни награди, шестимата победители ще получат и международна трибуна и признание на таланта си, като  творбите им ще бъдат превърнати от екипа на Huawei Mobile Services в смартфон теми, достъпни в цяла Европа от Huawei AppGallery в приложението Huawei Themes. ", "date": "2019.11.22", "title": "НХА и Huawei напомнят за крайния срок на конкурса за авторски Wallpaper дизайни за смартфони"}
{"url": "http://www.cross.bg/vychich-surbiya-aleksandur-1618541.html", "text": "/КРОСС/ Президентът на Сърбия поиска обяснения от Русия за разкрития техен шпионин. Александър Вучич питал руския посланик защо техен полковник дава пари на сръбски офицери. Скандалът избухна заради видео запис, който се разпространява в интернет от известно време. Властите в Сърбия в крайна сметка обявиха, че на кадрите е руски полковник, който дава пари на бивш сръбски офицер. Беше свикан Съветът за национална сигурност, след което Вучич каза, че полковникът от записа поне 10 пъти се срещал с трима сръбски офицери.Според президента неговия колега Владимр Путин не знаел за операцията. От Москва определиха видеозаписите като „провокация, подготвена да изглежда по определен начин\".„Сърбия никога не е правила нещо, което да застраши приятелството с Русия. Днес попитах руския посланик, този сериозен и отговорен представител на Руската федерация, Александър Боцан-Харченко, защо. Само този въпрос му зададох. Не виждам никаква логика във всичко това\", заяви президентът на Сърбия Александър Вучич. ", "date": "2019.11.22", "title": "Вучич поиска обяснение от посолството на Русия за разкрития шпионин"}
{"url": "http://www.cross.bg/otgovori-pyblikatzii-twitter-1618536.html", "text": "/КРОСС/ Услугата Twitter вече ще позволява на потребителите да крият отговори на своите публикации, предаде БГНЕС.\"За да предоставим на хората повече контрол върху чатовете, започнати от тях, тествахме функция, която позволява да скрият отговори на техните публикации в Twitter. Днес ние я предоставяме на хората по целия свят\", се казва в съобщение на уебсайта на компанията.Според него тези промени са направени така, че потребителите „да се чувстват сигурно и комфортно, докато си чатят в Twitter\". ", "date": "2019.11.22", "title": "Туитър с нова функция -скриване на отговори на публикации"}
{"url": "http://www.cross.bg/gradysa-bulgariya-vyaturut-1618538.html", "text": "/КРОСС/ В 12 области в страната е обявен жълт код за значителни валежи. Предупреждението е в сила за областите София, Пловдив, Пазарджик, Благоевград, Смолян, Кърджали, Хасково,Стара Загора, Габрово, Велико Търново, Ловеч и Плевен. Очаква ни облачен, дъждовен, ветровит и студен петък. Започналото захлаждане от североизток продължава и днес. Температурите ще са ноемврийски - от 7 градуса в повечето райони на Северна България до 12 около Черноморието. Вятърът остава осезаем в източната половина на страната и по поречието на река Дунав - с пориви около и над 50 км/ч.Сняг ще падне в планините. Крехка снежна покривка се очаква в Рила, Пирин и високите части на Западна и Централна Стара планина, над 1500-1700 метра. В Родопите - значителни количества дъжд. По високото термометрите ще се колебаят около 1 градус, в ниското - до 3-4 градуса.През почивните дни валежите ще спрат в почти цялата страна. Възможно е да превали на изолирани места в планините и в Източна България. Вятърът ще утихне, но температурите ще са ниски - сутрините - около 5-6 градуса, а в следобедните часове - до 9-10. ", "date": "2019.11.22", "title": "Жълт код за валежи в 12 области "}
{"url": "http://www.cross.bg/chasa-sega-monitor-1618534.html", "text": "/КРОСС/  В 20 проби от болници - бактерии, които не се влияят от антибиотикКлиматът се промени, какво ще се отглежда - говорят професори, фермери и министър7400 песа изчезнаха от София, 10 000 котки налазиха ПловдивИзбраха Мария Габриел за първи зам. шеф на ЕНПMaстити бизнесмени са „изпаднали\" от порочния списък със заменкитеГотвачки с мръсни ръце тровят децатаГлавният прокурор в отговор на „Труд\": Отрова за мишки убила СтефанПремиерът Бойко Борисов от конгреса на ЕНП в Загреб: Трябва да спрем изтичането на мозъци от Балканите Цацаров иска да извади от сегашния й сън комисията „Антимафия\"FibanK показа най-добрите фирми от 300, през 2020 г. - и най-успешния стартъпПо-малко сме пътували в разгара на лятотоБизнесът иска да се зачитат само платени осигуровкиДепутатите задължиха ректорите да сключват договори с държавата315 000 души на воден режим  Павлин Костов, изпълнителен директор на „Топлофикация Сливен\":Предлагаме евтина и чиста енергия на нашите клиентиИван Кадев, кмет на Банско:Казусът с втория кабинков лифт на Банско трябва да се реши по европейските правила в най-кратък срокСветовноизвестният актьор Димитър Маринов: Зрителската любов е по-ценна от всеки \"Оскар\"Режисьорът и художник Анри Кулев: Луда работа е да снимаш филм в БългарияГълъбин  Гълъбов, председател на Съюза за стопанска инициатива, пред „Труд\":  Предприемачеството извървя дълъг път, учейки се от грешките си След местния вот -ГЕРБ води с 23,8% срещу 18,4% за БСПДеца растат нормално в семейства със споделени обич, уважение и отговорностБГ Мадоф си призна, че е фараонБорисов лиши от лечение стотици деца. ЛичноКак се държим, когато почине детеНоминацията на Цацаров е част от големия план", "date": "2019.11.22", "title": "Преглед на вестниците "}
{"url": "http://www.cross.bg/dneven-vuzdyh-problemut-1618544.html", "text": "/КРОСС/ Проблемът с мръсния въздух отново е на дневен ред. Очаква се днес ресорният заместник-кмет на София да отчете напредъка на българските общини по проекта за подобряване на въздуха.Намерението е да се намали количеството на фините прахови частици, чрез ограничаване на замърсяването от битово отопление на дърва и въглища.Проектът предвижда подмяна на старите отоплителни уреди с нови - газови или пелетни. ", "date": "2019.11.22", "title": "Проблемът с мръсния въздух отново е на дневен ред"}
{"url": "http://www.cross.bg/noshtta-reka-rekata-1618540.html", "text": "/КРОСС/ Нивото на водата в река Въча  значително е намаляло и коритото е почти празно. В сигнал от Кричим във Фейсбук се посочва, че реката буквално спира да тече през нощта.\"Това е нощен геноцид върху река Въча. Най-малко от две вечери насам през нощта реката спира да тече! Виждате балканска пастърва как се мята на сухо. Това е невиждано и нечувано безобразие - да спреш река! Тази река ние, обикновените риболовци, я зарибяваме всяка година с балкански пъстърви, платени с левчета от нашия джоб.  ВЕЦ-ът просто врътка кранчето на реката през нощта и почти цялото корито остава сухо\", пише с сигнала.Според Ани Христова от НЕК основно водите от коритото на реката се използват за водоснабдяване на града. По думите й през нощта се предполага, че нуждата не е в големи количества. Освен това, товарът на електросистемата през нощта не е висок и по тази причина операторът не би ползвал тези мощности в случай, че няма консумация, отбеляза още тя.Вчера от риболовен клуб \"Балканка\" протестираха пред екоминистерството. Обяснението на институциите е, че ако се подава вода 24 часа, това може да доведе до източване на язовирите.И днес местните хора заявиха, че това не се случва за първи пъти и е време институциите да подходят сериозно към проблема. За да се спаси рибата, хората са готови на протести. Едно от притесненията им е, че вода се отклонява към частни ВЕЦ-ове. От екоминистерството отговориха, че проверяват какво точно се е случило. ", "date": "2019.11.22", "title": " Екологично бедствие доведе до пресъхването на река Въча"}
{"url": "http://www.cross.bg/avtomobilna-administratziya-chrez-1618535.html", "text": "/КРОСС/ Проверяващите екипи на ИА „Автомобилна администрация\" ще бъдат оборудвани с таблети, мобилни ПОС терминали и принтери. Това заяви изпълнителният директор на ИА „Автомобилна администрация\" Бойко Рановски по време на представянето на проект за нови електронни услуги, автоматизиране на обмяната на данни с МВР и подобряването на системата за контрол.„Всичките 80 екипа на агенцията ще осъществяват контрол чрез нова специализирана система. Тя позволява в реално време да се проверява наличната информация за превозните средства, водачите и превозвачите. При констатиране на нередности издаденият акт веднага се вписва в системата и се принтира, като чуждите граждани ще имат възможност чрез ПОС терминал да заплатят на място глобата\", заяви Бойко Рановски. Той поясни, че системата на случаен принцип автоматично ще разпределя задачите на проверяващите екипи, съгласно техните компетенции, като ръководителите ще имат възможност да следят работата им по-ефективно. По думите му това ще намали времето за извършване на проверките, ще подобри контролната дейност и ще ограничи корупционните фактори.Заместник изпълнителният директор на ИА „Автомобилна администрация\" Дамян Войновски представи новите 7 електронни административни услуги, които ще бъдат реализирани в рамките на проекта. „След по-малко от една година гражданите и фирмите ще имат възможност да подават електронно, чрез съвременно приложение, заявления за изпити за водачи на МПС и на таксиметрови автомобили; за превоз на опасни товари; за преиздаване, подмяна или издаване на дубликат на карта за дигитални тахографи, както и за карта за квалификация на водача. Новите електронни услуги ще намалят значително времето за обработка и получаване на заявените документи\", обяви Дамян Войновски. Той допълни, че проектът предвижда да бъдат свързани общо 12 регистъра и база данни. „Автоматично по електронен път ще бъдат обменяни различни данни с МВР, които до момента се предоставяха на хартиен носител, като например протоколите от изпитите на водачите. Това ще доведе до спиране на злоупотребите при техническите прегледи и повишаване на контрола при изпитите на кандидатите за водачи\", посочи Дамян Войновски.Проектът „Надграждане на поддържаните от Изпълнителна агенция „Автомобилна администрация\" регистри за периодични прегледи за техническата изправност на ППС и обучението и изпитите за придобиване на правоспособност за управление на МПС. Изграждане на нов модел на контролната дейност, основан на оценка на риска\" се съфинансира от Европейския социален фонд, чрез Оперативна програма „Добро управление\". Стойността на проекта е 990 553 лева, като срокът за изпълнение е до 31 октомври 2020 г. ", "date": "2019.11.22", "title": "ИА „Автомобилна администрация“ въвежда нови електронни услуги и система за контрол"}
{"url": "http://www.cross.bg/dymata-godina-deiistviya-1618542.html", "text": "/КРОСС/ Определиха думата на 2019 г. Според Оксфордския речник това е изразът „аварийно положение на климата\" (climate emergency).  В речника изразът е обяснен като „ситуация, изискваща спешни действия за спиране на климатичните промени и предотвратяване на потенциално необратими щети върху околната среда в резултат на това\". Този израз беше избран поради нарастващото обсъждане на темата в обществото и интересът на хората към климатичните проблеми през 2019 година, съобщава БГНЕС.Словосъчетанието е било използвано 100 пъти по-активно тази година, отколкото през предишната. Според авторите на речника хората започват да използват думи по климатични теми все по-често. Краткият списък включва изразите „климатични действия\", „климатична криза\", „свързана с климата тревожност\" (еко-тревожност).Миналата година за думата на годината беше избрано прилагателното „токсичен\" (toxic). Авторите приписват популярността на думата на ситуацията около „случая Скрипал\", както и на дейностите на движението за антисексуален тормоз #MeToo. ", "date": "2019.11.22", "title": "Оксфордският речник обяви думата на годината"}
{"url": "http://www.cross.bg/bulgariya-tvurdeniya-obvinenie-1618539.html", "text": "/КРОСС/ „Това е поредното нелепо и невярно обвинение от сръбския депутат към България. Аз не виждам български разузнавач да вербува сръбски висши офицери, а друга държава.  Нека не прехвърлят от болната на здравата глава. Вчера излязохме с изявление, че няма нищо вярно в тези твърдения. България винаги е подкрепяла и подпомагала Сърбия. Учудени сме от тези твърдения  и категорично ги отричаме\". Това заяви вицепремиерът и министър на външните работи Екатерина Захариева относно отправеното обвинение от председателя на парламентарната комисия за Косово Милован Дрецун.„В никакъв случай тези нелепи обвинения не отговарят на добрия дух и приятелство, което има между двете държави\", каза още тя. ", "date": "2019.11.22", "title": " Захариева: Обвиненията на сръбския депутат в шпионаж са нелепи "}
{"url": "http://www.cross.bg/chasa-sofiyaot-provede-1618531.html", "text": "/КРОСС/ ***София.От 09.00 часа ще се проведе заседание на Народното събрание.***София.От 18.30 часа в Народно читалище „Аура\" - 1929\" вицепрезидентът Илияна Йотова ще участва вотбелязването на 90 г. от създаването на читалището.***София.От 10.00 часа в Европейския кът в сградата на Народното събрание ще се проведе тържественацеремония по поставянето на Капсула на доброто. Поводът за церемонията е 30-та годишнина от приемането на Конвенцията на ООН за правата на детето. Мария Габриел ще участва във вграждането на Капсула на доброто с послания за бъдещите поколения, която ще се отвори през 2030 година.***София.От 11.00 часа в Първа зала на Столична община на ул. „Московска\" № 33 заместник-кметът на Столична община Йона Христова ще представи информация за напредъка на Интегриран проект (ИП) „Българските общини работят заедно за подобряване на качеството на атмосферния въздух.***София.От 13.00 часа в резиденция „Бояна\" министърът на правосъдието Данаил Кирилов ще откриечетиридневно съвместно обучение по правата на човека в АС за магистрати от България, Гърция и Румъния.***София.От 18.00 часа Българският червен кръст и СиВиЕс - България организират събитие под надслов „Да вкусим ориента\" по повод Месеца на бежанеца, който се отбелязва през ноември.***Благоевград.От 12.00 часа в зала 5 на Общината, ще се проведе пресконференция по повод Национална кампания на КНСБ „Арена работеща България\", с участието на Пламен Нанков - Вицепрезидент на КНСБ, Огнян Атанасов - Национален секретар в КНСБ и Силвия Христова - в.и.д. Областен координатор на КНСБ за Благоевград.***Велико Търново.От 09:30 часа в голямата зала на общината, ще се проведе Трета национална среща на експертите по социални дейности и здравеопазване от общинните.***Велико Търново.От 10.30 часа в Конферентната зала на Областен информационен център - Велико Търново ще се проведе информационен ден за представяне на процедури „Споделена визия за екологичната мрежа Натура 2000 в България\" и „Изготвяне/актуализиране на планове за действие за видове\" по Приоритетна ос 3 „Натура 2000 и биоразнообразие\" на Оперативна програма „Околна среда\" 2014-2020 г.***Пловдив.От 10.00 часа в сградата на бул.\"Руски\" №86, изпълнителният съвет на СРС \"Подкрепа\" организира пресконференция по повод 30 години от учредяването на КТ \"Подкрепа\" в града.***Шумен.От 13.30 часа Радио Шумен е домакин на изложбата \"Арт ефир\".    ", "date": "2019.11.22", "title": "Предстоящи събития на 22 ноември"}
{"url": "http://www.cross.bg/vreme-filimon-mihail-1618527.html", "text": "/КРОСС/ Светите апостоли Филимон, Архип и Апфия били обърнати в християнството от свети апостол Павел и пострадали за Христа от гърците езичници по време на царуването на император Нерон, в град Колоси.Когато веднъж те се намирали заедно с други християни на молитвено събрание, езичниците неочаквано ги нападнали. Всички се разбягали, освен светите Филимон, Архип и Апфия, които били хванати и отведени при Артоклис, Ефеския житопазител.Отначало били жестоко свети Архип, при което дори минаващите деца забивали ножове по цялото му тяло. След това, без всякаква милост, бил изтезаван свети Филимон и пребит с камъни. По същия начин била пребита с камъни и света Апфия.Така, в мъчение, светите угодници преминали при Господа.Св. Михаил Воин е по произход българин. Роден е в гр. Потук (предполага се, че това е днешният Батак) и е живял навярно във времето на благоверния български цар св. Борис-Михаил. Бил син на богати и благородни родители, още от детство обикнал чистия живот, имал страх Божи, подвизавал се в молитва и пост, щедро раздавал на бедните милостиня, поради което и неговите родители, и чуждите хора го наричали \"светото дете\".Когато станал на 25 години, той бил назначен за началник на една дружина във византийската войска. По това време родният му край още не влизал в пределите на българската държава. В една война на византийския император Михаил ІІІ (865 г.) против агаряните, св. Михаил Войн бил оставен от изплашените гърци сам с неговата дружина. Като призовавал през всичкото време името на Бога, той успял да прогони враговете и заедно с войниците си останал невредим. Връщайки се у дома си, той извършил героическото чудо на св. великомъченик Георги Победоносец: убил огромен змей, който излизал от някакво езеро, и по такъв начин спасил една девица от участта да бъде изядена от него. Но змеят, на когото той отсякъл главата, го ударил с огромната си опашка толкова силно, че той паднал и лежал известно време в безсъзнание.Скоро подир завръщането си в родното място той починал и Господ го прославил с нетленни чудотворни мощи. По време на Второто българско царство, в самото начало на ХІІІ век (1206 г.), българският цар Калоян тържествено пренесъл неговите св. мощи в своята столица Търново и ги положил в патриаршеската катедрала \"Св. Възнесение\". След падането на Търново под османска власт (1393 г.) следите на тези мощи се губят. Великият търновски патриарх св. Евтимий му съставил житие, което е запазено до наши дни.Из: Жития на светиите, Синодално издателство, София, 1991 г., под редакцията на Партений, епископ Левкийски, и архимандрит д-р Атанасий (Бончев). ", "date": "2019.11.22", "title": "Св. ап. Филимон. Св. Михаил воин, българин"}
{"url": "http://www.cross.bg/tema-zhivo-sozopol-1618529.html", "text": "/КРОСС/  Пясъчна дига на плажа в Созопол. На живо за недоволството сред хоратаКъде изчезна водата на Перник? Версията на бившия кмет Вяра Церовска Лекарите от Педиатрията с подписка в защита на директора. На живо: Кой е виновен за смъртта на 3- годишното дете? Отрова за мишки е най-вероятната причина за смъртта на детето от Кардам. На живо: Къде са били съхранявани химическите препарати? Кой трябва да ръководи българския футболен съюз? Коментар на експертите За милионите от горските заменки и нарушенията при къщите за гости - министърът на земеделието Десислава Танева;  Как родителите на починалото 3-годишното дете ще търсят правата си? В студиото - адвокатът на семейството.  Директно от Созопол: Защо багери влязоха на плажа в стария град?  На живо: Каква е причината за пресъхването на река Въча и за тоновете мъртва риба?  „Чети етикета\": Качествена ли е храната в ученическите столове? ", "date": "2019.11.22", "title": "Теми и гости в сутрешните блокове на телевизиите"}
{"url": "http://www.cross.bg/voiina-svetovna-vtorata-1618528.html", "text": "/КРОСС/ 1497 г. - Вашко да Гама достига нос Добра надежда.1906 г. - На международна конференция в Берлин е възприето съгласие сигналът SOS да бъде международен при търсене на помощ.1916 г. - Американският писател Джек Лондон се самоубива.1918 г. - Първата световна война: Френската армия навлиза в Страсбург.1927 г. - Персия заявява контрол върху остров Бахрейн.1940 г. - Втората световна война: Гръцката армия навлиза на територията на Албания.1943 г. - Ливан обявява национална независимост от Франция.1943 г. - Втората световна война: В Кайро започва среща между тримата световни лидери - президента на САЩ Франклин Рузвелт, министър-председателя на Великобритания Уинстън Чърчил и китайския лидер Чан Кайшъ. Срещата е известна като Каирска конференция и на нея е обсъдена стратегията за войната с Япония.1943 г. - Втората световна война: Приключва Додеканезката операция.1943 г. - България във Втората световна война: По наказателно дело №1541/1943 г. на гарнизонното стрелбище в София са разстреляни Александър Пеев, Емил Попов и Иван Владков1946 г. - Съставено е правителство на ОФ с министър-председател Георги Димитров.1963 г. - Американският президент Джон Кенеди е застрелян в Далас. Вицепрезидентът Линдън Б. Джонсън става 36-тият президент на САЩ след смъртоносното покушение.1967 г. - ООН приема резолюция, която задължава Израел да изтегли войските си от арабските територии.1974 г. - Организацията за освобождение на Палестина получава статус на наблюдател в ООН.1975 г. - В Испания е възстановена монархията и Хуан Карлос I става крал.1977 г. - Започват редовни полети с „Конкорд\" от Париж и Лондон до Ню Йорк.1988 г. - В Палмдейл (Калифорния) е демонстриран свръхсекретния бомбардировач B-2 Spirit.1990 г. - Маргарет Тачър подава оставка като министър-председател на Великобритания.1993 г. - Армения въвежда нова национална валута - драм.2004 г. - В Киев се провежда демонстрация на над 100 хиляди привърженици на кандидата за президент Виктор Юшченко.2005 г. - Ангела Меркел става първата жена - канцлер на Германия.", "date": "2019.11.22", "title": "22 ноември в историята"}
{"url": "http://www.cross.bg/otkrie-magistrati-advokati-1618533.html", "text": "/КРОСС/ Министърът на правосъдието Данаил Кирилов ще открие 4-дневно съвместно обучение по правата на човека в ЕС за магистрати от Гърция, Румъния и България. Събитието ще се открие официално в Резиденция „Бояна\" в 13 ч. на 22 ноември. 30 магистрати и адвокати от трите държави ще обменят опит и добри практики относно прилагането на Хартата на основните права на ЕС от националните съдилища. С това събитие приключва изпълнението на проект по Програма „Правосъдие\" на ЕК с ръководител и автор на основните научни изследвания проф. д.ю.н. Атанас Семов, съдия в Конституционния съд на Република България. Заявки за участие в заключителния семинар в Бояна са подали над 250 съдии, прокурори и адвокати.  ", "date": "2019.11.22", "title": "Министър Кирилов ще открие международен юридически форум"}
{"url": "http://www.cross.bg/rozhdenitzite-na-noemvri-1618530.html", "text": "/КРОСС/ Бранимира Антонова, актриса, първата „Мис България\" Иван Киров, бизнесмен Милен Люцканов, генерален консул на България в Ню Йорк Росица Вълканова, актриса, режисьор на документални филми и продуцентЯвор Хайтов, бивш депутат, зам.-председател на 43 НС  ", "date": "2019.11.22", "title": "Рождениците на 22 ноември"}
{"url": "http://www.cross.bg/zala-koleden-bulgariya-1618532.html", "text": "/КРОСС/ На 10 декември (вторник) от 19.00 ч. в зала \"България\" ще се проведе Коледен концерт на Йълдъз Ибрахимова и Софийския духов оркестър, организиран от Столична община и Дом на културата \"Искър\" организират Публиката ще се наслади на богата музикална палитра от джаз, фолклор и цигански романси и изпълнения на произведенията на Жорж Бизе, Джордж Гершуин, Клод Франсоа и др. Диригент на концерта ще бъде Юли Дамянов. Със специалното участие на Борислав Йоцов и Христо Йоцов.Билети на касата на \"Кантус фирмус\" в зала \"България\" и на ticketsbg.com.", "date": "2019.11.22", "title": "Коледен концерт на Йълдъз Ибрахимова и Софийския духов оркестър"}
{"url": "http://www.cross.bg/edna-ot-naii-otvratitelnite-privichki-1618526.html", "text": "/КРОСС/ Една от най-отвратителните привички на дребните души е, че подозират своите низости у другите.Оноре Дьо Балзак ", "date": "2019.11.22", "title": "Една от най-отвратителните привички"}
{"url": "http://www.cross.bg/hilyadoletieto-deteto-vgradena-1618543.html", "text": "/КРОСС/ Капсула на хилядолетието ще бъде вградена днес в Народното събрание. Поводът е 30-ата годишнина от приемането на Конвенцията на ООН за правата на детето.В Европейския кът на парламента капсулата ще бъде поставена от председателя Цвета Караянчева и българския комисар за цифровата икономика и общество Мария Габриел.В Капсулата на хилядолетието ще бъдат вложени предмети и символи, носещи послание за доброто към бъдещите поколения, които ще я отворят през 2030 година. Инициативата е на Държавната агенция за закрила на детето. ", "date": "2019.11.22", "title": "Капсула на хилядолетието ще бъде вградена в парламента"}
