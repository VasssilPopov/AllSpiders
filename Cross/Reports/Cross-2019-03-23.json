{"url": "http://www.cross.bg/englert-bulgariya-radev-1599873.html", "text": "/КРОСС/ С ролята си в „Осъдени души” Вие се превърнахте в посланик на нашата култура. За България Вие оставате верен приятел и блестящ творец.С тези думи президентът Румен Радев се обърна към известния полски актьор и общественик Ян Енглерт, когото удостои с почетен плакет „Св. св. Кирил и Методий”, предаде репортер на БГНЕС.Президентът отбеляза, че глобалният свят ни предизвиква все повече да търсим корените си. Радев не пропусна да сподели своето удовлетворение от духовните и културни връзки, които имаме с Полша.Проф. Ян Енглерт получи почетния плакет в знак на признание за неговия значим принос към съвременното изкуство и популяризирането на българската култура.„Това е най-високото отличие, което получавам в живота си. Има нещо много вълнуващо в това, че го получавам не в страната, в която живея и работя, а именно в България. Контактите между нашите държави, изкуството, което развиваме според мен има второстепенно значение на фона на истинското приятелство между хората от нашите народи”, заяви проф. Ян Енглерт.По-рано днес проф. Ян Енглерт получи почетното звание „Доктор хонорис кауза” на НАТФИЗ предаде БГНЕС.", "date": "2019.03.23", "title": "Румен Радев: Ян Енглерт е верен приятел на България и блестящ творец"}
{"url": "http://www.cross.bg/mariya-gabriel-evro-1599862.html", "text": "/КРОСС/ Цифровата трансформация не е бъдещето, тя е тук и сега, и променя всичко около нас. Това заяви еврокомисар Мария Габриел на среща във Враца.Еврокомисарят по цифрова икономика и цифрова общество участва в областен форум под надслов \"Цифровизация- възможност за растеж на област Враца\". Срещата се организира от областната администрация и община Враца и се провежда под патронажа на кмета на общината Калин Каменов. В работата на форума участват още евродепутатът Владимир Уручев, министърът на регионалното развитие и благоустройството Петя Аврамова, народните представители Красен Кръстев и Станислав Попов, ученици, студенти и представители на местния бизнес и неправителствени организации.България има традиции и потенциал в областта на цифровите технологии, каза при откриване на форума еврокомисар Мария Габриел и допълни, че това е възможност за включване в цифровата трансформация на Европа, която е в ход и променя европейската общност. Тя определи три приоритета, в които трябва да се съсредоточат усилията в тази област на Европейския съюз. Първият от тях е свързаността. Сега 76 от домакинствата в градските райони имат много добра дигитална свързаност, която пада до 40 на сто в селските райони, а за България в тези райони достига до 27 процента, каза Мария Габриел. Тя посочи, че по Механизма за свързаност на Европа финансирането ще е от 1 на 3 милиарда евро, като изцяло ще бъде съсредоточено върху инфраструктурата и цифровата свързаност. Вторият приоритет е програмата за създаване на дигитален иновационен хъб във всяка област в Европа. Сега в стратегията за цифровизация на индустрията за периода 2016-2020 има 500 милиона евро. През следващия период са одобрени 1,5 милиард евро за създаването и работата на такива хъбове, каза още тя.Мария Габриел посочи, че не на последно място за тази програма е обучението и придобиването на цифрови умения, защото през 2020 година 90 на сто от професиите ще изискват такива умения. В тази посока ще се развиват такива инициативи като Европейска седмица на програмирането, в която през 2018 година са се включили повече от 2,7 милиона участници от Общността. Допълнително ще се работи по програма \"Цифрови възможност\" за платени стажове за студенти, каза Мария Габриел. Досега са сключени договори за 2000 стажа от началото на програмата, а целта е 6 000 стажа във всички професионални и научни направления. Третият приоритет е програмата \"Дигитална Европа\", която ще работи в пет направления - изкуствен интелект, киберсигурност, цифрови умения, дигитални хъбове, суперкомпютри. За нея са предвидени 9 милиарда евро за следващия програмен период.", "date": "2019.03.23", "title": "Цифровата трансформация не е бъдещето, тя е тук и сега и променя всичко около нас"}
{"url": "http://www.cross.bg/pabota-zadachi-oga-1599874.html", "text": "/КРОСС/ Дa cтe винaги oтбopeн игpaч и дa вдигaтe pъĸa, зa дa пoлyчитe нoвитe пpoeĸти нa paбoтa, ĸaĸтo и дa нaдминaвaтe oчaĸвaниятa нa paбoтoдaтeля cи пocтoяннo, щe ви нaпpaви мнoгo цeнeн cлyжитeл.Tpябвa oбaчe дa знaeтe ĸoгa дa ĸaжeтe \"нe\". Cпopeд Линдзи Πoлaĸ, aвтop нa ĸнигaтa \"Тhе Rеmіх: Ноw tо Lеаd аnd Ѕuссееd іn thе Мultіgеnеrаtіоnаl Wоrkfоrсе\", чoвeĸ тpябвa дa oпpeдeли гpaници ĸoлĸo и ĸaĸви зaдaчи дa въpши нa paбoтнoтo cи мяcтo, пишe СNN.Πo дyмитe нa Πoлaĸ чecтo имa cитyaции, в ĸoитo oт вac щe ce изиcĸвa дa въpшитe нeщa, ĸoитo нe влизaт в длъжнocттa ви. Aĸo ce oтзoвeтe вeднъж, тoвa нe e пpoблeм, нo нe бивa дa ce пpeвpъщa в pyтинa.Чyдecнo e дa cтe чoвeĸ нa дeйcтвиeтo. Ho ĸoгaтo paбoтoдaтeлят ви възлaгa нoви и нoви зaдaчи, ĸoнцeнтpиpaйĸи ce въpxy тяx, cтaвaтe пo-мaлĸo пpoдyĸтивни. Taĸa и peдoвнaтa ви paбoтa изocтaвa. Tyĸ тaĸтичният пoдxoд мoжe дa нe e oт пoлзa, тъй ĸaтo шeфът ви нямa ĸaĸ дa paзбepe ĸoлĸo нaтoвapeни cтe вcъщнocт. Kapиepнитe eĸcпepти cъвeтвaт ĸaтeгopичнo дa oтĸaжeтe нoвaтa зaдaчa или дa пpeдyпpeдитe paбoтoдaтeля cи, чe aĸo ce зaeмeтe c нeя, тo ocтaнaлaтa ви paбoтa щe ocтaнe нa зaдeн плaн.Koгaтo oтxвъpлятe пpoeĸт, нe ĸaзвaйтe пpocтo нe, a пpoявeтe oтнoшeниe. Moжeтe дa пpeдлoжитe дpyг ĸoлeгa, ĸoйтo би ce cпpaвил вмecтo вac или пъĸ aĸo зaдaчaтa нe e cпeшнa, дa ĸaжeтe ĸoгa биxтe мoгли дa я пoeмeтe.He ce пpитecнявaйтe дa пoпитaтe зa oпpeдeлeни ycлoвия, aĸo ви нaгъpбят c пoвeчe paбoтa. Haпpимep, aĸo пpoeĸтът изиcĸвa вaшaтa aнгaжиpaнocт пpeз yиĸeндитe, пoпитaйтe дaли нe мoжe дa paбoтeтe диcтaнциoннo. Aĸo paбoтнaтa зaдaчa e пpeĸaлeнo oбeмнa, пoмoлeтe зa eĸип, ĸoйтo дa ви cъдeйcтвa. ", "date": "2019.03.23", "title": "Защо служителите, които не умеят да казват „не“, не успяват?"}
{"url": "http://www.cross.bg/grypata-pochinal-marin-1599879.html", "text": "/КРОСС/ Музикантът от българската група \"Анимационерите\" Марин Петров е починал в Ямбол.Тъжната вест беше съобщена във Facebook страницата на групата.44-годишният басист е сред съоснователите на групата през 1997 и свири в нея до 2002 г. Включва се и в еднократното й събиране през 2011 г., след което се мести да живее извън София. Радио \"Тангра Мега Рок\" съобщава, че Петров не се е прибрал цяла нощ след като излязъл да пазарува. Тялото му е било намерено в река като се предполага, че е починал при нещастен случай.", "date": "2019.03.23", "title": "Почина Марин Петров от „Анимационерите“"}
{"url": "http://www.cross.bg/zhelyazkov-vreme-mobilnost-1599868.html", "text": "/КРОСС/ Напълно подкрепяме протеста на превозвачите - ще водим битката на различни фронтове с една и съща кауза. Това каза за Агенция „Фокус“ министърът на транспорта, информационните технологии и съобщения Росен Желязков по повод заявката на българските превозвачи за протест на 27 март в Страсбург срещу пакета „Мобилност“ 1. Според него протестът е изразно средство на позиция, която и страната, и членовете на ЕП от България защитават много яростно.„По това време ще бъда на Съвет на министрите по транспорт с моите колеги от Литва, Латвия, Полша, Унгария и Румъния. Ще водим серия разговори за обединени действия за недопускане на триалозите, с които би трябвало да завърши всеки един законодателен цикъл“, заяви министър Желязков.Битката за пакета „Мобилност“ ще е много тежка – не може да има щипка „катран“ в моменти, в които трябва да сме най-обединени. Така Желязков коментира твърденията, че страната ни не е направила достатъчно по време на европредседателството в защита на превозвачите. Според него това е българска черта - посочваме някой за виновен, за да ставаме симпатични на аудиторията. „Тази теза, че не е защитен националният интерес, се прокрадва от време на време. Понеже е толкова несъстоятелна, затова никой не намира в нея чисто политическо основание да я вади аргументирано“, коментира Желязков. „Пакетът „Мобилност“ е съвкупност от няколко законодателни предложения. Те са свързани с достъпа до пазара и професията, с командироването на шофьорите, тема, свързана с каботаж, с почивката и времето за управление на превозното средство и тахографи“, посочи транспортният министър и уточни, че понеже те са разписани с различни законодателни актове, затова техните изменения условно се наричат пакет. Тъй като измененията станаха известни и като пакета „Макрон“, Росен Желязков поясни, че само една от темите в исторически план е защитавана от Макрон като негова линия, още когато е бил министър във Франция, а именно командироването на работниците. „Всички други теми са инициални теми по принцип на европейската комисия. Мисля, че само у нас този пакет получи името на „Макрон“. Това е някакъв никнейм, който в Европа не се припознава като такъв, затова се нарича Пакет за мобилност 1“, каза още министър Желязков. Във връзка с твърденията, че страната ни не е успяла да убеди Макрон по пакета „Мобилност“, министърът обърна внимание, че това е законодателна инициатива на ЕК, не е на Франция. „Тук не става въпрос за двустранни разговори, за отношения България – Франция или България друга страна. Естествено на ниво Европейски съвет може да се настоява, да се лобира, но когато се стигне до гласуване, гласува се от министри на съвет, от депутати в парламента. Там позициите са и партийни, и национални и разделени по признака, за който ние непрекъснато говорим, че се фрагментира пазарът - на периферни държави и централноевропейски. Настоящите и бъдещи членове на ЕП ще се сблъскат с подобен подход в европейското законодателство не само по отношение на мобилността, а по отношение на всички теми, които разделят държавите на различни скорости и различни географски признаци“, каза още Росен Желязков.", "date": "2019.03.23", "title": " Росен Желязков: Напълно подкрепяме протеста на превозвачите"}
{"url": "http://www.cross.bg/nyrsyltan-stranata-nazarbaev-1599886.html", "text": "/КРОСС/ Официално – от днес казахстанската столица вече ще се нарича Нурсултан в чест на бившия президент на страната Нурсултан Назарбаев.В изявление на уебсайта на президентството се посочва, че новият държавен глава Касим Жомарт Токаев е подписал предложението за промяната на името на столицата на страната от Астана на Нурсултан.Токаев положи клетва като президент на Казахстан в сряда – ден, след като Нурсултан Назарбаев доброволно подаде оставка и се оттегли от поста.78-годишният Назарбаев е начело на страната от обявяването на независимост след разпада на Съветския съюз през 1991 година. Той е и първият централно-азиатски лидер от пост-съветската ера, който доброволно напуска поста си.", "date": "2019.03.23", "title": "От днес казахстанската столица вече се нарича Нурсултан"}
{"url": "http://www.cross.bg/dete-roditelite-oblastnata-1599887.html", "text": "/КРОСС/ Деветгодишно дете е открито след спасителна операция в гориста местност край Сливен, съобщиха от ОД на МВР.Сигналът за дете в неизвестност е бил получен в областната полиция около 14.00 часа днес. Момчето, което било на пикник с родителите си, се изгубило в гориста местност на около 10 км в посока от Сливен към село Бяла.В спасителните действия, организирани от ръководството на ОД на МВР, са включени служители на областната дирекция, Районната служба \"ПБЗН\"-Сливен, Регионалната дирекция на горите и местното Горско стопанство, РС \"Военна полиция\", Планинската спасителна служба и доброволци.Операцията е продължила четири часа. Детето е намерено към 17.00 ч., в добро здравословно състояние, от служители на ОД на МВР-Сливен и е предадено на родителите.", "date": "2019.03.23", "title": "Спасиха 9-годишно дете, изгубило се в гора"}
{"url": "http://www.cross.bg/speshul-olimpiks-radev-1599863.html", "text": "/КРОСС/ Привилегия е да бъда сред такава плеяда от шампиони и медалисти. Вие показахте по безспорен начин какво могат младите атлети, когато със своята упоритост, всеотдайност и воля се превръщат в пример за цялото общество. Това заяви президентът Румен Радев на срещата си с атлетите, представили България на Световните Спешъл  Олимпикс игри в Абу Даби 2019, техни близки, треньори и ръководители.Държавният глава подчерта, че спортът  винаги е бил силен фактор за социално и личностно развитие и изгражда ценностна система, характер и воля да преодоляваме ежедневните трудности и да растем с вярата, че когато сме заедно, сме по-силни. „Искам да благодаря и на всички вас – родители, ръководители, треньори, които с вашата енергия, всеотдайност и вяра давате шанс на тези прекрасни млади хора да изявяват себе си, да се развиват, да бъдат пълноценни и достойни граждани на нашата родина“, каза още Румен Радев.Виктор Христов, член на Управителния съвет на Спешъл Олимпикс България и носител на 3 медала от дисциплината „езда“ заяви, че със своята посветеност, организацията помага на хората да се развиват, състезават и да представят достойно страната ни пред света. Той посочи, че мотото на кампанията на българското участие в Световните игри на Спешъл Олимпикс 2019 е „Да бъдем заедно“. „Вярвам, че всеки може да бъде смел в своя опит, заедно можем повече. Да бъдем заедно“, призова  медалистът.По време на церемонията атлетът Нина Ал Рифай връчи на държавния глава значката на Спешъл Олимпикс.", "date": "2019.03.23", "title": "Румен Радев: Със своята упоритост атлетите се превръщат в пример за цялото общество   "}
{"url": "http://www.cross.bg/brekzit-velikobritaniya-referendym-1599854.html", "text": "/КРОСС/ Десетки хиляди хора, които се противопоставят на излизането на Великобритания от Европейския съюз, се събраха, за да преминат през централната част на Лондон и да поискат нов референдум, докато задълбочаващата се криза около Брекзит рискува да свали от власт премиера Тереза Мей, отбелязва \"Ройтерс\".След три години мъчителни дебати все още не е сигурно как, кога или дори дали Брекзит ще се случи, докато Мей се опитва да намери изход от най-тежката политическа криза във Великобритания от десетки години.Мей намекна вчера, че може да не върне в парламента през следващата седмица претърпялото вече две поражения нейно споразумение с ЕС по развода, оставяйки стратегията си за Брекзит пред разпадане. Консервативни медии като The Times и The Daily Telegraph съобщиха, че нараства натискът върху Мей да подаде оставка.\"Това е недопустимо, положението, в което се намираме, и се опасявам, че Тереза е проблемът\", коментира депутатката Анна Субри, която подкрепя оставането в ЕС и която напусна Консервативната партия на Мей, за да се присъдени към групата на независимите депутати през февруари.\"Тя трябва да си ходи, а ние имаме нужда от временен премиер, който може да протегне ръка, да постави страната на първо място и да върне това обратно на британския народ. Ето за какво всички ние демонстрираме днес\", изтъкна още Субри.Въпреки че страната и нейните политици са разделени по въпроса за Брекзит, повечето са съгласни, че това е най-важното стратегическо решение, пред което е изправено Обединеното кралство след Втората световна война.Протестиращите поддръжници на оставането на страната в ЕС се събраха за демонстрацията в района на Мраморната арка до Хайд парк около обяд, преди шествието им да премине покрай кабинета на премиера на Даунинг стрийт 10 и да завърши пред парламента.Въпреки че нямаше официална оценка на броя на протестиращите, репортер на \"Ройтерс\" каза, че десетки хиляди хора са се събрали още преди официалното започване на събитието.Организаторите бяха убедени, че размерът на тълпата ще надмине подобен митинг, проведен през октомври, когато поддръжници посочиха, че в демонстрацията са участвали около 700 000 души.18-годишната Фийби Пул, която държеше плакат с надпис \"никога няма да предадем ЕС\", което е препратка към песен на попзвездата от 1980-те години Рик Астли, не е била достатъчно голяма, за да има право на глас на референдума през 2016 г. за излизането на Великобритания от ЕС.\"Ние дойдохме тук днес, защото се чувстваме така, сякаш бъдещето ни е откраднато от нас. Нашето поколение ще трябва да живее с последствията от това бедствие\", коментира тя пред \"Ройтерс\", допълвайки: \"Ще стане по-трудно да си намеря работа. Вече виждате, че много големи компании напускат. Притеснена съм за бъдещето.\"Двеста автобуса от цяла Великобритания са били резервирани, за да откарат хората в Лондон за шествието.Петиция за отмяна на Брекзит е събрала около 4 млн. подписа само за 3 дни, след като Тереза Мей каза на обществеността, че \"аз съм на ваша страна\" за Брекзит и призова депутатите да подкрепят споразумението ѝ с Брюксел.На референдума на 23 юни 2016 г. 17,4 млн. гласоподаватели, или 52 процента, подкрепиха Брекзит, докато 16,1 млн. души, или 48 процента, подкрепиха оставането в Общността.Ала оттогава противниците на Брекзит проучват начините за провеждането на нов референдум.Тереза Мей многократно е отхвърляла възможността за провеждането на нов референдум за Брекзит, като заяви, че това ще задълбочи разделенията и ще подкопае подкрепата за демокрацията. Привържениците на Брекзит твърдят, че втори референдум ще предизвика голяма конституционна криза.Поддръжниците на Брекзит изтъкват, че въпреки че разводът с ЕС може да доведе до някаква краткосрочна нестабилност, в дългосрочен план Великобритания ще процъфтява, ако се освободи от онова, което те определят като обречен експеримент в доминирания от Германия съюз, който далеч изостава от другите големи световни сили.Някои социологически проучвания показаха лека промяна в подкрепа на оставането в Европейския съюз, но сякаш няма решителен превес на тези настроения над тези за излизането от ЕС.Много гласоподаватели във Великобритания твърдят, че стават все по-отегчени от Брекзит, а Мей заяви в сряда, че те искат този етап от процеса по Брекзит да бъде доведен до край.", "date": "2019.03.23", "title": "Десетки хиляди в Лондон протестират с искане за нов референдум за Брекзит"}
{"url": "http://www.cross.bg/putnitzi-vaiiking-viking-1599864.html", "text": "/КРОСС/ Круизен кораб е претърпял повреда на двигателя в условия на силен вятър край бреговете на Норвегия и 1300-та му пътници ще бъдат евакуирани, предаде Ройтерс, позовавайки се на норвежката полиция.Морските спасителни служби съобщиха, че корабът \"Вайкинг скай\" се приближава към брега, носен от вълните, и е изпратил сигнал за помощ.Ветровете са със скорост 38 възела (70,3 км/ч).Съдът е собственост на Вайкинг оушън круизиз (Viking Ocean Cruises), част от група Вайкинг круизиз (Viking Cruisеs), основана от милиардера Торстейн Хаген. Според сайта на компанията корабът е с капацитет 930 пътници. Към него са се отправили хеликоптери и плавателни съдове, а на сушата се подготвят места за настаняване на пътниците, уточниха спасителните служби.", "date": "2019.03.23", "title": "Евакуират пътници от аварирал круизен кораб край Норвегия "}
{"url": "http://www.cross.bg/ostrov-dolara-bali-1599865.html", "text": "/КРОСС/ Руски турист беше арестуван на летището в Денпасар на индонезийския остров Бали, след като се опитал да изнесе от страната упоен орангутан в куфар, съобщава АДП. Задържан е 27-годишният Андрей Жестков, който пренасял 2-годишния примат от мъжки пол в багажа си. Освен орангутана митничарите открили в принадлежностите на руснака още седем живи гущера, сред които имало и два гекона.Туристът се подготвил така, сякаш ще пренася бебе, за да заблуди контролните органи. Той носел със себе си мляко за кърмачета и завивки. Нарушителят може да бъде осъден на 5 години затвор и на глоба от 7000 долара за трафик на защитени видове. Жестков обяснил при ареста, че орангутанът му бил подарен от приятел руснак, който го бил закупил за 3000 долара от пазар на остров Ява.", "date": "2019.03.23", "title": "На остров Бали руски турист се опита да пренесе орангутан в куфар"}
{"url": "http://www.cross.bg/vmro-zaedno-karakachanov-1599867.html", "text": "/КРОСС/ Красимир Каракачанов бе преизбран за председател на ВМРО. Преизбрани бяха и досегашните членове на националното ръководство. Партийният конгрес в столицата разшири Националния комитет на ВМРО с 3-ма души - депутатите Йордан Йорданов и Калин Поповски и председателя на \"Патриоти за София\"в Столичния общински съвет Карлос Контрера.Основна тема, която беше коментирана на най-висшия форум на ВМРО, бяха европейските избори.Лидерът на партията Красимир Каракачанов беше притеснен, че с партньорите си от малката коалиция отиват разединени на вота през май. \"Ако се явим ВМРО плюс една от другите партии, това означава, че сме разбили коалицията. При този вариант според мен е по-добре за всяка партия да се яви отделно, за да няма утре съмнения кой колко тежи. От наша страна ще има добър тон и феърплей игра по отношение на нашите колеги. Аз съм радетел затова да бъде запазена коалицията \"Обединени патриоти\" и затова ние продължаваме да бъдем отворени за запазване на коалиция \"Обединени патриоти\". Може би не е фатално, ако на тези избори се явим поотделно, може би, но казвал съм го и го казвам пред всички вас: ние няма да участваме в сепаративни действия заедно с някой срещу някой друг от нашите партньори. Оттук нататък ще видим разумът дали ще надделее\".По-рано ръководството на партията направи отчет за свършеното от последния конгрес досега. Делегатите избраха нови ръководни и контролни органи на партията:\"Ако бъда преизбран за председател на ВМРО, това ще продължава да бъде моята теза - че ние трябва да се явяваме заедно в името на това да дадат една сериозна алтернатива на своите избиратели и поддръжници, което гарантира минимум двама евродепутати\", каза Каракачанов.За явяването на патриотите на евровота Волен Сидеров коментира:\"Най-лесното е да се разделим. По-трудното е да се явим заедно. Въпросът е можем ли сега да го направим. От моя гледна точка, като лидер на партия \"Атака\", аз казвам, че можем\".Водач на листата на ВМРО е Ангел Джамбазки:\"Най-разумното, най-смисленото и най-редното политическо действие от гледна точка на нашите подръжници е - \"Обединени патироти\" да се явим заедно. Преброяването на дивите зайци, ако мога така да се изразя, вече сме го правили на едни местни избори. Всеки може да провери какви са резултатите. Ние не можем да накараме друга политическа организация да вземе едно или друго решение. Можем да призовем към разум и към мисъл. Явяването ни заедно ще означава поне два мандата европейски представители. Това ще означава по-малко европейски представители на БСП и на ДПС. Тоест тук дори елементарната политическа логика изисква тази мобилизация\".", "date": "2019.03.23", "title": "Красимир Каракачанов е преизбран за председател на ВМРО"}
{"url": "http://www.cross.bg/nato-bili-yugoslaviya-1599861.html", "text": "/КРОСС/ Руското външно министерство заяви в съобщение, цитирано от ТАСС, че бомбардировките на НАТО над Съюзна република Югославия, започнали на 24 март 1999 г. и продължили 78 дни, са акт на агресия, който завинаги ще остави позорно петно за алианса.Министерството отбеляза, че с тези нападения са били нарушени основните принципи на международното право, както и международните задължения на държавите членки на НАТО.В съобщението се припомня, че при бомбардировките са загинали 2 хиляди цивилни, сред които най-малко 89 деца, при което сред жертвите е имало и немалко косовски албанци, с чието \"спасение\" се е нагърбил алиансът. Освен това са били разрушени хиляди цивилни обекти, а в резултат на прилагането на боеприпаси с обеднен уран са били заразени почвата и водата в много региони, което е довело до увеличаване на онкологичните заболявания.\"В резултат на нападенията над Югославия преди 20 години НАТО подкопа механизмите, осигуряващи мир и сигурност в Европа. При това косовският проблем не беше решен - напротив, Косово остава главен източник на нестабилността и кризисните ситуации на Балканите\", се казва в съобщението на руското министерство.", "date": "2019.03.23", "title": "Агресията на НАТО в Югославия през 1999 г. остави завинаги позорно петно за алианса"}
{"url": "http://www.cross.bg/prevozvachi-mobilnost-bulgariya-1599871.html", "text": "/КРОСС/ Българските превозвачи излизат на протест срещу гласуването и приемането на мерките в Пакет \"Мобилност\" и в София. Това са решили от Камарата на автомобилните превозвачи в България, Националното сдружение на българските превозвачи и Асоциацията на българските предприятия за международен превоз и пътища.Демонстрацията у нас също ще се състои на 27 март, като участниците ще организират и протестно шествие, което ще завърши пред сградата на Европейската комисия.Организаторите на протеста посочват, че той е наложителен, защото приемането на Пакет \"Мобилност\" застрашава българската икономика. Според родните превозвачи той е средство за унищожаване на икономиките на периферните европейски държави и за ограничаване на достъпа до вътрешния пазар.Те са категорични, че ще отстояват правата си до край и ако е необходимо, дори ще започнат инициатива за излизането на България от Европейския съюз.Припомняме, само преди дни стана ясно, че българските превозвачи готвят нов протест срещу Пакета \"Мобилност\" в Страсбург. Причината е възможността пакетът да влезе в дневния ред на пленарната сесия на ЕП следващата сряда.", "date": "2019.03.23", "title": "Родни превозвачи готвят протест срещу Пакета \"Мобилност\" и в София"}
{"url": "http://www.cross.bg/sirena-morska-koritzata-1599872.html", "text": "/КРОСС/ Жизел Бюндхен може и да обяви, че се пенсионира, но редките ѝ изяви след това са още по-чакани от тези в активната ѝ кариера.Супермоделът краси корицата на новия брой за април 2019 на Vogue Германия, където влиза в образа на истинска морска сирена, която освен че изглежда добре, знае кои са най-добрите тенденции на големите модни къщи.Кадрите във фотосесията и корицата са дело на професионалния обектив на дуото Луиджи и Янго, а супермоделът носи мокра бяла тениска и черни бикини за корицата.За допълващите кадри виждаме истинска морска сирена, потопена в морските води, носеща актуалните изделия на модни къщи, сред които Altuzarra, Ermanno Scervino и Giorgio Armani.", "date": "2019.03.23", "title": "Жизел Бюндхен: Модна морска сирена"}
{"url": "http://www.cross.bg/barklis-liga-visshata-1599848.html", "text": "/КРОСС/ Британската банка \"Барклис\" остава спонсор на Висшата лига за още три години, след като подписа нов договор с английското футболно първенство. Финансовата институция обяви новината.След новия договор \"Барклис\" ще остане партньор на най-гледаното футболно първенство в света до края на сезон 2021-22. Така партньорството на двете страни ще продължи вече две десетилетия. \"Барклис\" беше основен спонсор на Висшата лига в продължение на 15 години, като името на компанията стоеше до това на Премиършип, но след 2016 г. остана като втори спонсор.Общата сума, която \"Барклис\" ще плати на Висшата лига за срока от три години е 31.5 милиона паунда, съобщава Sky News. Това прави по 10.5 милиона годишно или с 15% повече от досегашните параметри.Новината идва няколко дни, след като \"Барклис\" съобщи, че подписва договор и с женската Суперлига (WSL) в Англия. Той е на стойност 1-милиона паунда и е за три години.", "date": "2019.03.23", "title": "\"Барклис\" остава спонсор на Висшата лига до 2022 г."}
{"url": "http://www.cross.bg/iioncheva-problem-bulgariya-1599846.html", "text": "/КРОСС/ „Не само Цецка Цачева трябва да си подаде оставка. Оставка трябва да си подадат г-н Цветанов, г-н Рашидов и г-жа Колева” това каза в интервю за предаването „Седмицата” по Дарик радио депутатът от БСП  Елена Йончева. „Не става въпрос само за оставки. Те трябва да напуснат политиката. И трябва да стане ясно, че такива хора не трябва да участват в политиката”, допълни тя. По думите й, това не трябва да послужи за замазване на случая. „Проблемът е много голям. Тук не става дума за няколко политици, които са си купили апартаменти на цена, няколко пъти по-ниска от пазарната. Не става дума за това, това е най-малкият проблем. Големият проблем е, как се прокарват лобистки закони”, подчерта Йончева и отбеляза, че 72 процента от законите в парламента се вкарват „през задния вход”. „Всъщност, историята с апартаментите, с подаването на оставки, да не се опитват да замитат. Защото това е история за корупцията, по която се прави България, това е моделът, по който се управлява България”, изтъкна Йончева. „Това, което направиха тези политици, това е само повърхността, то тръгва отгоре, то тръгва от българския премиер. Ние днес трябваше да откриваме „Южен поток”, вместо това откриваме асансьорите на г-н Цветанов. Ние днес, 2019 г., трябваше да отриваме АЕЦ „Белене”, вместо това откриваме асансьорите на г-н Цветанов. Това е големият проблем в България. Големият проблем в България е, че ние имаме правителство, което вече 10 години не може за застане зад нито един национален, значим за България проект”, каза още Елена Йончева и изказа мнение, че това правителство не води страната към Европа, а към Анкара.", "date": "2019.03.23", "title": "Елена Йончева: Не само Цецка Цачева трябва да си подаде оставка"}
{"url": "http://www.cross.bg/englert-ydostoen-titlata-1599850.html", "text": "/КРОСС/ Известният полски актьор, режисьор и преподавател Ян Енглерт ще бъде удостоен днес с титлата Доктор хонорис кауза на НАТФИЗ. Церемонията ще бъде в кино „Одеон“. Ян Енглерт ще е 21-вия носител на наградата. Той е известен в България с ролята си на отец Ередия във филма „Осъдени души” на Въло Радев по романа на Димитър Димов. По-късно следобед Енглерт ще има майсторски клас със студенти от тетралната академия. Той има в биографията си над 100 филмови и театрални роли. В последните 15 години е артистичен директор на Народния театър във Варшава. ", "date": "2019.03.23", "title": "Ян Енглерт ще бъде удостоен днес с титлата Доктор хонорис кауза на НАТФИЗ"}
{"url": "http://www.cross.bg/godini-englert-prof-1599851.html", "text": "/КРОСС/ Тържествената церемония беше уважена от представители на академичната и културна общност, настоятели, преподаватели, студенти, журналисти.„На крака“, с аплаузи и под звуците на студентския химн „Гаудеамус игитур“, присъстващите посрещнаха своя почетен гост. Деканът на факултет „Сценични изкуства“, проф. Пламен Марков, представи знаменития актьор, а ректорът на Академията, проф. д-р Станислав Семерджиев, му връчи почетното звание Doctor honoris causa.Ян Енглерт започна обръщението си към гостите на церемонията на български език. „Ваше превъзходителство, господа професори, студенти, уважаеми гости! Изминаха 45 години от събитията, които свързаха професионалния ми живот с българската култура. Това стана благодарение на актьорската ми професия, която упражнявам вече почти 60 години. „OТЕЦ ЕРЕДИЯ“ влезе в живота ми и като ОТЕЦ ЕРЕДИЯ стоя тук пред вас, поемайки риска да изнеса лекция. Заставам пред вас и като дългогодишен педагог, академичен учител и ректор на варшавската Театрална академия от 12 години. Нека това ми послужи за оправдание: изправям се пред вас с надеждата, че това, което ще кажа, няма да бъде банално бълнуване. И за да не компрометирам лингвистичните си възможности все пак ще премина на полски.“", "date": "2019.03.23", "title": "Ян Енглерт е Доктор хонорис кауза на НАТФИЗ"}
{"url": "http://www.cross.bg/tzacheva-borisov-tzetzka-1599852.html", "text": "/КРОСС/ Министър-председателят Бойко Борисов прие оставката на министъра на правосъдието Цецка Цачева.Двамата разговаряха и обсъдиха свързаната с името й имотна сделка. Пред премиера министър Цачева заяви решението си, че подава оставка и не желае създалото се напрежение да се пренася върху работата на правителството.", "date": "2019.03.23", "title": "Премиерът Бойко Борисов прие оставката на Цецка  Цачева"}
{"url": "http://www.cross.bg/maslo-kokosovoto-kokosovoto-1599855.html", "text": "/КРОСС/ Магазините са пълни с всякакви видове козметика, гарантираща да направи живота ни по-лесен и приятен, а нас по-красиви и сияйни.Повечето продукти са прекрасни, но нека не се лъжем, доста са скъпи. Ето няколко ползи от едно истинско съкровище на природата – кокосовото масло.Изцяло естествен и натурален продукт с безброй приложения и на много достъпна цена.Кокосовото масло е перфектно за хидратиране на кожа и коса. То е особено ефикасно при по-проблемните зони като петите и лактите. Просто мажете тези зони или ако искате пълна хидратация, цялото си тяло, с тънък слой от маслото и го оставете да попие. Кожата ви ще засияе. Ако пък имате суха или изтощена коса, нанесете кокосовото масло на суха или влажна коса и оставете да престои няколко часа, или ако имате възможност, за цялата нощ. Доказано е, че лауриновата киселина, която се съдържа в големи количества в кокосовото масло, има способността да навлезе по-дълбоко във фоликула на косъма в сравнение с други продукти. Разбира се, внимавайте и нанесете продукта само в краищата, но не и на скалпа, за да не омазните косата си прекалено много. Резултатът – блестяща и здрава коса, да не говорим и за приятния аромат на кокос. Сухи устни? Кокосовото масло се справя и с този проблем бързо и ефикасно.Кокосовото масло има силен антибактериален ефект. Ако се притеснявате от изпотяване и неприятната миризма, кокосовото масло е перфектното средство да се справите с бактериите, които я причиняват. Рецепти за натурален дезодорант с кокосово масло има много, но най-лесната е просто да смесите разтопено кокосово масло с една чаена лъжичка сода за хляб и да разбъркате, докато получите хомогенна смес. След това изчакайте маслото да се втвърди натурално и ето ви чисто нов, изпитан начин против изпотяване и неприятна миризма. За допълнителен ефект можете да добавите и няколко капки от любимото ви етерично масло, което ще подхрани кожата и ще ѝ придаде приятен аромат.Кокосовото масло е перфектният продукт, с който да се сдобием, ако искаме този искрящ шоколадов тен през лятото. Кокосовото масло привлича слънчевите лъчи като същевременно предпазва кожата ви от 20% от вредните УВ лъчи. Въпреки това не забравяйте преди неговата употреба да сложите задължително слънцезащитен крем с висок фактор, за да се предпазите напълно. За най-добър резултат използвайте в комбинация с какаово масло, което също помага за сдобиване с прекрасен и траен тен. Ако желаете можете да намажете кокосовото масло и на косата си, докато сте на плажа, за да я хидратирате и предпазите от изсушаване, докато сте на слънце. Добавеният бонус в тази ситуация е същият, на плажа ще ухаете на кокос и шоколад.Кокосовото масло няма само козметични, но и кулинарни приложения. Все повече домакини избират него, заради полезните му свойства. То е една от най-полезните мазнини за готвене на високи температури, включително и пържене, заради високия му процент (87%) наситени мазнини. Наситените мазнини запазват формата си при високи температури и не произвеждат вредни токсини за тялото. Кокосовото масло съдържа и триглицериди със средна верига (MCT), които спомагат и за намаляването на глада и повишаването на добрия HDL холестерол. То също така е прекрасен и дълготраен източник на енергия. Така кокосовото масло не само ще направи ястията ви по-вкусни, но и ще ви помогне да се погрижите за вашето здраве – да свалите килограми, да се отървете от излишните мазнини в тялото и дори да подобрите функцията на мозъка и сърцето си.", "date": "2019.03.23", "title": "4 приложения на кокосовото масло за всеки ден"}
{"url": "http://www.cross.bg/pytin-protest-spryamo-1599856.html", "text": "/КРОСС/ Развели червени знамена със сърп и чук, хиляди поддръжници на Комунистическата партия на Русия (КПРФ) излязоха на протест в центъра на Москва и в Санкт Петербург, съобщава АФП, цинирана от Канал 3. Акцията се провежда под мотото \"За социализъм и смяна на управлението\". Демонстрантите се обявиха срещу провежданата от правителството политика, като някои обявиха президента Владимир Путин за лично отговорен за ширещата се корупция и за поскъпването на живота в страната. Комунистическата партия призова руснаците в цялата страна да излязат на улицата в знак на протест срещу поредицата репресивни закони, приети от парламента и срещу все по-занижения стандарт на живот на обикновените хора. Протестът в столицата Москва беше оглавен от 74-годишния Генади Зюганов – дългогодишен лидер на партията. Според опозицията Кремъл оказва натиск върху дисидентите, за да се противопостави на все по-спадащото одобрение спрямо президента Путин на фона на задълбочаващата се икономическа криза. През изминалата седмица Путин подписа няколко закона, с които позволи на съдилищата да глобяват и дори да задържат за кратко хора, които не проявяват необходимият респект спрямо властта, и да блокират медии за разпространението на \"фалшиви новини“. Малко след като Владимир Путин беше преизбран за четвърти президентски мандат миналата година, неговото правителство повиши ДДС-то и увеличи възрастта за пенсиониране за пръв път от 1930 година – действия, които предизвикаха вълна от масови протести в цялата страна.", "date": "2019.03.23", "title": "Комунистите в Русия излязоха на протест срещу поскъпването на живота"}
{"url": "http://www.cross.bg/tyrizma-zastrahovka-tyroperatora-1599857.html", "text": "/КРОСС/ Министерство на туризма започва процедура по заличаване на регистрацията на 18 туроператора от Националния туристически регистър (НТР). Причината е, че дружествата не са представили задължителна застраховка \"Отговорност на туроператора\", което е изрично условие за извършване на туроператорска дейност, уточниха от Министерството на туризма.Търговците са със седалище и адрес на управление в град София, Бургас, Варна, Шумен, Бургас, Стара Загора, Сливен, Нови Искър и с. Водни пад.Процедурата започва съгласно решение на Експертна комисия по регистрация на туроператори и туристически агенти към Министерство на туризма.Заличените дружества няма да бъдат премахнати от регистъра, но ще бъде отразена заповедта за заличаването им, като имената им ще бъдат оцветени в червено. Така потребителите при справка в регистъра ще получават информация дали туроператорът е коректен и извършва дейност, спазвайки закона.Задължително условие е всеки регистриран туроператор ежегодно да сключва договор за застраховка \"Отговорност на туроператора\" със застраховател по смисъла на Кодекса за застраховането. Туроператорът е длъжен да представи на министъра на туризма копие от договора за застраховка в 14 дневен срок от подновяването му.Наличието на действащ договор за застраховка е абсолютна предпоставка за валидното упражняване на разрешената от държавата дейност. Законът за туризма не предвижда възможност регистриран туроператор временно да спира дейността си и да няма валидна сключена застраховка.", "date": "2019.03.23", "title": "Заличават 18 туроператора от регистъра заради застраховки"}
{"url": "http://www.cross.bg/liderut-pravitelstvoto-komentira-1599858.html", "text": "/КРОСС/ Пълняемостта на бежанските центрове е между 19 и 23%, въпросът е какво кара правителството да иска да строи нови. Това каза лидерът на АБВ Румен Петков по време на пресконференция, предаде Агенция „Фокус“. „До месец февруари включително пълняемостта на домовете за временно настаняване на чужденци в България е между 19 и 23 %“, съобщи той. „Какво кара българското правителство да тръгне да строи нови домове, при положение тези са далеч незапълнени. Или това е претенция на „Ограда и паспорти“ да крадат и по силата на политиката за жилищно настаняване на правителството като цяло, ще разгърнат на тема ограда и паспорти. Или това правителство не знае коя територия управлява и какви инструменти има, за да решава този тип въпроси“, попита лидерът на АБВ. По думите му анализът на правителството показва, че към страната няма бежански натиск или ако има, е пренебрежимо малък. „Убеден съм, че вълна ще има през април-май. Това е друг въпрос. Днес предпоставка за взимане на решение, трошене и крадене на пари, просто няма. Да бъдат любезни това да го изтеглят, да го оставят като материал в една от мазите на апартаментите на Цецо. Предполагам, че там има и празно място. Като му дойде времето, да го извадят“, коментира Петков. \"Каквото за Цецка, това и за Цецко\", коментира още лидерът на АБВ скандала с апартаментите на властта. Петков посочи, че Цветанов в момента е на инструктаж в САЩ. „Като се върне, смело с куфара за село и да обяснява там на комшиите как той спестява 15 хил. на месец“, заяви лидерът на АБВ. Той посочи, че в АБВ е предупредил младежите да внимават с тъщите.", "date": "2019.03.23", "title": "Румен Петков: Бежанските центрове са пълни на 19-23%"}
{"url": "http://www.cross.bg/koleva-ostavka-iskane-1599853.html", "text": "/КРОСС/ Ваня Колева подава оставка като заместник-министър на младежта и спорта, съобщиха от спортното министерство.Колева напуска поста по искане на министър-председателя Бойко Борисов, пише в съобщението.Оставката идва след избухналия през седмицата скандал за закупени жилища под пазарната им стойност от фирма „Артекс”.Ваня Колева е закупила апартамент и гараж в сградата на улица „Латинка” в столичния квартал „Изток”. Жилището е над 230 кв.м за общо 665 000 лв., показва справка от Агенцията по вписванията. В четвъртък зам.-министърът обясни, че жилището е придобито през 2016 г., когато е била „парламентарен секретар”. Година по-късно е вписано в декларацията ѝ пред Сметната палата.Заради имотните сделки днес оставка подаде и министърът на правосъдието Цецка Цачева. Тя обясни, че не е била принудена да подава оставка.Скандалът избухна след като се разбра за сделка на председателя на ПГ на ГЕРБ Цветан Цветанов. С апартамент от „Артекс” се сдобил и депутатът Вежди Рашидов.", "date": "2019.03.23", "title": "По искане на Борисов: Зам.-министърът на спорта Ваня Колева подаде оставка"}
{"url": "http://www.cross.bg/hyurtiryuta-korabut-sveta-1599839.html", "text": "/КРОСС/ Тези, които вече са го преживели, се кълнaт, че на света няма по-вълнуващо пътешествие с круизен кораб. Тези, които не са, но мечтаят да им се случи, събират пари в куче-касичка и сричат прости фрази на норвежки. “” (Много благодаря), “” (Довиждане), “” (Искам още).Всъщност човек не може да иска повече, защото по време на двуседмичното пътешествие има от всичко по много. Много фиорди, много вода и много сьомгова пъстърва. Пътуването е близко до сюрреалистично изживяване, при това без да са намесени психотропни вещества. Въпреки че круизната линия функционира целогодишно, най-подходящото време да се предприеме пътуването са летните месеци. Тогава няма да видите как северното сияние обагря тъмното арктическо небе, но затова пък през лятото нощите се превръщат в дни. Буквално. Разбира се, цените през летния сезон са най-солени. Например, ако пътувате през ноември в нелуксозна каюта за двама (с илюминатор, но без право на тристепенно меню в ресторанта), ще ви струва малко над 1, 900 лева на човек. През юли цената скача на 4, 300. На борда няма казина, нито вариатетни шоута в бродуейски стил, с каквито 90 процента от скъпите круизни кораби по света се опитват да привлекат клиенти. Единствената атракция, на която Хюртирюта разчита, е постоянно променящият се пейзаж. Невинаги обаче пътуването е отнемало толкова дълго време. При откриването си през 1893 г. и в последвалите няколко десетилетия линията е функционирала като редовен превоз за хора и стоки. Инициативата зад това начинание била на правителството, а идеята – да се подобри комуникацията между труднодостижимите населени места по накъсаното западно крайбрежие. Първите рейсове започвали от Трондхайм и стигали крайната си дестинация Хамерфест, един от най-северните градове в света, само за 67 часа. Така пощата, която преди това пътувала по този маршрут три седмици през лятото и пет месеца през зимата, вече била доставяна само за няколко дни. Ура за Хюртирюта! След края на Втората световна война започнали да се печатат брошури на различни езици, рекламиращи Хюртирюта като възможност за туристите да се запознаят с дивата и красива норвежка брегова линия. В началото туристическите агенции с известна доза сцептицизъм промотирали круиза. Но с течение на времето славата на Хюртирюта нараствала, за да се стигне до настоящия момент, когато е известна по целия свят като “The world’s most beautiful voyage”.Пътешествието покрай набраздения с фиорди западен норвежки бряг преминава покрай 34 населени места, някои от които са миниатюрни селца само с по няколко къщи и магазинчета като от конструктор Лего, скупчени около доковете.Храната, която се сервира на борда, както може да се очаква, не включва бургери и паста. Концепцията, залегнала в менюто, е то да отразява хранителната култура, характерната за всеки един район, през който минава корабът. Храната е прясна и се купува от пристанищата по пътя. Много често рибарите собственоръчно доставят част от дневния си улов на борда. По този начин пътниците могат да вкусят местни деликатеси, сред които особено се откроява рибният… сладолед.Забавления на борда не липсват, но те пак са в типично норвежки стил, така че не очаквайте полуголи танцьорки и караоке с награди. Традиция е, когато корабът пресече Северния полярен кръг, капитанът да събере на палубата “новобранците”, т.е. тези, на които това се случва за първи път, и да извърши специална “церемония” по инициацията им. Няма да развалям изненадата в случай, че и вие сте сред щастливците, но ще кажа само, че трябва да се подготвите за кофа ледени кубчета и топла супа. Когато екипажът не е много зает, сменя униформата с народни костюми и под формата на импровизирани пиеси представя местни фолклорни приказки и легенди. Ако корабът успее да стигне до култовия Trollfjord (Фиорда на троловете), част от персонала изнася цяло представление на носа на кораба на фона на зловещо осветените от зелени светлини скали на фиорда.И като стана въпрос за персонала и артистичните му заложби, нека ви запозная и с него. Като всичко друго, свързано с Хюртирюта, и екипажът е почти изцяло норвежки. Много от членовете, бидейки родом от местата, през които корабът минава, са неизчерпаем извор на информация за местните обичаи и нрави, както и на полезни съвети кои са най-добрите кръчми и ресторанти на сушата, които пасажерите могат да посетят.", "date": "2019.03.23", "title": "Не просто круиз, а най-пищният природен спектакъл в света"}
{"url": "http://www.cross.bg/kosheri-manastir-pozhara-1599840.html", "text": "/КРОСС/ Пожар пламна към 9 часа тази сутрин на пътя Кочериново-Рила-Рилски манастир. Пламъците са тръгнали от горящи стърнища между Кочериново и разклона за село Стоб. Екип на РС ПБЗН-Рила загаси пожара, но колата им затъна в калта. Трактор я извади, за да продължи гасенето.", "date": "2019.03.23", "title": "Пожар горя край пътя за Рилски манастир, трактор вади закъсала пожарна"}
{"url": "http://www.cross.bg/bagyz-siriya-islyamska-1599841.html", "text": "/КРОСС/ Капитулира Багуз - последното гнездо на съпротива на терористичната групировка \"Ислямска държава\" в Сирия, съобщи тази сутрин говорител на Сирийските демократични сили (СДС) - подкрепяна от САЩ опозиционна сирийска групировка.  \"Така нареченият халифат е напълно елиминиран. Багуз е освободен. Военната победа над ДАЕШ е завършена\", написа в Туитър Мустафа Бали - шеф на медийния офис на СДС, цитиран от Ройтерс. Той използва абревиатурата на арабското название на \"Ислямска държава\". СДС, в който централна роля играят военни формирования на сирийските кюрди, води битки за превземането на населения пункт Багуз в Източна Сирия от няколко седмици. Макар че разгромът на последните остатъци от  \"Ислямска държава\" в Багуз фактически ликвидира и последния териториален анклав на самообявилия се през 2014 г. халифат на джихадистите, който доскоро обхващаше значителни земи от Източна Сирия и Западен Ирак, терористичната групировка ИД остава заплаха, посочва Ройтерс. Някои от нейните бойци все още оказват съпротива в затънтени пустинни анклави в Централна Сирия и като нелегални групи за саботажи в иракските градове, извършващи атентати и отвличания и очакващи шанс отново да надигнат глава. Групировката има свои разклонения на египетския Синайски полуостров, в Либия, Афганистан и на други места, където води партизанска война както с местните власти, така и с някои съперничещи ислямистки групировки. Това фактически потвърди и Мустафа Бали днес, като обеща, че \"ние ще продължим войната и ще преследваме остатъците (от ИД) до пълното им унищожение\". Днешното съобщение бележи края на 4-годишната военна кампания с участието на най-разнородни сили срещу екстремистката групировка, която на върха на успехите си властваше в територия с размера на Великобритания, включваща и няколко големи градове, отбелязва Асошиейтед прес.", "date": "2019.03.23", "title": "Капитулира Багуз - последното гнездо на съпротива в Сирия на \"Ислямска държава\""}
{"url": "http://www.cross.bg/tzacheva-iiotova-iliyana-1599836.html", "text": "/КРОСС/ \"Оставката винаги е индивидуален акт. Надявам се, че г-жа Цачева разбира какво прави\". Така коментира вицепрезидентът Илияна Йотова новината за оставката на правосъдния министър Цецка Цачева, предаде БГНЕС. Вицепрезидентът днес е в Стара Загора, по-късно там се очаква да бъде и Цецка Цачева, която официално да потвърди напускането на правителството след скандала с придобиването на голям апартамент под пазарните цени в квартал „Изток”. „Преди малко ви казах, че премиерът е на ход – очевидно съм имала някакво предчувствие по темата”, посочи Илияна Йотова. Според нея дали ще има други оставки, времето ще покаже. „Но, въпросът вече не е какви аргументи ще изложи г-жа Цачева. Въпросът е в аргументите, които ще защитят ПП ГЕРБ, мнозинството и министър-председателят”, заяви Йотова.", "date": "2019.03.23", "title": "Илияна Йотова: Въпросът сега е какви аргументи ще защитят ГЕРБ и премиерът Борисов"}
{"url": "http://www.cross.bg/chasa-teatura-izkystvo-1599842.html", "text": "/КРОСС/ Столичен куклен театър отново ще е домакин на Куклен софийски театрален салон, на който ще бъдат представени номинираните представления и творци за награда ИКАР 2019 на Съюз на артистите в България (САБ) за постижения в областта на кукленото изкуство.Събитието, което се организира от Столична община, САБ и Столичен куклен театър, ще бъде открито днес от 11.30 часа пред театъра на улица „Гурко“ 14 с голям парад на куклите, в който ще могат да се включат всички малки и големи любители на кукленото изкуство.От 12.00 часа зрителите ще могат да видят премиерното представление „Хитър Петър“, а от 16.00 до 18.00 часа да се включат в куклено-театралните ателиета на Столичен куклен театър. Малки и големи деца ще могат заедно с актьори и сценогарфи от театъра да изработят свои театрални кукли и да научат част от потайностите, които театърът крие „зад завесата“.Същата вечер, от 19.00 часа, на сцената на театъра гостува ДКТ Бургас с едно от номинираните за ИКАР за куклено изкуство представления – „Филифьонката, която вярваше в бедствия“ предаде БГНЕС.", "date": "2019.03.23", "title": "Парад на куклите превзема столичния център"}
{"url": "http://www.cross.bg/rezerv-predstaveni-pazara-1599844.html", "text": "/КРОСС/ Към 2050 година ромите в България ще бъдат около 20 процента от населението на страната по прогнозни данни, съобщи в ефира на Дарик доц. Георги Бърдаров, зам.-декан на Геолого-географския факултет на Софийския университет.Това население ще бъде с преобладаваща млада възрастова структура - то е реален резерв на пазара на труда, но проблемът е неграмотността, защото 80 на сто от ромите ще бъдат с образование под средното. „Това население е на тази територия и ще живее на тази територия. По прогнозни данни около 2050 г. ще бъде около милион и сто-двеста хиляди. Или около 20-21% от населението на България, с преобладаваща млада възрастова структура. Т.е. реален резерв на пазара на труда. Но не може неграмотно население да бъде резерв на пазара на труда в развита европейска държава. Статистиката понастоящем е - висше образование - 0,5%, средно - 9%, т.е. над 90% с по-ниско от средното образование. Какъв резерв на пазара на труда? Прогнозните данни сочат към 2050 г., да кажем тенденциалният вариант, не песимистичният и не оптимистичният, около 3% висше, около 15% средно. Това пак е с над 80% по-ниско от средното. То ще тежи тогава отново на социалните системи и става затваряне на един изключително порочен и тежък кръг за България, ако не се направи нещо“, заяви демографът. В предаването на Дарик \"Реактивно\" доц. Бърдаров коментира и прогнозата на депутата от ГЕРБ Георги Марков, че след пет години в Европейския парламент ще има ислямска партия. Според демографа при условие, че в Европа има 50 милиона мюсюлмани, а те ще станат и 100 милиона, най-нормалното е тези хора да бъдат представени в европейските институции, вместо да се стига до радикализация: „В умерените ширини, които предлагат най-добри условия за живот и стопанска дейност на хората, никога не се е търпял демографски вакуум. Имало е такъв при чумни пандемии“, посочи той. Доц. Бърдаров обясни, че той се запълва по два начина - или свръх раждаемост, или свръх имиграция. „За първото не може да очакваме в Европа - където и да се случи такова нещо, т.е. може да има прогноза за второто. Аз го прогнозирах преди 6-7 години. Тогава ме разсипаха от критика, че това било антипатриотично, антиевропейско. Но аз съм учен и представям картината такава, каквато е. Не, че се радвам на нея.“„България с това географско положение, с тези природно-климатични условия е уникална. Ние не си даваме сметка колко е уникална. Аз като географ го казвам това, не като демограф. Така че тази територия няма да остане празна. Това е сигурно. А демокрацията като форма на управление, управление на народа, която тръгва от Европа и Древна Атина, означава във властта да бъдат представени всички основни слоеве на населението. При положение, че в Европа има около 50, а ще станат 100 милиона мюсюлмани, най-нормалното нещо е те да бъдат представени във властта. И по-добре да бъдат представени от нормални, нерадикализирани, образовани хора, отколкото да се стига до радикализация. Това е моето мнение“, коментира демографът. ", "date": "2019.03.23", "title": "Доц. Георги Бърдаров: През 2050 г. ромите ще бъдат реален трудов резерв"}
{"url": "http://www.cross.bg/sofiya-dvizhenieto-platnoto-1599845.html", "text": "/КРОСС/ От 25 март (понеделник) започва ремонтът в платното за Бургас на три мостови съоръжения на автомагистрала „Тракия“ - при 13-ти, 15-ти и 20-ти километър, съобщиха от Агенцията \"Пътна инфраструктура\" (АПИ). Виадуктите не са обновявани основно от построяването им преди повече от 30 години. При строителните работи движението ще се осъществява двупосочно в платното за София. За улеснение на трафика в края на работната седмица - в петък и в събота, в района на ремонтирания участък ще има две ленти в посока Пловдив и една - за София, а в неделя и в понеделник сутринта ще има две ленти за София и една за Пловдив. Предвижда се ремонтните дейности да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 метра. АПИ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновените пътни участъци, се отбелязва в съобщението.През седмицата е започнал и ремонт на моста над река Тополница на АМ „Тракия“. До 30 април движението от 77-ми до 78-ми км в посока Пловдив се ограничава в активната и аварийната лента и се осъществява в изпреварващата лента. От 7 март движението по моста над р. Елшишка при км 89-ти на АМ „Тракия“ се осъществява двупосочно в платното за София, поради ремонт на платното за Пловдив. От АПИ съобщиха още, че утре движението по автомагистрала „Хемус“ в района на 14-ти км в посока София ще бъде в изпреварващата лента, а от 9.00 до 16.00 часа ще бъде ограничено движението в изпреварващата лента в отсечката между 20-ти и 21-ви километър в посока София на автомагистрала \"Тракия\".", "date": "2019.03.23", "title": " От 25 март започва ремонт на три съоръжения на магистрала „Тракия“"}
{"url": "http://www.cross.bg/evropeiiskiya-parlament-antonio-1599843.html", "text": "/КРОСС/ Предстоящите протестни действия срещу приемане на Мобилен пакет I от ЕП ще обсъди в събота Общото събрание на международните превозвачи в Пловдив.На Общото събрание на Съюза делегатите ще дискутират заплахите пред сектора, произтичащи от спорните теми в международен и вътрешен план и ще излязат с декларация за съвместни действия.Транспортният министър Росен Желязков заяви, че ще настояваме при евентуалното разглеждане на Пакета за мобилност I да бъдат приемани текстове, които ще гарантиран националния ни интерес.Пакетът за мобилност I е включен в предварителния дневен ред и предстои на 25 март да бъде гласуван окончателният дневен ред на пленарното заседание на Европейския парламент.Премиерът Бойко Борисов и председателят на Европейския парламент Антонио Таян също проведоха тази седмица среща по въпроса.Антонио Таяни обясни, че пакетът ще бъде разгледан в сряда по предложение на председателя на либералите в ЕП Ги Верхофстад, за да бъде гласуван на предпоследната сесия на парламента за този мандат, идната седмица в Страсбург.„Смятам, че това е в нарушение на правилника, защото за първи път в пленарната зала ще влезе текст, който е отхвърлен в транспортната комисия“, посочи Борисов. Премиерът е категоричен, че решението за пакета „Мобилност“ трябва да се вземе от следващия състав на Европейския парламент.Председателят на Европейския парламент Антонио Таяни посочи, че е предложил отлагане на разглеждането на пакета „Мобилност“, но социалистите и либералите в ЕП са гласували против предаде БГНЕС.", "date": "2019.03.23", "title": "Превозвачи обсъждат в Пловдив предстоящи протестни действия"}
{"url": "http://www.cross.bg/ptitza-salah-gradina-1599847.html", "text": "/КРОСС/ Зоологическата градина в Гданск представи пингвина си албинос - единствената птица от този род, живееща в плен, съобщи Ройтерс.„Той се притеснява, малко е уплашен... Не искаме да го стресираме с медицински преглед“, обясни Емилия Салах, която отговаря за маркетинга. Албиносчето живее отделно от останалите пингвини.Гледачите се опасяват да не бъде отхвърлено заради необичайния си вид.„Всяка странна птица в ятото може да бъде отхвърлена, дори да й навредят. Засега повечето от пингвините ни не го приемат“, каза Салах.Албиносчето засега живее с родителите си и два от най-улегналите пингвина в зоологическата градина.", "date": "2019.03.23", "title": "Зоологическа градина в Полша се сдоби с уникален пингвин "}
{"url": "http://www.cross.bg/zhiletki-protesta-minalata-1599849.html", "text": "/КРОСС/ Френската полиция забрани достъпа на протестиращите от движението „жълти жилетки“ до емблематичния булевард „Шанз Елизе“ след бунтовете от миналата седмица, при които бяха нанесени огромни щети.Днес се очаква 19-ият пореден съботен протест на недоволство в Париж и други големи градове на страната. Правителството предупреди, че възнамерява да предприеме сериозни действия срещу всеки опит за насилие от страна на протестиращите.Но нищо не може да спре „жълтите жилетки“, решени да демонстрират за 19-и път из Париж, макар и да се очаква да бъдат по-малобройни.Обявени са четири пункта за митинг в различни части на столицата, но бул. „Шанз Елизе\" ще остане недостъпен за протеста след опустошенията миналата седмица. Освен над 4000-те полицаи са мобилизирани и военни от охранителната антитерористична мисия.Миналата събота протестът на „жълтите жилетки“ потъна в хаос, след като в него се врязаха около 1500 крайни активисти,  пострадаха магазини и банков офис, емблематичният ресторант „Фукетс“ беше подпален и опустошен.По случая вече е задържана двойка, участвала в протеста и разграбила предмети от имуществото на заведението.", "date": "2019.03.23", "title": "Забраниха \"жълти жилетки\" по \"Шанз Елизе\""}
{"url": "http://www.cross.bg/dnsk-vsichki-tazi-1599832.html", "text": "/КРОСС/ \"Артекс\" се ползват с политически протекции. Доказателството е, че те нямат валидно строително разрешение. Това каза пред bTV Никола Вапцаров, адвокат и член на инициативния комитет \"Лозенец\", който се бори срещу строителството на небостъргача.\"От две години протестираме активно. Имахме шест протеста със затваряне на \"Черни връх\", пускахме жалби до абсолютно всички институции. Всички са уведомени за този случай, но всички си измиват ръцете с писмото на Йовев и с тази интерпретация на закона, която като юрист смятам, че е абсолютно погрешна и незаконна\", още юристът.Според него, 99% от хората се обезвериха от цялата ситуация. \"Останахме една шепа хора, които казахме, че ще изчерпаме докрай всички легални възможности, които имаме, преди да се откажем\", допълни той.Адвокатът поясни, че има разследване срещу Валентин Йовев за престъпление по служба и превишаване на служебни правомощия, тъй като не е упълномощен от министър да дава такива тълкувания.Стана ясно, че ДНСК отново ще проверява законността на тази сграда.\"Загубих доверие в способностите на ДНСК да предприемат адекватни действия, защото през годините са доказали, че нямат капацитета и желанието да се справят с проблемите с презастрояването. Това важи за цяла България. Нежеланието на институциите да изпълняват задълженията си по закон доведоха до това. Затова и сме завели дело в Административния съд заради бездействието на ДНСК\", обясни още адвокатът.Той изрази надежда заради обществения натиск този път ДНСК да си свърши работата и проектът да бъде преработен.\"Аз не съм против високите сгради, но на този небостъргач не му е там мястото. Законът не го позволява и трябва да сме равни пред него\", заключи Никола Вапцаров. ", "date": "2019.03.23", "title": " Адвокат: „Артекс“ се ползват с политическа подкрепа"}
{"url": "http://www.cross.bg/bulgariya-karanikolov-emil-1599826.html", "text": "/КРОСС/ „Няма как да съм доволен. Доходите на българите все още на са на едно много ниско ниво” това каза в интервю за предаването „Денят започва с Георги Любенов” по БНТ министърът на икономиката Емил Караниколов. „Икономиката на България върви и това доста сериозно се вижда от всички”, допълни той. Думите му са в отговор на въпроса за баланса между растежа и застоя в икономиката. Той заяви, че имаме икономически ръст и доходите, малко по малко започват да растат и посочи, че само за началото на този месец имаме над 3 процента ръст на износа. „България вече е ориентирана за износ не на ресурси, а на стоки с добавена стойност, някои от тях с висока добавена стойност. Развиваме се все по-добре”, изтъкна министърът. „Човек никога не получава толкова, колкото иска. Но в крайна сметка, трудът трябва да е оценен достойно. И това е основен приоритет и на правителството, но ние все пак имаме и параметри. До края на мандата сме предвидили минималната заплата да е 650 лв.”, коментира министърът, но обясни, че тези неща няма как да станат едностранно. „Държавата, все пак, не е основен работодател в България. 70 процента от работодателите са българският и чуждестранният бизнес в България. Т. е., конкуренцията, когато идват повече инвеститори, ще доведе до това, да се повишават доходите”, подчерта Караниколов. По въпроса за качеството на работната ръка в България, министър Караниколов заяви: „В момента безработицата в България пада на рекордни нива. В заетостта са много хора. Бизнесът търси възможност. Но това са краткосрочни мерки. Ние трябва да инвестираме в децата си. Децата ни трябва да са подготвени да посрещнат четвъртата индустриална революция, а може би като пораснат вече ще е и пета. Ние трябва да ги образоваме. Решаването на проблема с кадрите в близките години е един – преквалификация на хората, които в момента работят”. „Когато говорим за икономика, ние трябва да сме един голям екип. Това е изключително важно за България. Не да има различни послания, които в крайна сметка не помагат на България. Всички слушат и когато чуят, че някой казва нещо негативно, то веднага отива навсякъде по света”, каза още Емил Караниколов, във връзка с новосъздадения стратегически съвет на президента Радев.", "date": "2019.03.23", "title": "Емил Караниколов: България вече е ориентирана за износ на стоки с добавена стойност"}
{"url": "http://www.cross.bg/yankov-sezona-slalom-1599870.html", "text": "/КРОСС/ Радослав Янков записа достоен финал на сезона в Световната купа по сноуборд във Винтерберг. Водещият ни състезател приключи сезона с осмо място в паралелния слалом.Той влезе във финалите с 16-о време от квалификациите. На осминафинала Янков се изправи срещу двукратния световен шампион за 2019-а . Въпреки че беше на по-неудобното синьо трасе, Радо победи лидера в квалификациите с 0,03 сек. На четвъртфинала той отново бе на по-бавното трасе и бе изпрреварен от германеца Щефан Баумайстер. Той пък завърши втори, след като отстъпи във финала на австриеца Лукас Матиес. Баумайстер обаче спечели за първи път Малката купа в дисциплината.Със спечелените днес 320 точки Янков зае девето място в класирането за купата в паралелния слалом. В генералното подреждане за Големия кристален глобус Янков, който голяма част от сезона кара с шина заради счупена кост на дясната ръка, е 21-и. Победител там е руснакът Андрей Соболев. В паралелния гигантски слалом българинът е 29-и, а купата е за словенеца Тим Мастнак.", "date": "2019.03.23", "title": "Радо Янков победи световния шампион във Винтерберг"}
{"url": "http://www.cross.bg/vitanov-gerb-napravi-1599824.html", "text": "/КРОСС/ \"Когато Борисов е притеснен, той залага на антикомунизъм. В цялата му парламентарна група има повече бивши членове на БКП от тези в БСП. Прозира цинизъм в опитите му да привлече вот чрез антикомунистическа реторика\" това заяви народният представител от ПГ на \"БСП за България\" Петър Витанов пред БСТВ.Той ккоментира: \" Наблюдаваме еманация на политиката на ГЕРБ - арогантност и корупция, които се изразяват в закупуването на имот, който е на четири пъти по-ниска цена от пазарната.\"Според Витанов източникът на тази информация е от второстепенен въпросизнесените данни са факти, които не могат да бъдат опровергани.Той изрази мнение, че България е загубила възможност да защитава националните си интереси, а Борисов винаги е бил крайно нерешителен. \"Ако някой се чуди как се придобиват апартаменти на такива цени - прилагат се форми на рекет и се правят лобистки поправки в законите, които облагодетелстват определени фирми\", каза народният представител.По думите му последния път, в който някой си е позволил да направи проверка на апартаментите на Цветанов, е станал депутат от ГЕРБ. \"Не мисля, че сега може да се направи безпристрастна проверка\", заключи Витанов.", "date": "2019.03.23", "title": "Петър Витанов: Наблюдаваме еманация на политиката на ГЕРБ - арогантност и корупция"}
{"url": "http://www.cross.bg/ykraiina-obsudiha-nato-1599828.html", "text": "/КРОСС/ Германският канцлер Ангела Меркел разговаря по телефона с президента на САЩ Доналд Тръмп,съобщи говорителят на германското правителство Щефен Зайберт, цитиран от ТАСС.\"Двамата обсъдиха международни теми, в това число НАТО, Украйна и въпросите на търговията\", се посочва в съобщението.", "date": "2019.03.23", "title": "Меркел и Тръмп обсъдиха НАТО и Украйна"}
{"url": "http://www.cross.bg/dolapa-bapel-tzenite-1599830.html", "text": "/КРОСС/ Cayдитcĸa Apaбия ce нyждae oт цeни нa пeтpoлa oт пoнe 70 дoлapa зa бapeл пpeз тaзи гoдинa. Toвa изчиcлявaт eĸcпepти oт индycтpиятa, цитиpaни oт Rеutеrѕ.Baшингтoн иcĸa oт cвoя пapтньop дa пpoдължи дa paбoти зa нaмaлявaнe нa цeнитe нa пaзapa, нo в cъщoтo вpeмe caмo цeни нaд 85 дoлapa зa бapeл биxa пoзвoлили нa Pияд дa ce cпpaви c пocтaвeнитe cи цeли зa иĸoнoмичecĸи pacтeж.\"C бюджeтни нyжди нaд 85 дoлapa зa бapeл cayдитcцитe oтчaянo ce нyждaят oт cтoйнocти нaд 70 дoлapa зa бapeл\", ĸaзвa Гapи Poc, ĸoйтo e глaвeн изпълнитeлeн диpeĸтop нa фиpмaтa Вlасk Gоld Іnvеѕtоrѕ.\"Te cъщo тaĸa тpябвa дa yбeдят Pycия, чe cтpaтeгиятa зa нaмaлявaнe нa пpoизвoдcтвoтo имa cмиcъл, въпpeĸи чe тя e в пoлзa нa пaзapния дял нa CAЩ\", пocoчвa тoй.Πeтpoлът ce тъpгyвa зa oĸoлo 67 дoлapa зa бapeл в мoмeнтa, a тo Щaтитe нacтoявaт цeнитe дa ca пoд тoвa нивo. Πoдoбнo paвнищe oбaчe би билo pиcĸ зa влизaнeтo нa Cayдитcĸa Apaбия в нoвa ĸpизa cлeд cpивa нa пaзapa нa пeтpoл пpeз 2014 гoдинa.\"Kpaлcтвoтo иcĸa дa пoдтaви oгpaничeниe нa цeнитe дo 70 дoлapa или мaлĸo пoд тoвa\", ĸaзвa изтoчниĸ пpeд Rеutеrѕ и дoпълвa: \"Hиĸoй в OΠEK нe иcĸa дa гoвopи зa yвeличaвaнe нa дoбивa ceгa.\".Oфициaлнo Pияд, ĸoятo плaниpa дa yвeличи дъpжaвнитe paзxoди, зa дa cтимyлиpa иĸoнoмичecĸия pacтeж, нямa пocтaвeнa цeнoвa цeл зa пeтpoлa. ", "date": "2019.03.23", "title": "Eĸcпepти: Cayдитcĸa Apaбия ce нyждae oт цeнa нa пeтpoлa в paзмep нa пoнe $70 зa бapeл"}
{"url": "http://www.cross.bg/tzacheva-tzetzka-bila-1599833.html", "text": "/КРОСС/ Министърът на правосъдието Цецка Цачева подава оставка, съобщиха от \"24 часа\". Причината е купения от нея евтин апартамент в елитния столичен квартал \"Изток\".В разговор с премиера Бойко Борисов Цачева сама е пожелала да напусне правителството. Рано тази сутрин тя е била привикана за обяснения в кабинета на министър-председателя.Припомняме, след скандала с апартамента на Цветан Цветанов, стана ясно, че Антикорупционния фонд сигнализира и за съмнителна покупка на недвижими имоти от страна на министъра на правосъдието Цецка Цачева и депутата Вежди Рашидов.През юли 2018 г. министър Цачева закупува от строителната фирма \"Артекс\"апартамент с площ 199 квадратни метра. Като се прибави площта на допълнителните гараж и таванско помещение, общата квадратура на имота става 233 квадратни метра. Цената, която Цачева е платила през юли, когато сградата е била на етап \"груб строеж\", е едва 138 000 евро (т.е. малко над 590 евро за квадратен метър).Седем месеца след сделката апартаментите в тази сграда, която е и една от най-луксозните в района, се продават на четворно по-високи цени от платената от Цачева.По информация на отдел \"Продажби\" на \"Артекс\" жилищата на високите етажи в техните сгради се продават на цени около 2 200 евро на квадратен метър без ДДС.Заради скандала вчера правосъдният министър пожела да бъдат извършени проверки за придобития от нея апартамент на столичната улица \"Юри Гагарин\", за да се установи дали има конфликтни интереси с фирмата продавач и злоупотреби с власт.", "date": "2019.03.23", "title": "Цецка Цачева подава оставка"}
{"url": "http://www.cross.bg/angelov-ministur-ostavkata-1599834.html", "text": "/КРОСС/ ВМРО подкрепят оставката на министъра на правосъдието Цецка Цачева. Това заяви депутатът от ВМРО Юлиан Ангелов по повод оставката на правосъдния министър.Той на няколко пъти повтори, че това е морален акт и личен избор, който се подкрепя от воеводите. Доколко обаче ще бъде приета нейната оставка, Ангелов не може да гарантира, но той лично като човек я подкрепя.\"Аз подкрепям оставката на г-жа Цачева, защото тя показа, че е добър специалист и добър български политик, който показа, че има морал и подава своята оставка\", подчерта Ангелов.Ангелов изтъкна, че в българската политика по този начин трябва да се работи, но се надява институциите да направят обективни проверки по случая с апартаментите.На въпрос ще има ли предложение за нов правосъден министър от коалицията на Обединени патриоти, Ангелов заяви, че има разписана програма и позиции в изпълнителната власт. Обединени патриоти нямат претенции и нямат желание те да излъчат нов министър на правосъдието.\"Има министър-председател и той ще си направи съответни предложения, ако тя бъде приета\", обясни Ангелов. По думите му до момента управляващата коалиция е стабилна, но нормално е да имаме различни позиции по определени неща. Няма обстоятелства, които да разклатят отношенията помежду ни, каза още воеводата.", "date": "2019.03.23", "title": "ВМРО одобрява оставката на Цачева"}
{"url": "http://www.cross.bg/avtomobil-katastrofa-pristigna-1599835.html", "text": "/КРОСС/ 23-годишна водачка на лек автомобил е с охлузване на ръката след катастрофа на главен път Е-79, станала на 100 метра преди кръговото кръстовище край село Бараково.Пътният инцидент стана в 9.45 часа в събота. Лекият автомобил „Ситроен“ на момичето от Дупница е ударен от „Опел“ със софийска регистрация, който ѝ е отнел предимството.„Опел“-ът излиза от автомагистрала „Струма“, а „Ситроен“-ът му идва отляво откъм квартал „Левски“ на град Кочериново. След удара \"Ситроен\"-ът се обръща по таван, другият лек автомобил, в който пътуват 5 души, е ударен отпред вдясно.Водачката на „Ситроен“-а, която пътувала сама, се освободила от колана и излязла от колата. На място пристигна линейка от ЦСМП-Благоевград, която я транспортира до МБАЛ. Момичето е с охлузвания на ръката, като след направения ѝ скенер не са установени тежки травми.В 10.10 часа на мястото пристигна патрулка на „Пътна полиция-КАТ”, служителите изясняват причините за произшествието.", "date": "2019.03.23", "title": "23-годишна шофьорка пострада при катастрофа край Благоевград"}
{"url": "http://www.cross.bg/iioncheva-bulgariya-evropeiiskite-1599869.html", "text": "/КРОСС/ „Правителството изпусна момента за пакета „Мобилност“. В България беше Макрон. Борисов предаде българските превозвачи два пъти и то категорично. Той не постави този въпрос пред Макрон и не защити интересите на нашите превозвачи“. Това заяви водачът на листата на БСП за европейските избори и говорител на ПГ на \"БСП за България\" Елена Йончева пред Дарик радио, съобщиха от пресцентъра на социалистическата партия. Тя припомни, че по време на нашето председателство тази тема не беше приоритет. „Ние я оставихме за австрийското председателство, което има най-неблагоприятни позиции за този пакет“, допълни тя. Йончева е категорична, че България е част от ЕС, но трябва да намери своето достойно място. „За това трябва да се борим. Аз съм против Европа на две скорости“, категорична е тя. По повод Брекзит Йончева е на мнение, че трябва да бъде със сделка. „Има изследвания, които показват, че ако няма сделка, България губи 111 млн. евро всяка година, а ако е със сделка – около 60 млн. евро. Става въпрос и за нашата сигурност, за българите, които работят там и как ще гарантираме техните права, за тези, които се обучават във Великобритания“, каза още тя. Йончева коментира и ситуацията във Венецуела. Според нея не трябва да се намесваме във вътрешни отношения, но Европа е голяма сила и трябва да направи всичко възможно за провеждането на честни избори. „С всяка намеса, виждате какво стана в Ирак, Афганистан, Сирия“, посочи тя. „Грабежът в България е 11 млрд. лв всяка година, според доклад на Зелените в ЕП“, коментира водачът на листата на БСП за европейските избори. Като пример за корупция тя посочи случая „Ало, Банов съм!“ и подчерта, че всичко е в ръцете на прокуратурата и ОЛАФ. „Събираме още документи, които ще докажат по категоричен начин, че всичко, което е наредил Банов от своя кабинет – да не бъдат взети от една фирма минимум 700 000 лв., а става ясно, че са повече от 1 млн.лв., тези нареждания са били изпълнени“, допълни тя. По повод исканите проби от магистралите, Елена Йончева обяви, че има напредък. „Всеки опит да бъде показан грабежът в България среща силна съпротива. В началото АПИ казаха, че нямаме право да правим такава проверка. Сега вероятно ще ни мотаят, но тази битка ще я спечелим и благодарение на европейските институции. Битката трябва да започне от България“, категорична е тя. Йончева подчерта, че проверката ще бъде направена по всички законови изисквания и то в европейска лаборатория. „Когато ни разрешат от АПИ, ще поканим и журналисти, които да проследят проверката“, каза още тя и допълни, че 40% от стойността на тези магистрали се връща към управляващите. „ГЕРБ си отиват. Те са пътници. Важно е следващите, които ще дойдат на власт, да променят начина, по който се управлява България“, каза още Йончева.", "date": "2019.03.23", "title": "Елена Йончева: Борисов предаде българските превозвачи два пъти и то категорично"}
{"url": "http://www.cross.bg/dimitrov-lopes-igra-1599837.html", "text": "/КРОСС/ Григор Димитров ще се завърне в игра след най-дългото отсъствие в кариерата си. Българският тенисист очаква мача си с Фелисиано Лопес във втория кръг от мастърса в Маями. Срещата е втора от програмата на корт \"Грандстенд\". Преди двубоя Димитров - Лопес има мач от женската схема между Петра Квитова и Дона Векич, той започва в 18 часа. Димитров и Лопес ще излязат на корта около 19.30.За последно Димитров игра в осминафиналите на Australian Open, където загуби от Франсис Тиафо. След това малко повече от два месеца той не е играл, като се отказа от турнирите в Ротердам, Акапулко и Индиън Уелс заради травма в рамото.В кариерата си преди това 29-ият в световната ранглиста винаги е изтъквал с благодарност, че не е бил измъчван от контузии.Тази вечер той ще играе с Лопес, срещу когото има три победи от пет двубоя. Миналия сезон в Маями Димитров отпадна в третия кръг след поражение от Жереми Шарди.Това ще е деветото участие на българина в турнира, като до момента той два пъти е успявал да стигне до осминафиналите - през 2012 и 2016 г. В актива си в надпреварата Димитров има девет победи и осем загуби.", "date": "2019.03.23", "title": "Григор Димитров се завръща в игра след най-дългото отсъствие в кариерата си"}
{"url": "http://www.cross.bg/purva-razhodka-za-tri-mecheta-tazi-prolet-1599866.html", "text": "/КРОСС/ Пролетта настъпи в Далечния изток на Русия и  Мечките в гората започнаха да излизат от бърлогите се.Разходка си направиха и , които в момента живеят в рехабилитационен център.Животинките са били приютени в центъра, след като  от ловец. ", "date": "2019.03.23", "title": "Първа разходка за три мечета тази пролет"}
{"url": "http://www.cross.bg/zubi-poveche-riba-1599838.html", "text": "/КРОСС/ Знаем, че почти всяка една храна или лекарство са полезни, ако не прекаляваме с тях. В противен случай последствията биха могли да бъдат ужасни.Ето защо BrightSide състави списък с популярни продукти, които могат да навредят на здравето ви, ако прекалите с тях.През 2013 г. млад мъж от САЩ се обзалага, че може да изпие цяла бутилка соев сос (около 970 милилитра). В резултат на това получава пристъп и губи съзнание. След като го преглеждат, лекарите казват, че е изключително обезводнен и в тялото му има твърде голямо количество натрий. Подобен дисбаланс е опасен, тъй като може да доведе до инфаркт.През 2014 г. 56-годишен мъж е приет в болница с бъбречна недостатъчност, предизвикана от пиенето на твърде много студен чай. Оказва се, че той е приемал по 16 чаши на ден, което е довело до тези страховити последствия. Бъбреците му са били увредени от оксалат – химикал, който се среща в черния чай. Не пийте повече от 6 чаши черен чай на ден.Малките дози индийско орехче са безопасни. Повече от две супени лъжици обаче може да доведе до халюцинации.Ако погълнете големи количества паста за зъби, в която няма флоурид (йон на флуора), вероятно просто ще разстроите стомаха си. Въпреки факта, че флуоридът е природен елемент, той е токсичен за хората много повече от оловото. Инжекция с 2-5 грама натриев флуорид (стандартен компонент в пастата за зъби) е смъртоносна доза. Флуоридът в тубата паста за зъби среден размер е достатъчен да убие малко дете, ако използва цялото количество наведнъж. Пастата за зъби с флуорид съдържа много по-висока концентрация от него в сравнение със съдържанието му в околната среда.Яденето на големи количества риба тон е опасно. Знаете ли обаче колко точно? Определени видове риба тон съдържат повече живак от другите. Ако човек тежи 68 кг, той не би трябвало да яде повече от 136 гр риба тон на всеки 9 дни.", "date": "2019.03.23", "title": "Няколко безвредни продукта, които могат да съсипят здравето ви, ако прекалите с тях "}
{"url": "http://www.cross.bg/aviatzionno-visoka-gorivos-1599860.html", "text": "/КРОСС/ Китайски учени са разработили процес за преобразуване на растителни и дървесни отпадъци в авиационно гориво с висока плътност, което може да допринесе за намаляване на емисиите на въглероден диоксид от самолети и ракети, съобщава \"Бизнес стандарт\".Целулозата - основният компонент в биогоривото, е евтин, възобновяем и изобилен полимер. Съединения като изооктан, додекан и хексадекан и преди са извличани от целулоза за използване в авиационно гориво. Авторите на настоящото изследване обаче смятат, че то е първото по рода си, при което са получени полициклоалканови съединения, подходящи за използване като авиационно гориво с висока плътност. Специалистите от Химикофизичния институт в Далян вярват, че новото гориво е ключов инструмент за по-екологична авиация. Въпросното гориво може да изиграе важна роля за намаляване на емисиите на въглероден диоксид, тъй като е получено от биомаса и е с по-висока плътност от стандартните авиационни горива, поясняват изследователите. Въпреки че на този етап биогоривото е произведено само в лабораторни условия, учените смятат, че скоро процесът ще бъде готов за комерсиална употреба.", "date": "2019.03.23", "title": "Биогориво от растителни отпадъци може да се окаже ключът към „зелена авиация“"}
{"url": "http://www.cross.bg/kartur-godini-prezident-1599859.html", "text": "/КРОСС/ Близо четири десетилетия, след като американските гласоподаватели отхвърлиха безцеремонно кандидатурата на Джими Картър за втори президентски мандат, 39-ият президент на САЩ отбеляза историческо постижение. На 22 март Джими Картър стана най-възрастният бивш американски президент, предаде Асошиейтед прес.22 март е 172-ият ден след 94-ия рожден ден на Картър. Така той надхвърли с един ден рекорда, поставен от Джордж Буш, който почина на 30 ноември на 94 години и 171 дни, което към онзи момент го правеше най-възрастният бивш американски президент. И Картър, и Буш са родени през 1924 г. - Буш на 12 юни, а Картър на 1 октомври.С това си постижение за Картър опровергава медицинските прогнози. Преди повече от три години той бе диагностициран с меланом с разсейки в мозъка и черния дроб, премина през лечение и накрая лекарите казаха, че е оздравял.\"Не е планирано никакво специално честване\", каза по повод рекорда Дийна Конджилео, говорителката на Центъра \"Картър\", основан от Джими Картър и съпругата му Розалин в Атланта през 1982 г.Центърът в продължение на десетилетия води кампании в областта на общественото здравеопазване, наблюдава избори, следи за спазването на човешките права и участва в намирането на решения на конфликти по света. Едно от постиженията на центъра са дългогодишните усилия за елиминиране на болестта дракункулоза - паразитна инфекция, свързана със замърсена питейна вода. През 1986 г., когато Центърът \"Картър\" започна програмата за изкореняване на това заболяване, от него боледуваха 3,5 милиона души в 21 страни. Миналата година в света имаше само 28 болни. Преди три години в телевизионно интервю Картър каза, че се надява да живее по-дълго от паразита, предизвикващ заболяването.Въпреки четирите години на президентския пост, въпреки че изигра роля в подготовката на историческата близкоизточна сделка от Кемп Дейвид, Картър предпочита да изтъква повече дейността на центъра, вместо да говори за политическата си кариера. Той споделя, че в младостта си никога не е планирал да стане президент, пише БТА.Когато питат Картър кое е било най-важното решение в живота му, той казва: \"Когато предложих на Розалин да се омъжи за мен\".Джими Картър и Розалин, която е на 91 години, са женени от 73 години. Те живеят в Плейнс, в щата Джорджия - градче с около 750 жители, където са се родили, израснали и оженили. Картър редовно преподава в неделното училище на местна баптистка църква. Заради него в църквата идват стотици хора.Картър до известна степен участва и в политическия живот на американските демократи. До Плейнс за срещи с него пристигат кандидати за президентската номинация на Демократическата партия. Двама настоящи кандидати - сенаторът Кори Букър от Ню Джърси и Ейми Клоубъчар от Минесота посетиха Плейнс за среща с Картър. Бърни Сандърс, кандидат за демократическата президентска номинация през 2016 г. и за изборите през 2020 г., пък беше участник в дискусионна среща в Центъра \"Картър\". Тогава именно Картър сподели, че е гласувал за Сандърс срещу Хилари Клинтън на първичните избори на американските демократи преди три години. Картър подкрепи и демократката Стейси Ейбрамс на изборите за губернатор на Джорджия миналата година, които тя изгуби с малко. Демократи от Джорджия смятат, че още кандидати за президентската номинация на американските демократи, ще изминат пътя до Плейнс за срещи с Картър.", "date": "2019.03.23", "title": "На 94 г. Картър е най-възрастният бивш президент на САЩ  "}
{"url": "http://www.cross.bg/malko-turnovo-bezhanski-1599819.html", "text": "/КРОСС/ И Малко Търново се разбунтува срещу плановете на МВР да изгради бежански лагер в градчето. Преди дни министерството обяви поръчка за изграждане на кризисни центрове в Малко Търново, Елхово и Любимец. Две от тези населени места обаче не са съгласни да съжителстват с бежанци.", "date": "2019.03.23", "title": "Малко Търново ще блокра границата срещу плановете на МВР да прави бежански лагери"}
{"url": "http://www.cross.bg/speshul-olimpiks-igri-1599825.html", "text": "/КРОСС/ Заместник-министърът на младежта и спорта Стоян Андонов посрещна на летище София спортистите на Спешъл Олимпикс след изключителното им представяне на Световните летни игри, проведени в Абу Даби.Стоян Андонов поздрави всички атлети и техните треньори за постигнатите резултати и им пожела още много бъдещи успехи.Той благодари на Спешъл Олимпикс за условията за тренировки и спортна изява, които предоставят на хората с интелектуални затруднения.Националният директор на сдружението д-р Христо Христозов благодари за подкрепата, която Министерството на младежта и спорта оказва на спортистите в неравностойно положение. С решение на управителния съвет на фондация \"Български спорт\" и съдействието на ММС участието в световните игри на Спешъл Олимпикс България бе подпомогнато с 10 000 лв.На Световните игри България бе представена от 18 атлети с интелектуални затруднения на възраст от 14 до 42 години в 7 спорта - лека атлетика, боче, бадминтон, конна езда, плуване, силов трибой, тенис. Спортистите ни успяха да завоюват 19 медала - 4 златни, 7 сребърни и 8 бронзови.Спортистие от Спешъл Олимпикс бяха посрещнати и от посланика на Обединени арабски емирства в Република България Н. Пр. Абделуахаб Насър Абдула Хасан Ал Наджар. ", "date": "2019.03.23", "title": "Зам.-министър Андонов посрещна българските представители на  Световните летни игри Спешъл Олимпикс"}
{"url": "http://www.cross.bg/gyterish-zayavi-stana-1599822.html", "text": "/КРОСС/ Генералният секретар на ООН Антониу Гутериш посети първата построена в Ню Йорк джамия и призова хората \"да потвърдят неприкосновеността на всички места за поклонение\". Това стана седмица, след като нападател уби 50 богомолци мюсюлмани в две джамии в Нова Зеландия.Гутериш обяви, че ще поиска от ръководителя на инициативата на ООН \"Съюз на цивилизациите\" да разработи план за действие, за да може всички органи на ООН да съдействат за опазване на религиозните обекти.Генералният секретар на ООН говори на петъчна молитва в Ислямския културен център на Ню Йорк. Той заяви пред представители на медиите, че \"речта на омразата се разпространява като горски пожар\". \"Социалните мрежи се използват като платформа за популяризиране на фанатизма\" и много политически движения признават връзките си с неонацизма или използват неговите символи, предупреди Гутериш.Той сравни тези явления с разпространението на рак и заяви, че \"е наш дълг да намерим лечение\".Междувременно стана ясно, че в събота сутрин около 3000 души са се включили в проява по улиците на Крайстчърч под надслов \"шествие за любов\" в памет на убитите 50 души в джамиите в новозеландския град.Участниците в проявата носели плакати с надписи: \"Той искаше да ни разедини, но само ни направи по-силни\", \"Мюсюлманите са добре дошли, расистите не\" и \"Киа каха\" - на маорски \"бъдете силни\".Днес под полицейска охрана отвори врати една от джамиите в Крайстчърч - \"Ан Нур\", където предполагаем привърженик на теорията за превъзходство на бялата раса уби над 40 от жертвите. Полицията заяви, че ще отвори отново и намиращата се наблизо джамия Линуд.Повечето от жертвите при най-голямото подобно масово убийство в историята на Нова Зеландия бяха бежанци или мигранти от страни като Пакистан, Индия, Малайзия, Индонезия, Турция, Сомалия, Афганистан и Бангладеш.Новозеландските власти забраниха притежанието и разпространението на манифеста на нападателя от Крайстчърч, което оттук нататък ще се смята за незаконно, предаде ДПА.", "date": "2019.03.23", "title": "Антониу Гутериш призова да се зачита неприкосновеността на религиозните обекти"}
{"url": "http://www.cross.bg/dyshi-tyantzzai-tzzyansy-1599827.html", "text": "/КрОСС/ Броят на жертвите при експлозията в завода за пестициди в източната китайска провинция Цзянсу се покачи на 62, съобщиха китайските държавни медии. Така това става една от най-тежките промишлени злополуки за последните години, предаде ДПА.Китайската телевизия съобщи, че 28 души все още са в неизвестност, а 34 са в критично състояние. Според данните други 60 души са тежко ранени.Властите в град Янчън заявиха пред репортери, че след взрива в болница е оказано лечение на 640 души.Злополуката стана в четвъртък следобед в завод за пестициди на химическата компания \"Цзянсу тянцзаи\" в Янчън, в който работели 195 души.Китайският президент Си Цзинпин и премиерът Ли Къцян призоваха за цялостно разследване и действия, с които да бъдат предотвратени подобни промишлени аварии за в бъдеще.Компанията \"Цзянсу тянцзаи\" преди е била поставяна под наблюдение заради занижени стандарти за безопасност.Злополуката е една от най-тежките след август 2015 г., когато в Тянцзин избухна химически склад, при което загинаха 173 души.", "date": "2019.03.23", "title": "62 души достигна броят на жертвите след експлозията в китайския химически завод"}
{"url": "http://www.cross.bg/tanush-deiistval-vinata-1599829.html", "text": "/КРОСС/ Мъжът, заподозрян в убийството на трима души в трамвай в холандския град Утрехт, е признал вината си в съда и е казал, че е действал сам, предадоха световните агенции.Роденият в Турция Гьокмен Танъш е обвинен, че на 18 май е стрелял и убил хора в трамвая, воден от терористични подбуди.\"Заподозреният призна вината си пред съдия следовател по обвиненията, които му бяха повдигнати\", съобщи прокуратурата и посочи, че заподозреният е казал, че е действал сам. Повече подробности за признанията му не се съобщават. Холандски съд по-рано днес реши срокът за задържане на Танъш да бъде удължен с две седмици, предаде Асошиейтед прес.Танъш бе арестуван няколко часа след стрелбата в понеделник. Според прокуратурата мъжът, който има дълго съдебно досие, не е познавал жертвите си, а някои събрани по делото данни будят сериозни подозрения, че е действал по екстремистки подбуди. Властите обаче продължават да разследват дали той не е имал и други лични мотиви, отбелязва Ройтерс.След две седмици Танъш ще се яви отново в съда. Тогава задържането му може да бъде удължено до 90 дни.Четиридесетгодишен мъж, задържан, защото Танъш е бил арестуван в къщата му, днес беше освободен, тъй като не бяха намерени доказателства, че е бил замесен в стрелбата, казаха прокурори.", "date": "2019.03.23", "title": "Заподозреният за нападението в трамвай в Холандия призна вината си"}
{"url": "http://www.cross.bg/aston-martin-bykyresht-1599831.html", "text": "/КРОСС/ Главният изпълнителен директор на британския производител на автомобили Aston Martin, д-р Анди Палмър, ще дойде в Букурещ на 27 март за официалното стартиране на дейността на компанията в Румъния и региона на Централна и Източна Европа (ЦИЕ), съобщиха местните представители на компанията.Събитието ще се проведе в Центъра \"Астън Мартин\" в Отопени, близо до Букурещ, който бе открит през есента на 2018 година.Марката Aston Martin е представена в Румъния и региона от румънската група Forza Rossa, която представлява и италианската марка за луксозни автомобили Ferrari. Групата се контролира от местните предприемачи Камелия Базак и Кристиан Колтеану.", "date": "2019.03.23", "title": "Aston Martin избра Румъния"}
{"url": "http://www.cross.bg/satyrn-kolko-dulgogodishna-1599805.html", "text": "/КРОСС/ Концепцията за „ден“ е толкова очевидна за нас, хората, че често се изненадваме, когато разберем, че продължителността на деня на другите планети може да бъде доста по-различна, отколкото тук, на Земята. Може би още по-шокиращото в случая е, че досега не знаехме колко трае един ден на Сатурн.Благодарение на данни, събрани от мисията „Касини“, вече разполагаме с отговор на тази дългогодишна мистерия. Сатурн се върти около оста си за 10 часа, 33 минути и 38 секунди. Откритията са публикувани в Astrophysical Journal.Планетарните учени често използват магнитните полета, за да определят ротацията на една планета. Ако магнитното поле и ротационната ос не са в една линия, е възможно да се изчислят периодичните сигнали в радио вълните, които се повтарят ежедневно. На Сатурн обаче магнитното поле е почти напълно изравнено, съответно това е невъзможно.Ето защо учените е трябвало да подходят по по-различен начин. Те развиват хипотезата, че пръстените на планетата са ключът, който ще им помогне да разберат колко трае един ден на Сатурн. Докато планетата се върти, едва забележими разлики в гравитацията генерират вълни в рамките на пръстените. Именно те разплитат тази дългогодишна главоблъсканица. И разбира се, наблюденията, направени от космическия апарат „Касини“.", "date": "2019.03.23", "title": "Вече знаем колко дълъг е един ден на Сатурн"}
{"url": "http://www.cross.bg/prof-prepodavatel-yniversitet-1599810.html", "text": "/КРОСС/ , юрист, преподавател в Софийския университет, конституционен съдия;, академичен омбудсман на УНСС;, депутат от БСП в 44-тото Народно събрание;, актьор, директор на театър „София\", юбилей - 70 год.;, преподавател във факултета по журналистика и масова комуникация в СУ;, кмет на община Каварна;, постоянен представител на Народното събрание в Брюксел;, специалист по сравнително славянско литературознание и декан на Факултета по славянски филологии в Софийски университет „Свети Климент Охридски\" в периода 2005 - 2015 г.; ", "date": "2019.03.23", "title": "Родени на 23 март "}
{"url": "http://www.cross.bg/chasa-provede-zala-1599809.html", "text": "/КРОСС/ От 10.00 часа в кино „Одеон\" ще се състои тържествена церемония, на която Ян Енглерт щебъде удостоен с почетното звание Doctor honoris causa на НАТФИЗ.От 10.30 часа в парк-хотел „Москва\" ще се проведе VII редовен конгрес на ПП „ВМРО - Българско национално движение\". Сред официалните гости са премиерът и председател на ПП ГЕРБ Бойко Борисов, лидерите на партиите от КП „Обединени патриоти\", представители на българските общности зад граница, интелектуалци и общественици.От 12.00 часа в Ритуалната зала на Централните софийски гробища ще се състои поклонение пред доц. д-р Игор Дамянов - бивш министър на образованието и дългогодишен преподавател в УНСС.От 14.00 часа в централата на ПП АБВ ръководството на партията ще даде пресконференция.От 14.00 часа до 20.00 часа с начало 15 мин. преди всеки кръгъл час в Руския културноинформационен център ще се проведе Ден на авиацията и космоса.От 15.30 часа в Гербовата зала на „Дондуков\" 2 държавният глава Румен Радев ще се срещне с атлетите, които представиха страната ни на Световните Спешъл Олимпикс игри в Абу Даби 2019.От 11.00 часа в читалище „Съгласие 1905\" ще бъде открита изложба по повод Световния ден наводата.От 11.00 часа в Mall Велико Търново ще се проведе Винено изложение, организирано от Sommelier.BG.От 12.00 часа в пресклуба на БТА ще се състои пресконференция на политическата формация „Воля - българските родолюбци\", на която ще бъдат представени политическите партии, които се обединяват във връзка с предстоящите избори за Европейски парламент, както и водачът на листата.От 11.00 часа в Конферентната зала на комплекс „Изида\" ще се проведе регионална среща „Един час с Харалан Александров за европейските ценности\", организирана от Жени ГЕРБ- Добрич.От 09.30 часа по улиците „Александър Стамболийски\", „25-ти Септември\", „Георги Кирков\", „Христо Ботев\", Централен градски парк, „Гората на надеждата\", Парк „Лятно кино\", Парк „Спортна зона\" и в дворовете на училищата и детските градини ще бъдат засадени 200 нови дръвчета.Членовете и симпатизантите на СДС за поредна година ще отдадат почит пред жертвите на комунистическия терор на лагера „Слънчев бряг\" край Ловеч.От 16.00 часа в „Парк-хотел Санкт Петербург\" ще се проведе Общо събрание на Съюза на международните превозвачи (СМП), на което ще бъдат обсъдени формите и организацията на протестите срещу приемането на Мобилен пакет I в последната пленарна сесия на отиващия сиевропарламент.От 08.30 ч. до 12.30 ч., в Отделение по трансфузионна хематология към УМБАЛ \"Канев\" - Русе ще се проведе национална кръводарителска кампания „В кръвта ти е да спасяваш животи\".В 09.20 часа в зала „Пенчо Славейков“ вицепрезидентът Илияна Йотова ще участва в международната конференция „Жените на Балканите в следващите 100“. ", "date": "2019.03.23", "title": "Предстоящи събития в страната на 23 март "}
{"url": "http://www.cross.bg/tzentur-kyltyrno-informatzionen-ryskiya-1599812.html", "text": "/КРОСС/ Полети със самолети, научни експерименти и роботи, както и наблюдение на звездното небе организира днес Авиационно-космическият форум в България.В Руския културно-информационен център ще се проведе Ден на авиацията и Космоса, в която посетителите ще могат да видят на живо пилота Николай Калайджиев, който е кандидат за рекордите на Гинес за полет с най-голямо отрицателно претоварване със самолет. Младият пилот ще проведе и авиобеседа с филми и презентация за българската авиация.През целия ден участниците в празника ще могат да разгледат първия български авиосимулатор „Фотоника“, а вечерта ще има възможност за наблюдение на Луната и Марс от два професионални телескопа.Един от организаторите на проявата - Явор Киряков, разказа за интересните неща, които ще бъдат видени в Руския културно-информационен център:„Ще има много физика, химия, любопитни опити с неочаквани реакции. Ще бъде ден, изпълнен с много наука и много позитивно научно настроение.“", "date": "2019.03.23", "title": "Ден на авиацията и Космоса в Руския културно-информационен център в София"}
{"url": "http://www.cross.bg/lenta-dvizhenieto-osushtestvyava-1599813.html", "text": "/КРОСС/ Днес от 9 до 16 часа движението по магистрала \"Хемус\" в района на 14-и км в посока София ще се осъществява в изпреварващата лента заради ремонт в активната лента.На магистрала \"Тракия\" от 9 до 16 часа ще бъде ограничено движението в изпреварващата лента от 20-и до 21-ви километър в посока София. Трафикът ще бъде пренасочен в активната лента.Временно движението по магистрала \"Марица\" при 81 км в посока Пловдив се осъществява в една лента поради аварирал ТИР. Затворени за движение са аварийната и интензивната ленти. Движението се осъществява в изпреварващата лента, информира Пътната агенция.", "date": "2019.03.23", "title": "Ограничения в движението по магистралите"}
{"url": "http://www.cross.bg/tryd-vestnik-vulchev-1599811.html", "text": "/КРОСС/ „Нулев прием в 9 ВУЗ-а по икономика и туризъм“, съобщава в заглавие на първата си страница вестник „Труд“. Всекидневникът цитира министъра на образованието Красимир Вълчев, който заявява, че студенти няма да се приемат в 16 професионални направления в 9 университета през следващата учебна година. Част от неприоритетните специалности са „Икономика“, „Национална сигурност“, „Туризъм“, „Администрация и управление“. Точните науки обаче остават приоритет за ВУЗ-овете, подчертава министър Вълчев, цитиран от „Труд“. В отчаян опит да спасят сезона, вдигат заплатите по морето с 10-15%“, пише вестник „24 часа“. През миналото лято 6 хиляди работници са избягали в чужбина, като са се реализирали най-вече в Гърция, Кипър, Германия и САЩ. Конкуренцията на Турция, Египет и Испания е довела до спад с около 15-20 на сто на ранните записвания за нашето Черноморие, допълва изданието. „Българска камера ще кацне на Луната, за да направи снимки на спътника“, съобщава „Телеграф“. Изданието уточнява, че уредът е на борда на израелски космически апарат. Той е изстрелян миналия месец от космодрума Кейп Канаверал във Флорида и е  изведен в Космоса от компанията „Спейс екс“.", "date": "2019.03.23", "title": "Преглед на печата за 23 март"}
{"url": "http://www.cross.bg/makkartni-turg-belezhkite-1599814.html", "text": "/КРОСС/ Училищна тетрадка на бившия член на групата \"Бийтълс\" Пол Маккартни се продава на търг, като в полето са нанесени и бележките на неговия преподавател, предаде БТА, като цитира ТАСС.Аукционната къща \"Омега окшънс\" обяви началната цена за наддаванията от 13 хиляди долара. Тетрадката съдържа пет есета на Маккартни, заемащи 22 страници.С червено са нанесени бележките на преподавателя по литература на сър Пол, Алън Дърбан.Училищните работи на Маккартни разглеждат творчеството на английския писател Томас Харди (1940-1928) и на поета и политически деец Джон Милтън (1608-1674).За своите есета Маккартни получава добри оценки, въпреки че някои от бележките на преподавателя са доста строги - \"Първо е редно да се отговори на въпроса, а едва след това следва да се оспорва!\".Лотът се предлага на търг от семейство от Ливърпул, предпочело да запази анонимност. На аукциона ще бъде предложена и неизвестна касета с композиции на Джордж Харисън от \"Бийтълс\", която той записал през 1978 година. Търгът ще се състои на 26 март в градчето Нютън-ле-Уилоус в западната част на Англия.", "date": "2019.03.23", "title": "Училищна тетрадка с есета на Пол Маккартни се продава на търг"}
{"url": "http://www.cross.bg/minyta-ydar-nakazatelnoto-1599815.html", "text": "/КРОСС/ Първото полувреме протече равностойно, като българите имаха няколко изгодни ситуации, но така и нямахме точен удар към вратата наПървата опасност бе в 8-та минута. Тодор Неделев шутира от границата на наказателното поле, топката се удари в тялото на Жарко Томашевич, а вратарят Петкович изпревари Галин Иванов.Гостите отвърнаха с опасна атака. Мирко Иванич бе изведен сам срещу Михайлов, но вратарят ни показа рефлекс и парира удара с крак. Това бе и единственият точен удар към една от двете врати.Най-добрата възможност за българите пък бе в 22-та минута, когато при едно центриране Божиков бе оставен сам. Ударът му с глава обаче не бе точен и след няколко рикошета топката бе изчистена от голлинията от Филип Стойкович.Втото полувреме започна кошмарно за България. Стефан Мугоша не остави шансове на Михайлов с техничен диагонален изстрел в 50-тата минута. Хубчев реагира и вкара в игра нападателят на Левски Станислав Костов, но играта ни определено бе разконцентрирана.в 62-та минута добро двойно подаване завърши с опасен изстрел на Мирко Иванич, който мина на сантиметри от дясната греда на Михайлов. Няколко минути по-късно трима черногорци останаха срещу Занев, който по някакъв начин успя да отнеме топката и да лиши гостите от второ попадение.В 71-та минута Костадинов опита удар с глава след центриране, но ударът му бе прекалено слаб и лесен за спасяване на Петкович.България бе близо до изравняване в 76-тата минута, когато Даниел Петкович спаси удар отблизо на капитана ни Ивелин Попов.Националите натиснаха и след две минути Спас Делев опита ножичен удар, който обаче излезе в аут.В 80-тата минута Станислав Костов бе фаулиран извън наказателното поле, но реферът посочи бялата точка. Тодор Неделев бе точен от дузпата и изравни резултата.17-годишният Минчев пък направи своя дебют, след като замени Спас Делев.Българите тръгнаха да играят за пълен обрат, а в 86 минута Страхил Попов опита удар извън наказателното поле, който мина над вратата.Големият шанс се откри в добавеното време пред Мартин Минчев, който бе изведен по диагонала, а ударът му мина на косъм от десния стълб. Минута по-късно пък черногорците имаха шанс да вземат трите точки, но Михайлов спаси удар от границата на наказателното поле. Така двата отбора завършиха 1:1 и поделиха по една точка на старта на евроквалификациите. \"Лъвовете\" ще изиграят втория си мач срещу Косово в понеделник, 25 март.", "date": "2019.03.23", "title": "Спорна дузпа донесе точка на България срещу Черна гора  "}
{"url": "http://www.cross.bg/vyatur-bulgariya-oblachnostta-1599816.html", "text": "/КРОСС/ Над по-голямата част от страната ще бъде предимно слънчево. По-значителни временни увеличения на облачността ще има над Източна България, но вероятността за валежи е малка. В Западна България ще духа слаб северозападен вятър, а в Източна - до умерен североизточен вятър.Преобладаващите максимални температури ще са между 16° и 21°, по-ниски ще останат в Североизточна България и по Черноморието – 10°-14°. Атмосферното налягане е по-високо от средното за март - слабо ще се понижи. Такава е прогнозата за времето на НИМХ.Над Черноморието ще има по-значителни увеличения на облачността, но вероятността за валежи е малка. Ще духа до умерен североизточен вятър. Максимални температури на въздуха: 10°-14°. Температурата на морската вода е 9-10°. Вълнението на морето ще е 1-2 бала.Над планините ще преобладава слънчево време с по-значителни увеличения на облачността в следобедните часове, но валежи не се очакват. Ще духа умерен до силен вятър от север-североизток. Максималната температура на височина 1200 метра ще е около 9°, на 2000 метра - около 3°.", "date": "2019.03.23", "title": "Слънчева пролетна събота  "}
{"url": "http://www.cross.bg/kmch-vyatura-avstraliya-1599817.html", "text": "/КРОСС/ Циклонът Тревър връхлетя днес Северна Австралия. Очаква се поривите на вятъра му, достигащи до 250 км/ч, да причинят големи щети в слабонаселения район, предаде ДПА.Бурята стъпи на сушата днес по обед местно време югоизточно от островите Сър Едуард Пелю близо до евакуирания град Боролола, съобщи австралийската телевизия.В навечерието на идването на циклона от 4-та категория над 2000 души в този слабонаселен район, който се намира близо до границата на Северната територия и щата Куинсланд, бяха изведени от зоната на бедствието.Евакуирани са 1600-те жители на Боролола и няколко отдалечени аборигенски селища.Спешни екипи, самолети и хеликоптери са в готовност, за да окажат помощ при нужда, щом бурята отмине.Австралийската метеорологична служба предупреди, че поривите на вятъра може да достигнат до 250 км/ч, а над региона може да се изсипят над 200 мм дъжд, пише БТА.", "date": "2019.03.23", "title": "Циклон с вятър до 250 км/ч връхлетя Северна Австралия  "}
{"url": "http://www.cross.bg/mart--svetoven-den-na-meteorologiyata-1599803.html", "text": "/КРОСС/ Днес по целия свят се отбелязва Денят на метеорологията. Датата е свързана с основаването на Световната метеорологична организация през 1950 г. Българските метеоролози традиционно се включват в отбелязването му като нейни членове.", "date": "2019.03.23", "title": "23 март - Световен ден на метеорологията"}
{"url": "http://www.cross.bg/ybedi-sebe-dyshata-1599801.html", "text": "/КРОСС/ „Надеждата – това е стремление на душата да убеди себе си в това, че желаното се сбъдва... Страхът – това е склонност на душата.”Рене Декарт", "date": "2019.03.23", "title": "Надеждата – това е стремление на душата да убеди себе си"}
{"url": "http://www.cross.bg/lyka-vreme-sebe-1599802.html", "text": "/КРОСС/ Преподобномъченик Лука се родил в Одрин от благочестиви родители българи Атанас и Доминица. Подир ранната смърт на бащата, майка му го дала на един богат търговец от Стара Загора, който се отнасял с него като с роден син. Веднъж търговецът се отправил в Русия, като взел със себе си и 13-годишния Лука. На връщане той се спрял в Цариград. Там Лука се скарал с едно турче и почнал да го бие. Тогава разярените турци го хванали и искали да го убият. Уплашения Лука завикал: \"Пуснете ме! Аз ще се потурча!\" Един турчин веднага го взел при себе си го заставил да се отрече от Христа и да приеме мохамеданството. Но след като преминал страхът, Лука се уплашил от своята постъпка, изгубил своята веселост и започнал горчиво да се кае. Той съобщил за себе си на своя осиновител и последният се опитал да го освободи с помощта на руския посланик. Но злият турчин вместо да освободи момчето, вързал му ръцете и насила го обрязал. Подир известно време Лука можал да избяга от този турски дом и да се представи на руския посланик, който го препратил в градовете Смирна и Тир. Там Лука заболял тежко и от страх пред смъртта повикал при себе си един християнски духовник. Като изслушал изповедта му, духовникът го посъветвал да се уедини на Атон и там под ръководството на добродетелни мъже да извърши покаяние.След като оздравял, той действително изпълнил съвета на духовника и постъпил в Иверския атонски манастир, гдето го възстановили в християнската му вяра чрез тайнството св. Миропомазание. Оттам преминал в манастира Ставроникита, гдето приел монашеско пострижение. Но врагът на човешкото спасение не му давал покой. Гонен от изкушения, той бягал от един манастир в друг: Зографския (отгдето се върнал в света, но като не успял да се успокои, пак дошъл на Атон), Ксиропотам, Котломуш, Предтечанския скит, Григориат, скита Св. Ана. Като се позамислил защо през всичкото това време няма покой, а все прехожда от място на място, той дошъл до заключението, че това е наказание от Бога за отричането му от християнската вяра. Така той дошъл до мисълта за мъченичество и я споделил с някои духовници: никой не смеел да му препоръча мъченически подвиг поради младостта му. Но накрай като видял неговата неизменна решителност, духовникът Ананий му дал килийно правило като подготовка към мъченичество за Христа. После духовникът Висарион го постригал във велика схима и заедно с него тръгнал за остров Митилин.След като се причастил със светите тайни Христови, св. Лука се облякъл като турчин и се отправил при кадията (съдията). Той разказал иносказателно как насила са го потурчили, открито се отказал от богопротивното мохамеданство и изповядал християнската вяра. Нито ласките и обещанията на мюсюлманите, нито заплахите с мъчения не могли да разколебаят твърдия юноша в неговата решителност да умре за Христа. Турците го били жестоко и го хвърлили в затвора, като му оковали нозете в клада. В това време по всички църкви се молели за мъченика. Митрополитът на острова и старецът Висарион успели да му изпратят в затвора светите Тайни Христови за последно причащение. Накрай съдията видял непоколебимата твърдост на Лука и го осъдил на смърт чрез обесване. Когато палачът надявал примката на шията му, казал: \"Изповядай Мохамеда, великия наш пророк и ние ще те пуснем!\" Светият мъченик отговорил: \"Вярвам в моя Господ Иисус Христос и само на Него се покланям!\"Св. Лука бил обесен на 23 март 1802 г на 16-годишна възраст. Светото тяло на мъченика три дни останало да виси на бесилката, но през всичкото това време то си оставало бяло и благолепно, излъчващо необикновено благоухание. Подир трите дни турците привързали на шията му голям камък и тялото било хвърлено в морската глъбина, но вместо да потъне, то останало заедно с камъка върху водната повърхност. Когато настъпила нощта, християните го намерили на брега и го предали на земята с подобаващи почести. Останалите дрехи на преподобномъченика получили целебна сила и от докосването до тях болните получавали изцеление.", "date": "2019.03.23", "title": "Св. преподобномъченик Лука Одрински "}
{"url": "http://www.cross.bg/purvata-purvi-repyblika-1599804.html", "text": "/КРОСС/ - В Аахен Маргарет фон Бабенберг официално е коронована за кралица на Германия. - Катерина Медичи признава правата на френските хугеноти, с което настъпва края на Втората хугенотска война.- За първи път е използван израза \"Свобода или смърт\" от Патрик Хенри, произнесен във Вирджиния по време на Американската война за независимост. - Александър I става император на Русия, след като баща му Павел I e убит.- В Англия е забранена търговията с роби.- В бостънския вестник „Morning Post\" за първи път се появява изразът „O.K.\"- Към Българското читалище в Цариград Петко Славейков основава Българско благодетелно братство „Просвещение\". - Лайпцигският университет присъжда на професор Фридрих Ницше докторска степен. - Братята Райт получават патент за построения от тях в САЩ самолет. - Германското 210 мм супероръдие „Кайзер Вилхелм\" („Парижкото оръдие\") обстрелва Париж от разстояние 120 километра. Оръдието често се бърка с „Голямата Берта\", което е друго оръжие, 406 мм полева гаубица. - В Милано Бенито Мусолини създава първата фашистка организация - „Fasci di Combattimento\". - Образувана е Башкирска автономна съветска социалистическа република, на основата на северните уездове на Оренбургската губерния, първата автономна съветска република в състава на РСФСР. - Нишката спогодба - споразумение между България и Кралството на сърби, хървати и словенци за \"обезопасяване на границата\" между двете държави. - Създадено е археологическото сдружение Българска старина по инициатива на Карел Шкорпил във Варна. - В България е приет Закон за ограничаване престъпленията против личната и обществена безопасност, насочен против политическите убийства.- Германският Райхстаг издава декрет, с който предава цялата власт в ръцете на новия канцлер Адолф Хитлер. - Генерал Владимир Заимов е арестуван с обвинение за шпионаж в полза на СССР. - Айони в щата Калифорния е обявен за град. - Пакистан става първата ислямска република в света. - Установени са дипломатическите Отношения между Русия и Алжир. - Официално влиза в сила Международният пакт за гражданските и политическите права, приет от Общото събрание на ООН на 16 декември 1966 г.- Стратегическа отбранителна инициатива: Президентът на САЩ Роналд Рейгън оповестява своето намерение да се изгради технология, която да прихваща вражески ракети.- Започва излъчването на американския сериал Дързост и красота в САЩ. - В университета в Юта е обявен студения термоядрен синтез.- Състои се премиерата на филма Хубава жена в САЩ и Канада. - Официално се регистрира ПК „Екогласност\".- Руската орбитална станция Мир е извадена от употреба и се разпада в атмосферата преди да потъне в южата част на Тихия океан, близо до Фиджи. - За първи път се състои церемонията по награждаването в специално посветения на това \"Дом на Оскарите\" - кинотеатъра Кодак в Холивуд, недалеч от Рузвелт Хотел.- Основано е Училище „Българче\" на българската общност в град Дубай, Обединени арабски емирства.- Терористичен акт в Йерусалим, погубва 1 човек и ранява 35. ", "date": "2019.03.23", "title": "23 март в историята"}
{"url": "http://www.cross.bg/kozhata-vitamin-osven-1599806.html", "text": "/КРОСС/ Астрономическата пролет вече настъпи, а с нея трябва да започнем да подготвяме кожата си за по-топлото време.През зимата най-често кожата става суха и напукана заради лошите метеорологични условия и повечето дрехи, които слагаме върху нея. Освен това някои хора не полагат достатъчно грижи и рядко използват лосиони и масла за овлажняване, което също спомага за загрубяването.Ако сте решили да подобрите хидратацията на кожата и искате тя да бъде по-здрава и мека през настоящия сезон, трябва не само да си купите подходяща козметика, но и да включите в менюто си определени храни, които също могат да я подхранят.Ето няколко суперхрани, които ще ви помогнат в грижата за кожата през този сезон:Спанакът е пълен с витамини и минерали. Той предотвратява образуването на пъпки. В него има вещества, които подобряват кръвообращението и намаляват възпалението в кожата. Освен него, броколите, зеленият фасул и кейл също са богати на микроелементи, които регенерират клетките.Те са най-добрият източник на ликопен – антиоксидант, който има антистареещ ефект. В тях има витамин К, А, В1, В7 и С, цинк, калий, фосфор, желязо, фолиева киселина и магнезий. За предпочитане е да се ядат домати собствено или от биопроизводство, защото останалите са пълни с нитрати, които нямат положителен ефект върху кожата.Може да ядете по 10-15 на ден, за да имате по-хубава кожа през пролетта. За предпочитане е да са сурови и белени (предварително се киснат за едно денонощие във вода). Тези ядки съдържат голямо количество витамин Е, който подобрява състоянието на кожата, косата и ноктите, намалява сухотата и образуването на бръчки.То също спада към суперхраните, защото в него има омега-3 мастни киселини. Те подобряват клетъчната функция, както и подпомагат процеса на производство на колаген. Освен тях алфа-линоловите киселини, открити в ленените семена, облекчават симптоми като сърбеж, дразнене и лющене. А витамин В в лененото семе помага при акне, розацея и екзема.И в рибата има омега 3 мастни киселини, които подпомагат производството на колаген и протеини, които правят кожата по-здрава и еластична. Освен това тя съдържа селен, който задържа влагата в кожата и я омекотява. Тази суперхрана има и високо съдържание на витамин D, който е отговорен за усвояването на важни минерали като калций, магнезий и фосфор.Сега е време да похапвате от тях. Портокалите, лимоните и грейпфрутите съдържат витамин С. Той почиства кожата и я прави по-сияйна и тонизирана. Заедно с витамин А предпазва кожата от слънчевите лъчи и подобрява текстурата ѝ. Цитрусовата киселина в плодовете възстановява колагена в кожата.То е все по-популярно през последните години заради полезните мазнини в него, които имат мощни антиоксидантни свойства. При консумация на авокадо кожата е по-хидратирана и сияйна. Зеленият плод е източник на олеинови и палмитинови мастни киселини, както и витамин К, С, А, Е и В6, каротеноиди и фолати. Съдържа още калий, магнезий и диетични фибри. Всички тези хранителни вещества подпомагат производството на колаген, намаляват възпалението и поддържат кожата здрава и млада.", "date": "2019.03.23", "title": "Суперхрани за красота"}
{"url": "http://www.cross.bg/temi-i-gosti-v-sytreshnite-blokove-na-televiziite-na-mart-1599808.html", "text": "/КРОСС/ Икономически показатели и евростандарти - говори министър Емил Караниколов.Стратегическият съвет при президента - разговор с Александър Маринов и Живко Георгиев. Лидерът на европейските консерватори Ян Захардил в студиото. Един актьор на 70 - честит рожден ден на Ириней Константинов.Младите на музикалната сцена - певицата Алма. Спортната слава на България - историята на Янко Братанов разказва Валерия Видева.  ", "date": "2019.03.23", "title": "Теми и гости в сутрешните блокове на телевизиите на 23 март"}
{"url": "http://www.cross.bg/bulgariya-stranata-fich-1599818.html", "text": "/КРОСС/ Агенцията „Фич“ повиши перспективата на дългосрочния кредитен рейтинг на България от стабилна на положителна.Агенцията оценява високо добрите макроикономически показатели на страната ни и стабилните публични финанси.Като основни рискове за България тя вижда международната среда, която може да спомогне за рязко влошаване на конкурентоспособността на страната.При подобен сценарий от „Фич“ предупреждават, че може да се стигне до повишаване на държавния дълг.", "date": "2019.03.23", "title": " „Фич“ повиши перспективата на кредитния рейтинг на България"}
{"url": "http://www.cross.bg/mareshki-volya-partiya-1599823.html", "text": "/КРОСС/ „Показахме, че столетницата е по-маловажна от младата партия \"Воля\" и показахме, че сме по-важни, защото не говорим за машинно гласуване, като БСП, а за доходи, образование, здравеопазване. Това е дневният ред” това каза в интервю за предаването „Тази събота” по БТВ зам.-председателят на Народното събрение и лидер на „Воля” Веселин Марешки. Той коментира, защо партия „Воля” напусна парламента, а след това обяви, че ще участват във формирането на кворум, но не и в дебатите в зала: „Стреснахме управляващите, че няма просто така да си говорят”. Той посочи, че от партия „Воля” искат да „събудят” управляващите от дренотемие и да им кажат, че повече не може да продължава така. Според Марешки, предсрочни парламентарни избори са опасни и безсмислени. \"Предсрочни избори, харчене на милиони, лобиране от страна на още по-слабо правителство, назначено от президента, грабеж, нов грабеж и повтаряне на същите резултати\", каза още Веселин Марешки.", "date": "2019.03.23", "title": "Веселин Марешки: Показахме, че сме по-важни защото говорим за доходи, образование и здравеопазване"}
{"url": "http://www.cross.bg/postradali-shofyori-dyshi-1599821.html", "text": "/КРОСС/ Туристически автобус се запали в китайската провинция Хунан. 26 души са загинали, а други 30 са пострадали, предаде РИА, позовавайки се на Централната китайска телевизия.Инцидентът се е случил в петък вечерта, в град Чанде. Причината за пожара засега е неизвестна. В автобуса са пътували 53-ма пътници, 2-ма шофьори и един екскурзовод.Всички пострадали са настанени в три местни болници, а състоянието на петима от пострадалите е много тежко.Задържани са и двамата шофьори, води се разследване.\n\t\t\t\t\t", "date": "2019.03.23", "title": "Автобус се запали в Китай, 26 души загинаха (ВИДЕО)"}
{"url": "http://www.cross.bg/slychaya-razsledvaneto-okruzhnata-1599820.html", "text": "/КРОСС/ До 12 май е удължен срокът на разследването на случая с либийския танкер „БАДР“, съобщиха от Окръжната прокуратура в Бургас, предава БНР. Все още няма повдигнати обвинения срещу частния съдебен изпълнител Тотко Колев, който се разследва за превишаване на права при извършената от него публична продажба на танкера. В отговор на внесено в Окръжната прокуратура заявление за достъп до обществена информация, оттам заявиха, че разследването на случая не е приключило. Ръководителят на деловодството в Окръжната прокуратура Стефка Велева обясни: „На 11 януари 2019 година е образувано досъдебно производство. То е на етап разследване. Срокът му е удължен до 12-и май 2019 г. По делото са извършени много следствени действия, разпитани са като свидетели много хора, назначени са експертизи“. По случая е назначена съдебно-техническа експертиза, чиито резултати ще бъдат ключови за разследването, каза наблюдаващият делото прокурор Валентина Маджарова. Либийският танкер „БАДР“, който сега се казва „Бдин“, заради гражданско-правни спорове е задържан на бургаското пристанище от края на 2017 година. Този случай стана причина либийската държава да обвини България в пиратство. ", "date": "2019.03.23", "title": "Удължават срока на разследването по случая с либийския танкер “БАДР“"}
