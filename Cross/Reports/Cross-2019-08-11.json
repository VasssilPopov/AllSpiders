{"url": "http://www.cross.bg/ylitzi-plovdiv-forym-1610911.html", "text": "/КРОСС/  До края на месеца трябва да завърши консервацията и реставрацията на Античния форум в Пловдив, построен през първи век по времето на император Август. Римска тоалетна отпреди 18 века може да бъде видяна на една от главните улици на Античния форум в центъра на Пловдив.В Древен Рим тоалетните са се наричали латрини и задължително са били изграждани на важни обществени места. В античния форум на Филипополис такива са открити и при южния, и при западния параден вход. Днес от латрината е запазена само долната част на улея.Елена Кесякова, археолог- Един зид с много силен наклон към канала на улицата. И това е една обществена тоалетна защото тя е изградена върху улицата т. нар. \"дехуманос максимус\" в уличната мрежа на града..Всички улици са снабдени и с водопроводи дори имаме и чешми които се изграждат върху самите улициВ момента реставратори консервират последните детайли от западния сектор на форума - така наречените Западни пропилеи. Тук е експонирано кръстовището на двете големи градски улици, обградени от магазини, покрити пасажи и арки, които извеждат да красива колонада. С минимална намеса и само с оригинални материали археолозите са вдигнали три от колоните, други три са с разкрити постаменти. Особено интересен е надписът в чест на тракийския конник Херос.Елена Кесякова- „който показва че тракийският конник Хероса е защитник на пропилеите, това е мн важно за да видим че тази култура която ние винаги наричаме римска , но тя е дело на местното тракийско население\"Обектът, който нагледно показва развитието на града в продължение на 5 века, ще бъде открит за посещения за празника на Пловдив - 6-ти септември. ", "date": "2019.08.11", "title": " Приключва реставрацията на Античния форум в Пловдив "}
{"url": "http://www.cross.bg/ykraiina-pytin-vladimir-1610906.html", "text": "/КРОСС/  Министерството на външните работи на Украйна изрази протест във връзка с посещението на 10 август на президента на Руската федерация Владимир Путин в Крим, предаде ТАСС, като се позова на сайта на министерството.\"Това пътуване, както и всички несъгласувани с украинската страна посещения на длъжностни лица от РФ във временно окупирания регион на Украйна представлява грубо нарушение от руската страна на държавния суверенитет и териториалната цялост на нашата държава\", се казва в текста.Путин вчера посети организираното от мотоклуб \"Нощните вълци\" международно шоу \"Сянката на Вавилон\", а по-късно гледа постановка за историята на Севастопол на новата сцена на музея-резерват \"Херсонес Таврически\".Почетни гости бяха също вицепремиерът на Русия Олга Голодец, министърът на културата Владимир Медински, митрополит Псковски и Порховски Тихон и директорът на историко-археологическия резерват Елена Морозова.   ", "date": "2019.08.11", "title": "Путин посети Крим, Украйна определи визитата като нарушение на суверенитета"}
{"url": "http://www.cross.bg/masivi-stoyanov-syhindol-1610912.html", "text": "/КРОСС/  Дъждовете и градушките съсипаха голяма част от лозовите масиви в Централна Северна България. За района на Сухиндол се очертават около 40 на сто загуби от плододаващите масиви, по-сериозни са щетите в Свищовско, посочиха от Националната винарска асоциация пред БНР.Дъждовете още от пролетта са затруднили провеждането на агротехническите мероприятия и са нанесли поражения по лозовите масиви, коментира Станимир Стоянов, председател на Националната винарска асоциация и главен технолог на винарната в Сухиндол.„Годината не се очертава като най-добрата за лозарство. За първа година в този регион доста големи поражения има от така нареченото „черно гниене\". Има лозови масиви, които са над 50% поразени\", уточни той.По думите на Станимир Стоянов за винопроизводителите допълнително ситуацията ще се усложнява от разбалансирания пазар на грозде у нас. Стоянов предупреди, че вече има изцяло загубени традиционни български сортове грозде. ", "date": "2019.08.11", "title": "Над 40% загуба очакват лозарите в Суходол и Свищовско"}
{"url": "http://www.cross.bg/robin-chovek-zhivota-1610897.html", "text": "/КРОСС/  Днес се навършват пет години от смъртта на актьора Робин Уилямс. Всички го познавахме заради прекрасните му роли в \"Мисис Даутфайър\", \"Добрият Уил Хънтинг\", \"Добро утро, Виетнам\", \"Джуманджи\", \"Пач Адамс\", \"Двестагодишен човек\" и в още много хубави филми.Този прекрасен актьор и хубав човек се обеси на 11 август 2014 г. на 63-годишна възраст. Известно време след това неговата вдовица Сюзън Шнайдър публикува своята изповед за смъртта на съпруга си. Тя е озаглавена \"Терористът в ума на моя съпруг\" и в нея Сюзън разказва за трудностите, пред които е бил изправен Робин Уилямс през последните месеци от живота му.Актьорът е бил диагностициран с Паркинсон, но месеци след смъртта му се разбира, че всъщност е имал заболяването Деменция с телца на Леви.\"Симптомите идваха и си отиваха по различно време, пише съпругата му, някои се проявяваха повече от други, но ставаха все по-чести и жестоки през последните 10 месеца\".\"Той имаше чувството, че се дави в симптомите, а аз се давех заедно с него... Той мразеше, че не може да намери думите, които искаше. Започна да има проблеми с визуалните и пространствените възприятия, както и с определянето на величини като разстояние и дълбочина. Загуби се и възможността му да разсъждава.\"\"Ние никога няма да знаем истинската дълбочина на страданието му, нито колко му беше трудно да се бори. Но аз видях как най-смелият човек на света играе най-трудната роля в живота си\", казва Сюзън.Те са женени от три години, преди Робин Уилямс да се самоубие. Той има два предишни брака - с Валери Веларди, от която има един син Закари, и с Марша Гарсес, от която има две деца - Зелда и Коуди.Всичко около края на живота на този велик човек е много тъжно, но в повечето си роли той беше весел, усмихнат и много забавен, затова ни се иска в негова памет да споменем няколко интересни факта за живота му, за Робин Уилямс - такъв, какъвто го познава публиката - ведър и усмихнат.Роден е на 21 юли 1951 г. в Чикаго, Илинойс. Носител е на \"Оскар\" за най-добра поддържаща мъжка роля за участието си във филма \"Добрият Уил Хънтинг\", на две награди \"Еми\", шест награди \"Златен глобус\" и четири награди \"Грами\".  Той е на 13-о място в списъка на \"100 най-големи комици за всички времена\".Започва комедийната си кариера от една църква.  За малко, някъде през 1974 г., е бил мим в Сентръл парк.Любимият му образ за имитиране е бил този на Джак Никълсън. Харесвал е още да влиза в образите на Кристофър Уокън, Ал Пачино, Арнолд Шварценегер, Кийт Ричардс.Обичал е видеоигрите. Много често са го питали дали е кръстил дъщеря си Зелда на популярната видеоигра \"Легендата за Зелда\". Всъщност в интервю той разкрива, че големият му син Закари е предложил името за по-малката си сестра.Когато получава \"Оскар\" забравя да благодари на майка си в речта си на церемонията, толкова е притеснен.Докато е в училище, съучениците му са гласували за това, че има най-голяма вероятност \"той да НЕ успее\", но са го провъзгласили и за \"най-смешния\" си съученик.Много е обичал кучетата. Обожавал е колоезденето и е бил приятел с Ланс Армстронг. Дебютната му роля в киното е като Попай моряка.Снимка: Getty Images/Guliver Photos ", "date": "2019.08.11", "title": " Робин Уилямс - най-смелият човек на света, който си тръгна от живота преди 5 години"}
{"url": "http://www.cross.bg/zemetresenie-magnityd-gurtziya-1610888.html", "text": "/КРОСС/  Земетресение с магнитуд 5 по скалата на Рихтер е усетено в региона на о. Крит в Гърция в 10:34 ч. Това съобщи Европейско-средиземноморският сеизмологичен център. Епицентърът е бил на 10 км. дълбочина", "date": "2019.08.11", "title": "Земетресение с магнитуд 5 разлюля Гърция "}
{"url": "http://www.cross.bg/leva-lyulin-raiion-1610889.html", "text": "/КРОСС/  Със 130 000 лева от бюджета на София са обновени кабинетите по физиотерапия в 12-ти Диагностично консултативен център в столичния район \"Люлин\", който е в две сгради: в \"Люлин\"-2 и в \"Люлин\" - 9.  През последните четири години за ремонти и нова апаратура в здравния център са инвестирани 1 400 000 лева. Очаква се да бъдат въведени в работа и два ехографа, информира директорът д-р Васил Василев:\"ДКЦ 12 обслужва един немалък район. Имаме две физиотерапии, две бази. Успяхме да окомплектоваме по най-добрия начин нашето лечебно заведение, за да можем да дадем една качествена медицинска помощ и да бъдат доволни нашите пациенти и нашите служители. Очакваме два нови ехографа на стойност 88 000 лева, които се надявам до няколко месеца да пристигнат в нашето лечебно заведение. Единият ще бъде в тази база, другият - в другата, в бившата 26 поликлиника. С тази помощ, която отново получаваме от Столична община, ще стоим много сериозно на нашия медицински пазар за услуги, които предлагаме\".  ", "date": "2019.08.11", "title": "Обновени са кабинетите по физиотерапия в 12-и ДКЦ в София "}
{"url": "http://www.cross.bg/rosatom-vreme-raneni-1610890.html", "text": "/КРОСС/  Петима служители на руската държавна корпорация \"Росатом\" са загинали и трима са били ранени при експлозията на полигона в Архангелска област в Русия, предаде ТАСС. Причината е възпламеняване на експериментален двигател. Според източника \"по стечение на обстоятелствата в момента на възпламеняването служителите на \"Росатом\" са извършвали проверка на изотопните източници на захранване, разработени за двигателя с течно гориво\".В същото време в руския град Ачинск, в Красноярския край десетима човека бяха ранени при нови взривове в склад за боеприпаси. Министерството на отбраната съобщи, че експлозиите са били причинени от мълния, която ударила снаряд по време на дейности по разминиране. ", "date": "2019.08.11", "title": "Петима служители на \"Росатом\" са загинали при експлозия "}
{"url": "http://www.cross.bg/potok-perseidite-kraya-1610893.html", "text": "/КРОСС/  По това време на годината погледите на астрономи и любители са насочени към небесата. Причината е метеорният поток „Персеиди\", който е активен от средата на юли до края на август. Пикът му може да се наблюдава през тази и следващата нощ, предаде БТА.Обикновено в максимума на Персеидите, считани за един най-впечатляващите \"звездопади\", се виждат около 100 метеора на час. Тази година вперените в нощното небе очи ще наблюдават между 60 и 80 \"падащи звезди\" на час, като е възможно гледката да бъде осуетена от почти пълната Луна. Метеорният поток е светлинно явление, причинено от малки частици, които навлизат в земната атмосфера. Повечето от тях не са по-големи от песъчинки. Те са получени от разрушаването на комети, породили куп метеорни тела - ледени и прахови частици, въртящи се по предишните им орбити.Родоначалник на Персеидите, споменати за първи път в китайски летописи през 36 г. след Христа, е кометата Суифт-Тътъл, открита през 1862 г. Метеорният поток е получил наименованието си от съзвездието Персей, където се намира радиантът му (привидната точка, от която се появява). По данни на НАСА Персеидите се движат със скорост от около 60 километра в секунда или 250 пъти по-бързо от реактивен самолет. Ако човек можеше да пътува с метеор от този поток, полетът му от Сан Франциско до Ню Йорк би продължил една минута, вместо пет часа със самолет. Когато достигнат земната атмосфера с невероятната си скорост, тези частици изгарят при температури между 3000 и 10 000 градуса - около 10 пъти по-високи от тази на вулканична лава. Още един метеорен поток е активен в момента - Южни Делта Аквариди, чийто максимум беше в края на юли.Следващите небесни спектакли, които почитателите им ще могат да наблюдават, са метеорните потоци Дракониди и Ориониди, пиковете на които са съответно в началото и края на октомври. Следват метеорните потоци Леониди през ноември, и декемврийските - впечатляващите Джеминиди и \"скромните\" Урсиди. ", "date": "2019.08.11", "title": "Предстои пикът на метеорния поток „Персеиди”"}
{"url": "http://www.cross.bg/tyrkmenistan-taka-premierut-1610894.html", "text": "/КРОСС/ Българска строителна компания от ВиК-сектора е пред подписване на сделка в Туркменистан, стана ясно след проведените днес бизнес срещи в близост до курортния град на Каспийско море Аваза. За сделката потвърдиха както премиерът Борисов, който е в Туркменистан, така и министърът на регионалното развитие Петя Аврамова, която е съпредседател и на смесената междуправителствена комисия, която заседава също днес в Централно азиатската държава  Аврамова определи като незадоволителен постигнатия към момента стокообмен :\"Има стокооборот между България и Туркменистан, който ние отчитаме, че не е на нужното ниво, така че има много ниши и неразработени територии, в които можем да си сътрудничим. Ще разгледаме всички сфери - като промишленост, здравеопазване, култура, най-вече енергийната сфера. Ще разгледаме и строителството, така че по всички теми комисията ще излезе с конкретни препоръки\".Българската страна е готова да окаже подкрепа на туркменистански фирми, които желаят да инвестират в България в сектори, в които имаме традиционни предимства и такива, които осигуряват висока добавена стойност и повишена конкурентоспособност на икономиката. Това заяви министърът на икономиката Емил Караниколов на откриването на Българо- туркменистански бизнес форум. Икономическият министър е част от официалната делегация, начело на която е премиерът Бойко Борисов в Туркменистан, за участие  в Първия каспийски икономически форум.   ", "date": "2019.08.11", "title": "Българска компания от ВиК сектора е пред подписване на сделка в Туркменистан "}
{"url": "http://www.cross.bg/myusyulmanite-borisov-razbiratelstvo-1610895.html", "text": "/КРОСС/  Министър-председателят Бойко Борисов поздрави, чрез профила си във \"Фейсбук\", мюсюлманите с предстоящия празник Курбан Байрам. \"Нека дните на всички са изпълнени с радост и щастие за семействата и близките Ви, да има мир, разбирателство и взаимно уважение!\", е написал той. Борисов е в Туркменистан начело на делегация, в която има и четирима министри, за участие в първия Каспийски икономически форум.И Президентът Румен Радев отправи пожелания за здраве и благоденствие към представителите на мюсюлманската общност в България по повод празника. „Свещените за мюсюлманите дни напомнят на цялото общество за голямото значение и сила на традициите, изградени върху стремежа за човешко разбирателство, съпричастност и духовно израстване\", заявява държавният глава в своя поздравителен адрес.Президентът подчертава, че когато искрено вярваме и следваме автентични и сплотяващи добродетели, устояли на историческите превратности и доказали жизнеността си, укрепваме възможностите си за по-добър и достоен живот. ", "date": "2019.08.11", "title": "Премиерът и президентът поздравиха мюсюлманите с предстоящия Курбан Байрам "}
{"url": "http://www.cross.bg/godini-karakachanov-myzeya-1610896.html", "text": "/КРОСС/  Нови бойни кораби за флота. Това обеща военният министър Красимир Каракачанов. В неделя във Варна военноморските ни сили честваха 140 години от създаването си. Туристите и хората в града бяха свидетели на демонстрация на военните ни моряци.Празникът започна рано сутринта с вдигането на знамената на Морската гара. Тогава бяха връчени и дипломите на курсантите от „Випуск 2019\" на ВВМУ „Н. Й. Вапцаров\".  По време на събитието Каракачанов говори по две важни теми - новите фрегати и доставката на нови патрулни кораби.„Ако всичко върви нормално до края на годината трябва да имаме сключен договор с една от фирмите, които са участвали в конкурса. Проектът за бронираната машина може да бъде реализиран през март или април\", заяви министърът на отбраната.По повод празника на българския военноморски флот Националният исторически музей кани на изложба за славното начало.„НИМ се включва в честванията на 140-те години с изложба. Подредили сме експонати, които се показват много рядко и всеки, който дойде ще има шанса да ги види. Показваме по един образец на хладно и огнестрелно оръжие, използвани от нашите морски офицери през първата половина на 20 век\", каза в ефира на „Събуди се\" Христо Христов от НИМ.Уникатите в музея са събирани дълги години. Хората ще имат удоволствието да разгледат и военноморската униформа и пелерината на Цар Борис III. Те са дарение за музея от неговата дъщеря Княгиня Мария Луиза.снимка: Live.varna.bg", "date": "2019.08.11", "title": "140 години от създаването на българските Военноморски сили "}
{"url": "http://www.cross.bg/hizhata-kraka-stara-1610908.html", "text": "/КРОСС/  Спасители от Планинската спасителна служба са в акция за спасяване на турист около хижа \"Рай\", в подножието на връх Ботев в Стара планина. Това съобщи дежурният Иван Драгошинов.Драгошев съобщи пред БНР, че човекът е подплашил прасето и то му е контузило крака. В момента се провежда акция за сваляне на човека до хижата, а отдолу вече тръгва кола, която ще го обработи и ще го свали надолу\", добави той.Снощи, в близост до хижата е оказана помощ на жена със счупвания на крака. Инцидентът е станал към 20 ч, когато е получен сигнал, че на Райското пръскало има жена със съмнение за фрактура. Група туристи, които с били с нея, са поискали помощ от хижата, за да я свалят до път. Оттам тя е отведена с кола до болница. ", "date": "2019.08.11", "title": " Диво прасе рани турист в Стара планина "}
{"url": "http://www.cross.bg/predstavlenie-delfinche-razkazva-1610909.html", "text": "/КРОСС/  Бебе делфинче почина в делфинариума във Варна. Малкото било родено едва преди девет дни, а инцидентът стана по време на представление. Обедното представление в петък не върви по сценарий, съобщава БТВ.„Бозайниците усещат нещастие\", разказва Бисер Любенов, който е в публиката. Настъпи някакъв смут, делфините отказаха да играят, да танцуват, да си правят самото представление..., разказва Бисер ЛюбеновСпектакълът е прекратен, а посетителите на кафенето, от което се вижда мъртвото делфинче, са помолени да напуснат.Аутопсията показала, че бебето е със здрави органи, а вероятната причина за смъртта е в мозъка. След раждането то имало нарушено общуване с майка си, в което обаче служителите няма как да се намесят. „Те имат 6 сигнала, с които си комуникират и по този начин тя по-лесно и по-точно се грижи за детето. В този случай тя непрекъснато го обгрижваше, вдигаше го да си поема въздух, хранеше го\", обяснява Цветан Станев, биолог в делфинариума.Петимата обитатели през лятото играят по 4 представления всеки ден - твърде много според природозащитниците. „Отнемат енергията на животните, колкото повече скачат и това, те наистина са такива животни, знаем, че са енергични, но това е под команда, не е както в свободния океан\", смята Мария Радулова от Дружеството за защита на животните. ", "date": "2019.08.11", "title": "Бебе делфинче почина във варненския делфинариум по време на представление"}
{"url": "http://www.cross.bg/pynkt-granichniya-trafikut-1610904.html", "text": "/КРОСС/  Натоварен е трафикът на граничния пункт „Кулата-Промахон\" към 15 часа. Интензивността на преминаването на автомобили и в двете посоки се е засилила още преди обед, когато чакащите леки коли и автобуси са били  в четири колони.Въпреки че всички девет пункта за обработка на документи работят, се образуват  големи опашки.Температурата в района на граничния пункт е над 39 градуса. Задръстване има и от Кресненското дефиле до Благоевград, посока София.От Областното пътно управление уточниха, че за регулиране на трафика са мобилизирани допълнителни екипи на Пътната агенция и на полицията. ", "date": "2019.08.11", "title": "Натоварен е трафикът на граничния пункт „Кулата-Промахон“ "}
{"url": "http://www.cross.bg/zeleniyat-aktrisata-teiilur-1610879.html", "text": "/КРОСС/  Зеленият „Ролс ройс\" на Елизабет Тейлър бе продаден на аукцион в Ню Йорк за 520 000 долара.Името на купувача на популярната „Зелена богиня\" - - модел „Сребърен облак II\" от 1960 година, не се съобщава, информира ДПА.Очакванията на аукционна къща на „Гърнси\" бяха, че превозното средство може да достигне четири пъти по-висока цена.Колата е била боядисана в зелено по специална молба на актрисата, тъй като това е бил нейният любим цвят. Тя я получила като подарък през 1960 г. от тогавашния й съпруг Еди Фишер. Феновете най-вече помнят возилото след бляскавата му поява на снимачната площадка на филма \"Клеопатра\" в Рим. От този модел са произведени само двадесет коли. Смята се, че „Зелената богиня\" е в отлично състояние, с възстановен двигател и нов кожен салон. Зеленият цвят е съответствал и на сватбената рокля на актрисата.Тейлър използвала колата от 20 години, след което тя била закупена от калифорнийския колекционер Карл Кардел. Той обаче е категоричен, че актрисата няма шофьорска книжка и никога не е сядала зад волана. ", "date": "2019.08.11", "title": "Зеленият „Ролс ройс“ на Елизабет Тейлър продаден за 520 000 долара"}
{"url": "http://www.cross.bg/dogovor-sili-novi-1610910.html", "text": "/КРОСС/  Все още не е ясно дали военното министерство ще сключи договор за строежа на нови бойни кораби. Има получени три оферти от три компании, а срокът за оценката им вече изтече. Няма обаче информация коя фирма е одобрена и кога ще има сделка. Заради оскъпяването на покупката на изтребителите  F-16, средствата за другите проекти за модернизиране на армията ни бяха пренасочени. Затова все още не се знае кога ще има договор за два нови патрулни кораба за Военноморските ни сили. Военният министър Красимир Каракачанов заяви днес във Варна, че до края на годината трябва да имаме сключен договор, но не даде повече подробности.В бюджета за тази година бяха заложени близо 300 млн. лева за плащането на първите вноски по двата проекта - за корабите и за бронирани машини за сухопътните сили, но заради изтребителите средствата бяха пренасочени. Правителството твърди обаче, че проектите няма да се забавят. Ако договорите бъдат подписани до края на годината, плащанията ще започнат от следващата. Двата проекта - за корабите и за бронираните машини, са на обща стойност над 2 млрд. лв., подобно на цената на сделката за изтребителите F-16.Министърът на отбраната участва през уикенда в тържествата по случай 140-та годишнина на Военноморските сили. ", "date": "2019.08.11", "title": "Още не е ясно ще имаме ли сделка за нови бойни кораби"}
{"url": "http://www.cross.bg/gurtziya-poveche-temperatyri-1610880.html", "text": "/КРОСС/  Повече от 50 горски пожара бушуват на територията на Гърция, включително и голямо огнище край Атина, съобщи АФП. Опасно високи температури и необичайно силен вятър допринасят за усложняване на ситуацията.Повече от 450 пожарникари и 23 самолета са мобилизирани за гасенето на пожарите, включително и този на остров Елафонисос, както и за други два край Атина.Къмпинг и хотел на Елафонисос, както и детски летен лагер близо до Маратон са бели евакуирани като превантивна мярка, съобщи гръцката агенция АНА. Маратон се намира съвсем близо до крайбрежния курорт Мати, където миналата година 102-ма души загинаха при най-тежкия пожар в Гърция от десетилетия.В някои райони на Гърция температурите се очаква да подминат 40 градуса по Целзий в неделя, а вятърът ще остане бурен.В петък, шефът на гръцката Гражданска защита Никос Хардалиас заяви, че за първи път от 2012 година страната е изправена пред такива условия - високи температури, силни ветрове и ниска влажност. ", "date": "2019.08.11", "title": "Повече от 50 горски пожара бушуват в Гърция"}
{"url": "http://www.cross.bg/filmi-film-moga-1610881.html", "text": "/КРОСС/  След броени дни и по-точно на 16 август по кината у нас излиза новият филм на режисьора Куентин Тарантино \"Имало едно време в Холивуд\". Със сигурност вие пизнавате Тарантино, благодарение на някои от най-добрите филми, създавани в историята, като \"Джаки Браун\", \"Глутница кучета\", \"Криминале\", \"Kill Bill 1 и \"Kill Bill 2\", \"Гадни копилета\", \"Джанго без окови\", \"Омразната осморка\". Докато очакваме появата на още едно от гениалните му режисьорски творения, решихме да хвърлим поглед и към негови по-стари интервюта, за да сравним как се променя той през годините. Попаднахме на едно изключително интересно и приятно четиво, а именно - интервюто на режисьора пред The Talks.Той го дава през 2013 г., след излизането на \"Джанго без окови\".Изобщо не ме е срам от това. Ако се замислим за всички режисьори, които са били обвинявани в това, трябва да се сетим за Хичкок, Бунюел, Самюел Фулър - доста добра компания сме. И това означава, че са били много добри режисьори, защото са знаели къде да сложат камерата си. Но аз мисля, че краката и дупетата са равно представени в моите филми.Просто казвам, че моите истории разказват моето виждане. Обичам да се ровя из жанровете и поджанровете. Жанровете, с които се забърквам, съдържат вулгарни материали, материали с насилие, тъй като те са в криминални филми, кунг-фу филми, самурайски филми, филми на ужасите, филми с гонки с коли, така че те са създадени така. Когато става въпрос за интригуващо кино, тези жанрове се смесват, за да направят едно спиращо дъха, жестоко кино. Харесвам това. Но в случая на Джаки Браун - това не е насилие, това е до образа.Каква е рецептата Ви за създаването на такива ярки образи?Нека не ви се струва като шега, но аз съм писател. Това правя. Работата на писателя е не само да пише за себе си, но да се вглежда в останалата част от човечеството и да го изследва - начина, по който говорят другите хора, фразите, които използват. А моята глава е като гъба. Слушам какво казват другите, наблюдавам особеностите в тяхното поведение, хората ми разказват нещо смешно и аз го запомням. Разказват ми интересна история от живота си и аз я запомням.Значи, може би, не си е струвало да се запомни. Важното е, че всичко е там. Независимо дали след шест месеца, или след 15 години, когато започна да пиша за нов характер, писалката ми е като антена - тя получава тази информация и изведнъж тези образи се появяват по-малко или повече оформени. Аз не им пиша диалозите, аз ги карам да си говорят помежду си.Най-големият ми страх е - и това е вероятно един от най-нерационалните страхове - от плъхове.Да, това е единственото нещо, което направо ме вцепенява. Ако имаше плъх на тази маса, аз щях да скоча в скута на някое момиче. Или щях да се кача на раменете ѝ и да крещя като ку*ва.Имате ли кошмари понякога?Не съм сънувал кошмари от много дълго време. Когато си дете и сънуваш кошмар, обикновено бягаш в леглото на родителите си, но моята майка беше много строга с мен. След една определена възраст ме изпращаха обратно в леглото ми и разбрах, че вече нямам лукса да сънувам кошмари, защото не мога да тичам при мама. Така че просто спрях да ги имам и така е досега в общи линии.Ще видим какво ще се случи, но нямам намерение да правя филми вечно. Мисля да спра, когато стана на около 60 години.Не, но такъв е планът. Не искам да съм някакъв старец, който прави стари филми и не знае кога да спре. Не искам да прецакам филмографията си с някакви старчески неща. Може и да размисля. Ако искам да правя филми на 62 и мога, ще го правя. Но искам да напусна сцената с успех. Искам този човек - човекът, който виждате сега, да бъде човекът, който прави филми, а не залязващото ми аз. По това време най-вероятно ще пиша и ще бъда човек на буквите. Ще пиша книги за кино, новели. Ще имам деца.Нямам никаква идея. Не мога да ги преброя. Но от 17 до 22-годишна възраст си правех списък с всички филми, които съм гледал всяка година в киното. Ако беше нов филм, заграждах номера. Избирах си любими филми и им давах малки награди. И тогава бяха някъде между 197 или 202. Беше по времето, когато нямах пари и сам си плащах за киното. Значи някъде около 200 филма.Ако ме питате днес, в тази ситуация, ще ви кажа три, но ако ме питате утре или след шест месеца, ще бъдат други три.\"Абът и Костело срещат Франкенщайн\", защото го гледах като малък и тогава това беше любимият ми филм. Една от причините е, че има смесване на жанровете в него. Абът и Костело са много смешни, но когато Франкенщайн се появява, е много страшно. Не знаех, че мога да различавам жанрове, когато бях на 5, но можех. И това правя през цялата си кариера - смесвам жанровете. \"Шофьор на такси\" е друг мой любим филм. Не мога да кажа точно защо. Може би само в книгите има герой като него, но в самия филм има и много смях. И бих казал още \"Добрият, лошият и злият\".Не харесвам всичко. Обичам исторически филми, но не си падам по историческите драми. Не харесвам и биографичните филми. Те са само извинение за някои актьори да получават \"Оскар\". Това е едно корумпирано кино.Дори и на най-интересния човек да разкажеш живота от край до край, това ще бъде един скучен филм. Ако направиш това, трябва и да напишеш комедийна книга за живота му. Например, ако правиш филм за Елвис Пресли, не правиш филм за целия му живот. Направи филм за един негов ден. Направи филм за деня, в който Елвис влиза в Sun Records. Направи филм за целия ден преди това. И филмът да свършва в момента, в който той влиза през тази врата. Това е филм.Бих бил поласкан, но не бих го гледал. ", "date": "2019.08.11", "title": "Новият филм на Куентин Тарантино идва у нас на 16 август"}
{"url": "http://www.cross.bg/momchilovtzi-syrkova-edno-1610907.html", "text": "/КРОСС/  Едно от най-китните села в Родопите, Момчиловци е на път да се превърне в център за сватбен туризъм, коментира от личната си страничка във Фейсбук кметицата Сийка Суркова, която от началото на годината е благословила вече 4 новобрачни двойки , а през септември й предстои да напъти към \"най-малката обществена клетка\" поне още три двойки влюбени.Сред избралите да си разменят венчалните халки в Момчиловци или по близките върхове и поляни има украинец, грък и аржентинка, половината не са местни, а някои предпочели ливадите пред луксозните ресторанти в Пловдив и Смолян.1 160 са постоянните жители на Момчиловци, тази година тук са проплакали две бебета, а най-възрастните баба и дядо гонят 95-та годишнина.Стягащата се за втори кметски мандат бивша журналистка Сийка Суркова очаква догодина тук да започнат да се венчават и представители на Поднебесната империя, след като киселото мляко с логото на Момчиловци придоби особена популярност в Шанхай, а в покрайнините на селото вече работи демонстрационна мандра.Кметицата припомня, че вече е започнала подготовката за тазгодишния фестивал на киселото мляко, където ще бъде избрана и новата Мис Родопи, пише Монитор. Фестът, който е под патронажа на министъра на туризма ще се проведе от 21 до 23 септември. ", "date": "2019.08.11", "title": "Едно от най-китните села в Родопите става център за сватбен туризъм"}
{"url": "http://www.cross.bg/gradysa-dyha-ymeren-1610905.html", "text": "/КРОСС/  През нощта ще бъде ясно и тихо. Утре ще е слънчево, около и след обяд - горещо. Ще продължи да духа слаб, в източната половина от страната - до умерен, вятър от изток. Максималните температури ще бъдат между 33 и 38 градуса, по-ниски - около 30 градуса, по Черноморието, прогнозират синоптицитеНад Черноморието ще е слънчево. Ще духа умерен вятър от изток-североизток. Максимални температури на въздуха: 28-30 градуса. Температурата на морската вода е 26-27 градуса, по-ниска - 24-25 градуса, е на север от нос Калиакра. Вълнението на морето ще е 3, на юг от Бургас - 4 бала.Над планините ще е слънчево. Ще духа слаб до умерен вятър от изток-югоизток. Топло време с максимална температура на височина 1200 метра - около 28 градуса, на 2000 метра - около 21 градуса.Във вторник и сряда ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 34 и 39 градуса, по-ниски, около 30 градуса, по Черноморието.Привечер в сряда над северозападните райони ще се заоблачи. ", "date": "2019.08.11", "title": "Гореща седмица ни чака, захлаждане - в сряда  "}
{"url": "http://www.cross.bg/tyrkmenistan-borisov-bulgariya-1610898.html", "text": "/КРОСС/  Отношенията между България и Туркменистан са важни и перспективни. Убеден съм, че двустранният диалог на най-високо ниво ще отвори нови възможности за сътрудничество от взаимен интерес. Това заяви министър-председателят Бойко Борисов по време на срещата си в „Аваза\" с президента на Туркменистан Гурбангули Бердимухамедов. Премиерът Борисов изтъкна желанието на нашата страна да развива всестранно, дългосрочно и взаимноизгодно партньорство с Туркменистан в редица области като търговия, строителство, енергетика и туризъм. Премиерът Борисов изтъкна потенциала на сътрудничеството между България и Туркменистан относно енергийната сигурност и диверсификацията на източниците и маршрутите на доставките на природен газ от Каспийския регион към Европа. Българският министър-председател акцентира върху стремежа на страната ни да запази ролята си на стратегически газоразпределителен център и посочи сериозната работа на правителството по изграждането на необходимата инфраструктура. Според премиера Борисов, газът от Туркменистан е потенциален източник за захранване на газоразпределителния център „Балкан\" на  територията на България. Министър-председателят Борисов изрази готовност страната ни да развива диалог с Туркменистан и относно възможностите за взаимодействие по транспортната свързаност в направлението „Запад - Изток\" и „Запад - Юг\" през Югоизточна Европа и Черно море. Като друга перспективна сфера за сътрудничество между България и Туркменистан премиерът Борисов посочи инфраструктурата. По думите му би било полезно и за двете страни, ако обменят повече информация за инвестиционния климат и намеренията в тази област. В рамките на разговора министър-председателят Бойко Борисов благодари на президента на Туркменистан за отправената покана за участие в Първия каспийски икономически форум. Българският премиер поздрави Бердимухамедов за инициативата за провеждане и за успешната организация на това значимо и първо по рода си събитие. Министър-председателят Борисов отправи покана към президента на Туркменистан да посети България.  ", "date": "2019.08.11", "title": "Премиерът Борисов се срещна с президента на Туркменистан Гурбангули Бердимухамедов"}
{"url": "http://www.cross.bg/danni-ato-papolite-1610884.html", "text": "/КРОСС/  Зa впeчaтлявaщo ниcĸo нивo нa cигypнocттa нa cиcтeмитe нa митницитe, нa ДA Eлeĸтpoннo yпpaвлeниe, нa Aгeнциятa пo впиcвaниятa, нa Moдyлa зa cлeдeнe нa oпepaтивнocттa нa eлeĸтpoнния oбмeн мeждy инcтитyциитe и нa мнoгo дpyги cвъpзaни c дъpжaвaтa yчpeждeния caмo c пoмoщтa нa пpocтo тъpceнe в тъpcaчĸaтa Gооglе aлapмиpa ĸoмпютъpeн cпeциaлиcт, cъoбщи bТV.Дaнaил Beлeв пyблиĸyвa във Fасеbооk peдицa пpимepи ĸaĸ нaглeднo мoгaт дa ce пoлyчaт нe caмo личнитe дaнни, нo и peдицa дpyгa вaжнa инфopмaция зa peдицa xopa.Taĸa, нaпpимep, ĸaмпaниятa нa Дъpжaвнa aгeнция Eлeĸтpoннo yпpaвлeниe  e c тoлĸoвa cлaбo зaщитeн caйт, чe c минимaлнo дoпиcвaнe нa aдpeca ce cтигa дo cъдъpжaниeтo нa ĸoмпютъpa, нa ĸoйтo cтpaницaтa e ĸaчeнa. Bиждaт ce и пapoлитe нa aдминиcтpиpaщитe я пoтpeбитeли, ocтaвeни в aбcoлютнo нeзaщитeн вид.Aгeнциятa пo впиcвaниятa cъщo e зacтpaшeнa oт пpoбив, дopи и oт нe мнoгo пoдгoтвeни xaĸepи, тъй ĸaтo вceĸи пoтpeбитeл мoжe дa види вcичĸи плaщaния ĸъм нeя зaeднo c личнитe и бaнĸoвитe дaнни нa гpaждaни и фиpми.Bидим зa външния cвят ce oĸaзвa и aдминиcтpaтивният пaнeл нa cиcтeмaтa нa Aгeнция Mитници, ĸaтo нa тeopия тoвa дaвa възмoжнocт нa вceĸи дa ce peгиcтpиpa ĸaтo aдминиcтpaтop и дa извъpшвa пpoмeни в cиcтeмaтa.Дocтъпни зa вcичĸи жeлaeщи cтaвaт и дaннитe зa възлитe зa eлeĸтpoнeн oбмeн нa вcичĸи дъpжaвни cтpyĸтypи, вĸлючитeлнo тeзи в cфepaтa нa cигypнocттaДaннитe нa бългapитe пpoдължaвaт дa изтичaт нa yлицaтa, твъpдят зaпoзнaти. Cпopeд cпeциaлиcти, пoжeлaли aнoнимнocт, Beлeв нe извъpшвa пpecтъплeниe ĸaтo пoĸaзвa тeзи cлaбocти, тъй ĸaтo cтaвa въпpoc зa oбщoдocтъпни pecypcи.Toвa oбaчe oзнaчaвa, чe вceĸи пpoгpaмиcт мoжe дa нaпpaви cĸpипт и дa cъбepe aвтoмaтичнo тeзи дaнни и тaĸa дa изтeгли, нaпp. цялaтa бaзa.bТV, ĸoитo пъpви cъoбщиxa зa изoбличeнитe cлaбocти, oтбeлязвaт, чe cpeд peaгиpaлитe cъc cмecицa oт изyмлeниe и иcĸpeнa зaбaвa пoтpeбитeли e и oбвинeният зa ĸибepaтaĸaтa cpeщy HAΠ Kpиcтиян Бoйĸoв, ĸoйтo oчeвиднo oтнoвo e oнлaйн.  ", "date": "2019.08.11", "title": "Експертът: Пробивът в българските институции е лесен дори само през Google"}
{"url": "http://www.cross.bg/borisov-tyrkmenistan-kompanii-1610892.html", "text": "/КРОСС/  Министър-председателят Бойко Борисов е на посещение в Туркменистан. В неделя той се срещна с външния министър на страната Рашид Мередов, а основна тема на разговора между тях е бил преносът на туркменския газ до хъб „Балкан\".Това ще бъде и основна тема на разговора на Борисов с руския му колега Дмитрий Медведев в понеделник.„Целта е да намерим решение за нашия газов хъб „Балкан\". В понеделник по време на срещата с Медведев ще говорим дали не може да се направят суапови сделки, тъй като всички тръби от Туркменистан минават през Русия, към днешна дата. Вече имаме компании за по 120-130 милиона лева, които имат сключени сделки в строителството, тук в Туркменистан\", посочи премиерът.Българската страна има интерес да инвестира в Туркменистан в редица сфери, заяви министър-председателят Бойко Борисов. Навлизат български компании, има вече подписани договори, мисля, че ще има и други, защото действително има гаранции за техния бизнес, изтъкна премиерът Борисов. Българският министър-председател акцентира върху сферата на строителството, където компании преговарят за сключването на сделки за безизкопни технологии. Голям интерес има в машиностроенето към нас, добави още Борисов.Международната каспийската изложба за иновативни технологии, на която присъства премиерът Борисов, се провежда в рамките на Първия каспийски икономически форум в Туркменистан. Изложбата е разположена в района на морското пристанище „Туркменбаши\" и има за цел да привлече иновативни решения в областта на автомобилната индустрия и производството на автомобилни компоненти.На автомобилното изложение „Туркмен Сахра 2019\", което също е част от програмата на международната изложба, са представени нови леки и тежкотоварни автомобили и специална техника, иновативни разработки на автомобилната индустрия, съвременни разработки в областта на автомобилната аудио и видео електроника и автомобилни системи за безопасностПо-късно в неделя ще се проведе четвъртата междуправителствена българо-туркменистанска комисия за икономическо сътрудничество. Очаква се да бъдат подписани множество двустранни документи. ", "date": "2019.08.11", "title": "Борисов преговаря в Туркменистан за преноса на газ до хъб „Балкан”"}
{"url": "http://www.cross.bg/samoleti-edno-tyrizum-1610913.html", "text": "/КРОСС/  И какво се оказа? За провала на туристическия сезон, който уж не бил се провалил, виновен е недостигът на самолети за чартърни полети, с които у нас пристигат летовниците. Освен това нощувките у нас намаляват заради хубавото време в Европа това лято и дъждовете у нас. Тук човек може само да замълчи в недоумение и да се сети за лафа, че на калпав туризъм самолетите му криви. Все едно не бяха от България кадрите, показващи как в \"Слънчев бряг\" хотелиер с ритник в карате стил поваля израелска туристка. Все едно не бяха от България снимките на касови бележки, от които се вижда, че за два шезлонга и чадър на плажа летовниците се бръкват със 70 лв. всеки ден. Все едно не са от родното Черноморие непрекъснатите оплаквания, че при \"ол инклузив\" масово се предлага некачествена храна със съмнителен произход.Значителният отлив на туристи от българските курорти това лято не може да се обяснява само с международното положение, специфична част от което са и чартърните самолети. Спадът в този стратегически за държавата сектор е по-скоро резултат на цялостната държавна политика. Както навсякъде у нас, и туризмът през последните години влиза от скандал в скандал. Ако не е засмукано в басейн дете, ще бъде бита камериерка. Ако не е бита камериерка, ще бъдат туристи, измамени от таксиджии.Когато съсловните организации са безброй и са като орела, рака и щуката. Когато в обществото преобладава мнението, че имаме министър, който нищо не разбира от туризъм и отделя повече време да брои имотите си. Когато българският пазар е загърбен и същото това министерство става инициатор на безумни инициативи. Когато министри се карат кой е по-корумпиран (разбирай Ангелкова и Валери Симеонов). Когато парите за реклама уж се увеличават, а резултатът е нулев. Когато снимки с бетонови строежи на метри от водата заливат социалните мрежи, явно нещо не е наред. И липсата на самолети е най-малкият проблем.В-к Дума", "date": "2019.08.11", "title": "На калпав туризъм, самолетите им криви"}
{"url": "http://www.cross.bg/rysiya-raboti-organ-1610915.html", "text": "/КРОСС/  Руските власти поискаха от компанията Гугъл (Google) да прекрати използването на платформата Ютюб (YouTube) за \"рекламиране на незаконни акции\", предаде ТАСС.Държавният орган за надзор на телекомуникационния сектор Роскомнадзор съобщи днес, че е изпратил съответно писмо до американския интернет гигант.Вчера десетки хиляди хора се включиха в най-големите политически протести в Русия през последните осем години, за да призоват за свободни и честни местни избори в столицата Москва другия месец, отбелязва Ройтерс.Днес Роскомнадзор предупреди Гугъл, че ако не изпълни искането, това ще бъде възприето като намеса в суверенните работи на Русия и оказване на враждебно влияние. Запазваме си правото на адекватна реакция, подчертаха от руския държавен надзорен орган в комюнике, цитирано от ТАСС.По-рано днес Андрей Климов, заместник-председател на комисията на Съвета на Федерацията по международните работи, горната камара на руския парламент, заяви, че чуждестранни сили са използвали Ютюб, за да манипулират участниците във вчерашния протест в Москва.Климов е и председател на временната комисия за защита на държавния суверенитет и предотвратяване на намеса във вътрешните работи на Русия. ", "date": "2019.08.11", "title": "Русия предупреди Google да спре рекламирането на \"незаконни акции\" през YouTube"}
{"url": "http://www.cross.bg/premesteni-grafik-politziya-1610887.html", "text": "/КРОСС/  От понеделник започва миене на централни улици и булеварди в София. До 3-ти септември по график ще се мие в районите \"Красно село\", \"Триадица\", \"Възраждане\", \"Оборище\" и \"Средец\".Създадена е организация съвместно с отдел „Пътна полиция\" при СДВР и сектор „Общинска полиция\" за временно спиране на движението в часовете от 07:30 ч. до 16:30 ч. на улиците, които ще се мият, по предварително обявен график.В съответните дни определени за миене ще се закриват, частично или цялостно, участъци от Синята и Зелена зона за периода на дейносттаГрафиците за миенето на улиците по „карета\" могат се видят в рубриките: „Графици\" и „Миене\" на страницата на Столичния инспекторат в Интернет.Автомобилите, които пречат ще бъдат преместени принудително. Къде са преместени, можете да разберете на телефон  0 700-13-233. ", "date": "2019.08.11", "title": " От понеделник мият централните улици и булеварди в София"}
{"url": "http://www.cross.bg/navalni-beshe-dyshi-1610885.html", "text": "/КРОСС/  Руcкaтa пoлиция зaдържa пoнe чeтиримa души пo врeмe нa прeтърcвaнe нa cтудиoтo нa Aлeкceй Нaвaлни, cъoбщи РИA Нoвocти.Нoвинaтa бeшe oбявeнa oт aдвoкaтa нa Нaвaлни - Влaдимир Вoрoнин. Нaвaлни бeшe зaдържaн прeз минaлия мeceц пo oбвинeния зa oргaнизирaнe нa нeрaзрeшeни прoтecти.„Cтoя в cтудиoтo нa блoгa „Nаvаlni Lif\". Тe нe пуcкaт мeн и мoя кoлeгa вътрe. Зaдържaни ca чeтиримa души, a вътрe ca oщe шecтимa. Прeтърcвaнeтo ce прoвeждa кaтo чacт oт нaкaзaтeлнoтo дeлo зa бeзрeдицитe\", зaяви Вoрoнин.Ръкoвoдитeлят нa прaвoзaщитнaтa oргaнизaция „Aгoрa\" Пaвeл Чикoв oбяви, чe зaдържaни ca били дeвeт души. Прeз вчeрaшния дeн в Мocквa oтнoвo ce cъcтoяхa прoтecтни митинги.Тe ca в пoдкрeпa нa oпoзициoнни пoлитици, нa кoитo нe бeшe пoзвoлeнo дa ce явят нa прeдcтoящитe избoри, кaтo тoзи път бяхa пoзвoлeни.", "date": "2019.08.11", "title": "Арести в студиото на Навални"}
{"url": "http://www.cross.bg/dyshi-provintziya-taiifyna-1610870.html", "text": "/КРОСС/  28 достигнаха жертвите на тайфуна Лекима, ударил източен Китай, съобщиха местните власти. Спасителните екипи продължават да издирват оцелели, след като бурята предизвика свлачище и принуди повече от милион души да се евакуират.Чудовищната буря удари град Венлинг в ранните съботни часове с ветрове със скорост 187 километра в час, докато вълни с височина няколко метра удряха бреговата ивица.В събота националната телевизия CCTV съобщи, че 18 души са загинали при свлачище, предизвикано от бурята в община Венжоу, на около 400 километра южно от Шанхай. Не е ясно дали останалите 10 души са загинали в резултат от същия инцидент. Според властите в провинция Джеджианг, 20 души са изчезнали.\"Понастоящем търсенето и спасителните работи в различни региони все още продължават\", написаха властите в социалната медийна платформа Weibo.Повече от милион души бяха евакуирани от домовете си преди тайфуна, съобщи официалната информационна агенция Синхуа. Около 110 000 души бяха настанени в приюти. Само в провинция Жеджианг бяха отменени близо 300 полета, а фериботния и железопътния транспорт бяха спрени като предпазна мярка.Лекима е засегнал в провинция Дзянсу северно от Шанхай и се очаква да удари провинция Шандонг по-късно в неделя, съобщи държавният оператор CCTV. И двете провинции вече издадоха червен код за проливен дъжд и ураганен вятър. ", "date": "2019.08.11", "title": "Жертвите на тайфуна Лекима в Китай станаха 28 "}
{"url": "http://www.cross.bg/vinetki-avgyst-aktyalizatzii-1610886.html", "text": "/КРОСС/  Възможни са временни затруднения при продажбата на електронни винетки на 14 август, сряда, предупреждават от Агенция \"Пътна инфраструктура\".От 16.00 до 18.00 часа на 14 август са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат прекъсвания, които да затруднят продажбата на електронни винетки. За избягване на риска от проблеми с покупката на е-винетка по време на планираните актуализации се препоръчва на водачите да планират пътуването си по републиканската пътна мрежа и да купят електронната си винетка своевременно.Предвижданото внедряване на софтуерните актуализации е част от подготовката за въвеждане в експлоатация на толсистемата, се напомня в прессъобщението.", "date": "2019.08.11", "title": "АПИ: Възможни са временни затруднения при продажбата на електронни винетки на 14 август"}
{"url": "http://www.cross.bg/sela-nyama-selo-1610871.html", "text": "/КРОСС/  Днес е последният ден, в който стопаните на домашни прасета от Южна България трябва доброволно да умъртвят животнитее. След това прасетата ще бъдат принудително унищожени. В петък стана ясно, че 30-те кметове на пазарджишки села, които поеха ангажимент пред премиера Бойко Борисов да убедят своите съселяни да изпълнят нареждането, няма да удържат обещанието. Те обявиха, че няма да допуснат екипите от Агенцията за безопасност на храните в дворовете на хората.В петък стана ясно, че 30-те кметове на пазарджишки села, които поеха ангажимент пред премиера Бойко Борисов да убедят своите съселяни да изпълнят нареждането, няма да удържат обещанието. Те обявиха, че няма да допуснат екипите от Агенцията за безопасност на храните в дворовете на хората. Ето какво заяви за \"Хоризонт\" кмета на село Юнаците Стоян Кузев:\"Просто ще вдигна всички хора и ще ги изгоним. И този път ще се вдигнем цяла Южна България. Хора ми се обаждат и от Стара Загора, от Нова Загора, от Пловдив, Пловдивско. Стигнахме до съгласие, че който иска ще си заколи прасето, ще получи обезщетение, а който не иска, няма да го коли. Това беше уговорката\".Кметът на село Черногорово Емил Захариев допълни:\"Категорично същата позиция заемам и аз. Те не могат във всички села в Пазарджишка област да  тръгнат наведнаж.  Да видим кои села ще си изберат и как те ще процедират и от там ние ще предприемем нашите действия - откъде са дошли оттам да си тръгнат\".Междувременно стана ясно, че животински останки са открити в дере край затворения за преминаване път между сливенските села Гавраилово и Бяла. Предполага се, че останките са на прасета, умъртвени заради мерките за борба с чумата по свинете.В края на работната седмица протестиращите край село Крушаре изпратиха до Върховната административна прокуратера сигнал заради начина, по който да бъдат унищожавани останките от умъртвените животни и за други важни проблеми. По пътя Сливен-Ямбол девети ден е в сила блокадата, движението е по обходен маршрут. На недоволството на пътуващите организаторът Валентина Василева отговори чрез медиите:\"Докато не разберем, че трябва да застанем заедно един до друг - и шофьори, и свинари, и поети, и медицински сестри, за който се сетите, държавата ще продължи да бъде мащеха за едни, майка за други\".Протести срещу изискването за доброволно умъртвяване на прасетата в личните стопанства с пътни блокади организират също  жителите на ямболското село Безмер и варненската община Долни чифлик. ", "date": "2019.08.11", "title": "Последен ден за доброволно умъртвяване на домашните прасета от Южна България "}
{"url": "http://www.cross.bg/ikonomicheski-sred-godini-1610872.html", "text": "/КРОСС/  \"Борисов преговаря за пренос на туркменски газ през България\" пише \"24 часа\" по повод визитата на премиера и четирима министри в Туркменистан. Те ще се включат в първия по рода си Каспийски икономически форум. Руският премиер Дмитрий Медведев също ще е сред участниците, допълва вестникът. Според \"Телеграф\", Борисов ще обсъжда големи икономически проекти с лидерите на държавите край Каспийско море. Форумът на 12 август, когато е Денят на Каспийско море, събира, освен каспийските държави, и лидери на заинтересовани и съседни страни, както и представители на международни икономически, финансови, транспортни, екологични и дреги организации. Сред обсъжданите теми ще е бъдещето на петролната и газовата промишленост и енергетиката.България има най-малко автомобили в Европейския съюз, те са и най-старите в Общността, информира \"24 часа\". Данните са на Евростат за 2018 година. Близо един милион са колите у нас на възраст повече от 20 години, което е близо една четвърт от автомобилния парк в страната, показват още данните.Над 50 игрални филма са създадени за героя Зоро, който стана на сто години, пише \"Телеграф\". Автор на историята на измисления герой, защитник на бедните, е американски журналист. Ален Делон и Антонио Бандерас са сред актьорите, изиграли Зоро - облеченият изцяло в черно, с пелерина и черна маска на очите, яздещ кон млад аристократ с испански произход. ", "date": "2019.08.11", "title": "Преглед на неделния печат"}
{"url": "http://www.cross.bg/protest-vlastite-septemvri-1610875.html", "text": "/КРОСС/  40 000 души излязоха на разрешен протест в Москва срещу недопускането на опозиционните кандидати на местните избори през септември, обяви неправителствена организация. Според властите протестиращите са били 20 000. Съобщава се за над 160 задържани в национален мащаб.Политическият протест е четвърти по рода си в рамките на месец. Миналата седмица бяха задържани над 1000 души, опозиционният лидер Алексей Навални е в затвора за нарушение на закона за демонстрациите.Преди демонстрацията беше задържана близката до него активистка Любов Собол, която провежда гладна стачка.Любов Собол: Разбиват вратата, сега ще влязат. Не се страхувам, няма да се предам. Намерете адвоката ми, аз ще продължа своята политическа дейност.Силите на реда извършиха десетки арести край сградата на президентската администрация, където след протеста се събраха стотици.Недопуснатите опозиционни кандидати на изборите за Московска градска дума на 8 септември определят като лъжа твърденията на властите, че нямат необходимия брой действителни подписи.Вотът се разглежда като репетиция за националните парламентарни избори през 2021 г. ", "date": "2019.08.11", "title": "Десетки хиляди излязоха на опозиционен протест в Москва "}
{"url": "http://www.cross.bg/tyrtziya-proizvodstvo-beshe-1610874.html", "text": "/КРОСС/  Украйна и Турция създадоха съвместно предприятие за производство на високоточно оръжие и аерокосмически технологии, предаде ТАСС, като се позова на Съвета за национална сигурност и отбрана на Украйна.В съобщение, публикувано на сайта на Съвета, се уточнява, че предприятието е създадено от държавната компания \"Укрспецекспорт\" и турската компания за отбрана \"Байкар\", която е един от водещите производители на безпилотни самолети. Като основна цел на съвместното предприятието се посочва обединение на усилията за серийно производство на съвременно въоръжение. Един от първите му проекти ще бъде разработването на безпилотен летателен апарат от ново поколение. Новината беше съобщена, след като по-рано тази седмица украинският президент Володимир Зеленски беше на двудневно посещение в Турция, припомня ТАСС.", "date": "2019.08.11", "title": "Украйна и Турция със съвместно предприятие за оръжия и космически технологии "}
{"url": "http://www.cross.bg/lydogoretz-tzska-levski-1610877.html", "text": "/КРОСС/  Дойде денят за уреждане на сметки. Отборите, които през изминалата кампания си оспорваха титлата, днес ще се изправят един срещу друг в първия си пряк дуел за новата кампания. Тази вечер от 20.30 часа Лудогорец посреща ЦСКА в двубой от 5-ия кръг на efbet Лига.Мачът, който ще се играе в Разград, ще можете да гледате по DIEMA SPORT, PLAY DIEMA XTRA и в развитие минута по минута в сайта GONG.BG.При успех на Лудогорец отборът на Стойчо Стоев ще се откъсне на върха с аванс от 3 точки пред Левски и 6 пред \"червените\". Евентуален успех на ЦСКА ще означава, че трите фаворита ще имат еднакъв актив след вчерашното поражение на Левски от Берое с 1:3.И двата тима имаха участия в Лига Европа през седмицата, затова е възможно да има натрупана умора. Зарядът на този мач ще даде нови сили на играчите.Владислав Стоянов остава в лазарета, но дали наставникът ще разчита на Марселиньо след неговото извинение, ще научим тази вечер. Бразилецът обяви, че е „осъзнал грешката си\" в мача с Ференцварош, когато се изсмя иронично след своя смяна. Марселиньо се завърна в групата на разградчани и тренира отново със своите съотборници.Докато в щаба на Лудогорец настъпи сдобряване, в ЦСКА ситуацията е съвсем различна, що се отнася до капитана Николай Бодуров. Защитникът беше изваден от групата от Люпко Петрович. Наставникът обяви публично, че причина за това е поведението на играча. Рубен Пинто също е сред нежеланите, но има вероятност да се завърне Божидар Чорбаджийски. Големите надежди на „червените\" са свързани с Евандро, който има много добра серия от попадения в последните си четири срещи.Раул Албентоса е един от най-стабилните в тима в момента. Срещу Зоря за втори път добро впечатление остави новият англичанин Вив Соломон-Отадор. Все още обаче той не е получил мач като титуляр.Лудогорец има предимство в общия баланс между двата отбора в efbet Лига. От 24 мача разградчани са спечелили по вече от половината - 13, а \"червените\" са постигнали едва един успех. Головата разлика е 31:11 в полза на шампионите.Любопитен факт е, че Люпко Петрович е гостувал 4 пъти в Разград като наставник на Левски и Литекс и никога не е допускал поражение.Рефер на двубоя на \"Лудогорец Арена\" ще е Драгомир Драганов. ", "date": "2019.08.11", "title": "Лудогорец се изправя срещу ЦСКА, мач за реванш"}
{"url": "http://www.cross.bg/tzurkva-bogoroditza-chervenata-1610876.html", "text": "/КРОСС/  Негово Високопреосвещенство Пловдивският митрополит Николай ще отслужи вечерното богослужение с молебен канон към Света Богородица в Червената църква в Перущица.Според църковния устав по време на Богородичния пост, от 1 до 14 август, всяка вечер в храмовете се отслужва молебно последование, в което се изпросва молитвеното застъпничество и закрила на Света Богородица.Богослужението на 11 август ще се извърши под открито небе в една от най-емблематичните ранносредновековни базилики от V век, носеща името на Божията Майка, пред чудотворната икона на св. Богородица „Златна ябълка\".На по-малко от един километър от Перущица се намира уникалната Червена църква или руините на \"Червената черква\", както е наричана от местното население.\"Червената църква\" има забележителна архитектура, строителни особености и се определя, заедно с още три подобни християнски постройки - църквата на Богородица, издигната около 400 г. в Атина, тази в Охрид от IV век и подобна в Лин, Албания от VI век, като едно от оригиналните произведения на балканска строителна школа предшественици издигането на храмови постройки като църквите \"Св.Сергий и Вакх\" и Св. София в Константинопол през \"Златния век\" на източната римска империя при император Юстиниян I през първата половина на VI век.В своя най-пълен архитектурен вариант в този от V-VI век червената църква е постройка, увенчана с купол издигнат върху централната част и с полукръгли ниши към четирите посоки на света. Стените са били облицовани с мраморни плочи до два метра височина от пода, който също имал настилка от мрамор. През втория период на строителство сградата се отличава с две предверия. През третия период около X - XI век се възстановява само централната част на сградата. Сградата е изписана със стенопис, която е един от забележителните паметности на раннохристиянската храмова живопис на Балканите.Близостта на водоизточници и добрите условия за живот на мястото, където е издигната червената църква определят населването на този терен от IV хилядолетие преди новата история.Първата християнска култова сграда, построена на това място е мартирий. В нея се съхраняват мощи на мъченици от Тракия, загинали за тържеството на вярата по време на гоненията на християни в Римската империя в края на III и началото на IV век. / ", "date": "2019.08.11", "title": "Митрополит Николай ще отслужи богослужение за Богородица в Червената църква"}
{"url": "http://www.cross.bg/dvizhenie-vreme-obyasni-1610873.html", "text": "/КРОСС/  Полицейският контрол на трафика по натоварената отсечка Бургас-Царево продължава и днес. Комисар Неделчо Рачев, началник отдел „Охранителна полиция и КАТ\" обясни, че ще се следи най-вече за рисково изпреварване, навлизане в насрещното движение, създаване на опасност от пътно-транспортно произшествие.\"Ще продължим с тези действия, за да можем да осигурим, малко по-спокойно придвижване на гражданите и гостите на Южното Черноморие. И да се опитаме с присъствието си да проведем една по-сериозна превенция. Спазвайки ограниченията на скоростта, което е едно от условията за безопасно придвижване, пътуващите ще стигнат живи и здрави до местата, за където са тръгнали, а спазвайки дистанцията, това също е гарантирано, защото имат време да реагират на всякакви опасности по време на движение\".Според комисар Рачев, пътните инциденти в участъка Бургас - Созопол  са намалели значително след старта на акцията. Той обясни, че се упражняват различни форми на контрол, като нарушенията се идентифицират още по време на движение. ", "date": "2019.08.11", "title": "Интензивни полицейски проверки по отсечката Бургас-Царево "}
{"url": "http://www.cross.bg/miliarda-dolara-myasto-1610878.html", "text": "/КРОСС/  Блумбърг поставя на първо място американското семейство Уолтън, което притежава веригата супермаркети Walmart. Агенцията оценява богатството им на 190,5 милиарда долара. През последната година семейство Уолтън са спечелили 39 милиарда долара.Второто място отиде при семейство Марс, което контролира едноименната компания, известна най-вече със своите шоколадови десерти. От началото на годината Марс са станали по-богати с 37 милиарда долара, а общото им състояние достигна 126,5 милиарда долара.Трети в класацията са братята Чарлз и Дейвид Коки, които ръководят нефтохимическата корпорация Koch Industries. Богатството им през последната година се е увеличило с 26 милиарда долара и сега възлиза на 124,5 милиарда.Четвъртата позиция отиде при кралската династия Ал Сауд от Саудитска Арабия, която има 100 милиарда долара. Пето място заемат братята Ален и Джерард Вертхаймерс, които притежават парфюмната къща Chanel. Богатството им се оценява на 57,6 милиарда долара.Шестата позиция е за семейство Дюма, което притежава модната къща Hermes и има 53,1 милиарда долара. На седмото място са три белгийски династии - Ван Дам, Спулберх и Де Мевиус - контролиращи пивоварната компания Anheuser-Busch InBev и притежаващи 52,9 милиарда долара.Осмото място заемат германските семейства Берингер и фон Баумбах, собственици на фармацевтичната група Boehringer Ingelheim и на 51,9 милиарда долара. Амбани са девети, контролирайки индийската индустриална група Reliance Industries с 50,4 милиарда долара. В първата десетка са и американците Каргил и Макмилан, които притежават хранителната компания Cargill и имат 42,9 милиарда долара.За една година общото състояние на 25-те най-богати семейства в света е нараснало с 24% и според експертите на Блумбърг възлиза на 1,4 трилиона долара. ", "date": "2019.08.11", "title": "Обявиха най-богатите семейства в света "}
{"url": "http://www.cross.bg/bulgariya-detza-hora-1610891.html", "text": "/КРОСС/  ЧЕЗ продължава подкрепата си за SOS Детски селища България, като дарява 10 000 лева за покриване на сметките за електричество на SOS приемните семейства в София и Перник, както и на SOS Центровете за обществена подкрепа в двата града.Успешното партньорство между двете организации продължава вече три години и позиционира ЧЕЗ като бронзов партньор на SOS Детски селища България. Дружествата на ЧЕЗ подпомагат усилията на благотворителната организация да осигурява уютен дом и семейна среда на повече български деца.„Грижата за бъдещето на младите хора в България е във фокуса на корпоративната социална отговорност на нашите дружества от дълго време. Ние активно сътрудничим с професионалните гимназии и висшите технически училища в България, насърчаваме талантливите и успешни млади хора, работим за сближаване на бизнеса и образованието, подпомагаме младите хора и регионите чрез спонсорства, дарения и доброволчески инициативи\", каза Карел Крал, регионален мениджър на ЧЕЗ за България.По-рано тази година служители от дружествата на ЧЕЗ в София и Плевен подкрепиха кампанията „ВеликДен за дете в риск\". Събраните дарения бяха предоставени на фондация „За нашите деца\" за подкрепа на деца и семейства в риск, за удовлетворяване на специфичните потребности на децата с проблеми в развитието и предоставянето на шанс да разгърнат своя пълен потенциал. ", "date": "2019.08.11", "title": "ЧЕЗ отново подкрепи SOS детски селища в България"}
{"url": "http://www.cross.bg/mnogohilyaden-protest-antipravitelstven-1610868.html", "text": "/КРОСС/  Многохиляден протест по повод една година от Деня на масовия антиправителствен митинг се проведе в Букурещ. Той се помни със сблъсъците, при които над 450 души пострадаха от полицейско насилие.В днешното протестно шествие се присъединиха над 6000 демонстранти. Няма данни за сблъсъци с полицията.Междувременно, румънският президент започна събиране на подписи в подкрепа на кандидатурата му на президентските избори през ноември.Клаус Йоханис е издигнат за втори мандат от опозиционната Национално-либерална партия. Той трябва да събере минимум 200 000 подписа, но има очаквания те да са поне 1 милион. ", "date": "2019.08.11", "title": "Многохиляден антиправителствен протест в Румъния"}
{"url": "http://www.cross.bg/stava-purvi-sveta-1610860.html", "text": "/КРОСС/ 117 г. - Адриан става император на Римската империя.1492 г. - Александър VI е избран за римски папа.1786 г. - Основана е първата британска колония в Малайзия.1791 г. - Адмирал Ушаков побеждава турския флот край нос Калиакра.1804 г. - Императорът на Свещената Римска империя Франц II става първи император на Австрия.1849 г. - Лидерът на унгарските революционери Лайош Кошут бяга от Унгария.1858 г. - За първи път е изкачен връх Айгер в Бернските Алпи от Кристиан Алмер, Петер Борен и Чарлз Барингтон.1863 г. - Камбоджа става протекторат на Франция.1877 г. - Водят се най-ожесточените и решаващи боеве при Шипка в Руско-турската война.1903 г. - При пожар в Парижкото метро умират 84 човека.1906 г. - Във Великобритания Французинът Йожен Лост получава първия в света патент за говорещ филм.1923 г. - Българското правителство отпуска по 30 млн. лв. за подпомагане на бежанците и на инвалидите, сираците и вдовиците от войните.1926 г. - Кодак започва работа по създаването на цветна фото- и кинолента.1941 г. - От СССР в България пристигат нелегално инструктори за партизанското движение и за изграждане на разузнавателна организация, начело с Цвятко Радойнов и Съби Димитров.1944 г. - Втората световна война: Англо-американската съюзна авиация бомбардира с. (сега град) Койнаре.1948 г. - Българският национален комитет се регистрира като антикомунистическа организация и става официален представител на българската политическа емиграция по света.1952 г. - Хюсеин I става крал на Йордания.1959 г. - В Москва е открито международното летище Шереметиево.1960 г. - Чад обявява независимост от Франция.1962 г. - Космическият апарат \"Восток 3\" е изведен в орбита.1969 г. - Даяна Рос представя в клуб в Бевърли Хилс групата The Jackson 5, с която пред широката публика дебютира мегазвездата Майкъл Джексън.1972 г. - Виетнамската война: Последните сухоземни части от армията на САЩ напускат Южен Виетнам.1984 г. - Варненският делфинариум е открит за посетители.1995 г. - На околовръстното шосе в София катастрофира камион, в който изгарят 14 войници от трудовите войски1999 г. - Последното за 20 век слънчево затъмнение, наблюдавано в много страни по света, включително и от България.2003 г. - НАТО поема командването на международните сили за сигурност в Афганистан.2003 г. - Незапомнена вълна от горещини във Франция (44 °C) отнема живота на 144 души.2004 г. - Образувана е община Аеродрум в Република Македония.", "date": "2019.08.11", "title": "11 август в историята"}
{"url": "http://www.cross.bg/hydozhnik-pisatel-hristov-1610862.html", "text": "/КРОСС/ Владислав Карамфилов - Влади Въргала - шоуменВолодя Кенарев - художникДеян Енев - писателЕлена Драгостинова - музиковед, директор на Музикален център \"Борис Христов\"Проф. Ивайло Мирчев - художник, бивш председател на СБХЛюбомир Бенковски - фотографЛюдмил Станев - писателРоси Рос - поппевицаСлавчо Христов - бизнесменСтойо Вартоломеев - управител на изд. \"Хермес\"Ценко Минкин - композитор ", "date": "2019.08.11", "title": "Рождениците на 11 август"}
{"url": "http://www.cross.bg/mulniya-ydari-fytbolisti-v-germaniya-1610866.html", "text": "/КРОСС/  15 футболисти на възраст межу 19 до 48 години бяха ранени при удар от мълния близо до спортно игрище в германския град Розенфелд, предаде БГНЕС.Според представител на отдела инцидентът е станал по време на тренировка. Един от играчите е изгубил съзнание. Съобщава се, че всички пострадали спортисти са откарани в болница. ", "date": "2019.08.11", "title": "Мълния удари 15 футболисти в Германия"}
{"url": "http://www.cross.bg/temi-i-gosti-v-sytreshnite-blokove-na-televiziite-1610861.html", "text": "/КРОСС/Тема: Подводните рискове на лятото. Как да се пазим от мъртвото вълнение? Съветите на спасителите, на живо от Бургаския бряг.Тема: Танцуващият със звездите, среща с българина, който завладя австрийската публика.Тема: „Само да поискаш\". Павел и Венци Венц, като в „Бързи и яростни\". Какво казват с новата си песен?Тема: Най-доброто от сезон 2019. БНТ, „Денята започва с Георги Любенов\" - предаването е във ваканция  ", "date": "2019.08.11", "title": "Теми и гости в сутрешните блокове на телевизиите"}
{"url": "http://www.cross.bg/chasa-oglavi-sveta-1610863.html", "text": "/КРОСС/ София. ***Бургас.От 19.30 часа в Летния театър ще се състои концертът „Бъдещите големи звезди на България\".***Варна.От 10.00 часа във Фестивалния конгресен център ще се състои церемонията за връчване на дипломите на студентите от „Випуск 2019\" на ВВМУ „Н. Й. Вапцаров\".***Велико Търново.От 10:00 часа в парк „Дружба\" ще се проведе благотворителен базар в подкрепа на двойки с репродуктивни проблеми.***Дупница.От 18.00 часа на паркинга пред Професионална гимназия по облекло и стопанско управление ще се състои Фестивал на цветовете.***Кюстендил.От 9.30 часа Белоградчишкият епископ Поликарп ще оглави Архиерейска света Литургия в храм \"Св. Николай Чудотворец\" в село Ресилово.***Ловеч.От 9.00 часа Митрополит Гавриил ще оглави Архиерейска света Литургия в храм „Св. Троица\".***Перущица.От 18.30 часа в „Червената църква\" - „Св. Богородица\" митрополит Николай ще оглави Вечерня с Молебен канон.***Пазарджик.От 9.00 часа Константийският епископ Яков ще оглави Архиерейска света Литургия в храм \"Успение на Пресвета Богородица\" в село Ветрен. ", "date": "2019.08.11", "title": "Предстоящи събития на 11 август"}
{"url": "http://www.cross.bg/godina-bednost-liniyata-1610864.html", "text": "/КРОСС/  За 2020-та година линията на бедност ще бъде изчислена, като се използва базата за доходите и условията на живот на 8200 български домакинства, вместо досегашните 3020 домакинства. Нейната стойност ще бъде умножена по годишната инфлация за така наречената малка потребителска кошница, изчислена към декември 2018-та година. Новата методика, публикувана за обществено обсъждане, се въвежда заради реформата в политиките спрямо хората с увреждания и има за цел да защити по-адекватно уязвимите социални групи у нас.Линията на бедност в България се използва само като аналитичен и статистически показател и към момента се изчислява по методика, влязла в сила преди 13 години. В нея се използват данните от изследване на националната статистика, което се базира върху бюджетите на 3020 домакинства. Размерът на линията представлява процент от така наречения медианен общ нетен доход за страната и показва с каква сума пари едно домакинство може да задоволи минималните жизнени потребности на живеещите в него двама или повече души.През последните няколко години размерът на линията на бедност нарасна плавно, като най-същественото му увеличение беше за настоящата година - с 27 лева. Новата формула ще се базира на изследването \"Статистика на доходите и условията на живот\", разработено от Евростат, като извадката ще обхваща 8200 български домакинства, съобщава Дарик.Линията на бедност, изчислена по тези данни за предходната година, ще се умножава по годишната инфлация за малката потребителска кошница към декември на същата предходна година, и така ще дава размера на линията на бедност за следващата година. Така за линията на бедност за 2020-та година ще бъдат взети данните от 2018-та година и годишната инфлация към декември 2018-та. Според проекта на методика размерът на линията на бедност за догодина трябва да бъде определен най-късно през ноември, а от следващата година този размер ще бъде гласуван до края на август.  ", "date": "2019.08.11", "title": "Държавата променя формулата за изчисляване на линията на бедност"}
{"url": "http://www.cross.bg/kyrban-baiiram-praznik-1610865.html", "text": "/КРОСС/ Започва Курбан Байрам - мюсюлманският празник на жертвоприношението в чест на приключването на хаджа. Кулминацията на честванията ще бъде на 15 август, когато празникът ще се отбележи с пищни тържества в Мека и по целия свят.В Мека в петък започна годишното поклонение хадж на мюсюлманите, което ще продължи до вечерта на 14 август. Това е най-големият годишен религиозен събор в света, който трае няколко дни и завършва с тридневни празници, предшествани от жертвоприношение на агне или друго животно.По мюсюлманския календар хиджра е в памет на жертвоприношението на пророка Ибрахим. На него се колят жертвени животни (наречени курбани) - овце, кози, камили, крави и телета. Чете се специална молитва преди коенето.На този ден се иска прошка, като се целува се ръка от по-възрастните членове на семейството, започва от дядото, бабата, бащата, майката, по-голям брат/сестра. Най-малките членове от семейството се възнаграждават с пари. Курбан Байрам е 70 дни след Рамазан Байрам и продължава 3 или 4 дни. През настоящата 2019 г. празникът ще е от 10 до 15-ти август.  За благодарност към Аллах, че го е дарил с богатство, всеки който има над определен брой овце, кози, крави и т.н., трябва да направи курбан.Който не отглежда животни за курбан, ако има възможност си купува. По традиция преди да се заколи животното, най-възрастният мъж от семейството рано сутринта отива на джамия, за да се моли и кланя. След като се върне, чете първо молитвата и тогава коли животното.По традиция на свещеният празник Курбан байрам ще започне с молитва в 1100 джамии в страната.КРОСС поздравява вярващите със свещеният празник Курбан Байрам! ", "date": "2019.08.11", "title": "Започва свещеният празник Курбан Байрам"}
{"url": "http://www.cross.bg/pravitelstveni-sutrydnichestvo-biznes-1610869.html", "text": "/КРОСС/  Премиерът Бойко Борисов, държавни и правителствени ръководители на Каспийските държави и на други страни от региона ще участват в официалното откриване на международната Каспийска изложба за иновативни технологии. С нея ще бъде поставено началото и на първия Каспийски икономически форум. Домакин на проявата е националната туристическа зона на Туркменистан - \"Аваза\"Междуправителствената Българо-туркменска комисия за икономическо сътрудничество ще заседава за четвърти път днес в националния курорт на Туркменистан на брега на Каспийско море.Съпредседател от българска страна е министърът на регионалното развитие Петя Аврамова.Очаква се в детайли да се обсъдят възможности за активизиране на сътрудничеството с четвъртата в света по залежи на природен газ и нефт държава, стратегически износител на енергийните ресурси.След това в широк формат ще разговарят двете правителствени делегации. Ще бъдат подписани и двустранни документи. Един от тях е в сферата на транспортното сътрудничество.В българската делегация са включени още министрите на енергетиката, на транспорта и на икономиката.Българска бизнес делегация също е в курорта, за да представи възможностите за инвестиции у нас и конкурентните предимства на страната ни в рамките на кръгла маса и двустранни бизнес срещи. ", "date": "2019.08.11", "title": "Първият Каспийски икономически форум събира лидерите на Каспийските държави"}
{"url": "http://www.cross.bg/slab-dyha-vyatur-1610867.html", "text": "/КРОСС/  В неделя времето ще бъде слънчево, следобед и горещо. Това съобщи дежурният синоптик Боряна Маркова от Националния институт по метеорология и хидрология, цитиран от Агенция „Фокус\" . Атмосферното налягане е по-високо от средното за август и ще остане без съществена промяна. Ще духа слаб, в Източна България - до умерен вятър от изток-югоизток. Максималните температури ще са между 32° и 37°.По Черноморието преди обяд ще има разкъсана облачност, но бързо ще намалее до слънчево време. Ще духа слаб до умерен вятър от изток-североизток. Максимални температури по крайбрежието между 27° и 30°. Температурата на морската вода е 26-27°, по-ниска е на север от н. Калиакра. Вълнението на морето ще е 2-3 бала. В планините ще е слънчево. Ще духа слаб до умерен вятър от изток-североизток. Максимална температура на височина 1200 метра - около 27°, на 2000 метра - около 20°.", "date": "2019.08.11", "title": "Слънчева и гореща неделя"}
{"url": "http://www.cross.bg/nyama-naii-golemiyat-dori-1610858.html", "text": "/КРОСС/  ...Няма хитрец, дори и най-големият, който да е надхитрил съдбата си. Ще хитрува толкова, колкото му е дадено от Бога. И после няма право на снизхождение!...Ванга", "date": "2019.08.11", "title": "Няма хитрец, дори и най-големият"}
{"url": "http://www.cross.bg/syzana-klavdiii-gaviniii-1610859.html", "text": "/КРОСС/  Във време на страшното гонение при Диоклетиан живял в Сицилия св. дякон Евпъл. Той без страх служил на Господа Бога. По това време било строго забранено на християните да държат в къщи свещени книги, които езическите власти старателно търсили и ги изгаряли, когато успявали да ги намерят. Християните криели книгите и предпочитали по-скоро да отидат на смърт, отколкото да предадат на езичниците това драгоценно съкровище. Св. дякон Евпъл, ревностно служейки на Господа, се старал чрез молитва и наставление да укрепва вярата и духа на християните. Той събирал около себе си народ, учил го, чел на неграмотните и обяснявал словото Божие. Бил заловен, когато в една бедна колиба чел св. Евангелие. Завели го при съдията с книгата в ръце.- Защо е в ръцете ти тая книга? - попитал го съдията.- Аз си я четях, когато ме заловиха - отговорил дяконът.- Прочети нещо от нея!Евпъл разтворил книгата и прочел: \"Блажени са гонените за правда, защото е тяхно Царството небесно\". След това на друго място: \"Ако някой иска да върви след Мене, нека вземе кръста си и Ме последва\".- Какво е това? - попитал съдията.- Това е заповед, дадена нам от Господа - отговорил Евпъл.Съдията се помъчил да го склони да се отрече, но старанията му били напразни. И св. Евпъл бил предаден на жестоки изтезания, а след това - отведен в тъмница. Няколко пъти подновявали разпитванията и изтезанията, като укорявали Евпъл, загдето има свещени книги.- Аз съм християнин - казал св. Евпъл. - В свещените книги има думи за вечен живот.В мрачната тъмница св. Евпъл бил жестоко измъчван чрез глад и жажда. Но Господ явно помагал на Своя верен служител, по чиято молитва се явил воден извор и освежил жадуващия. Осъден на смърт, св. Евпъл бил поведен с окачено на шия св. Евангелие. Пред смъртта си той с висок глас поучавал народа и бил утешен чрез глас от небето: \"Блажен си ти, Евпле, Мой добри и верни рабе! Влез в радостта на твоя Господ!\" След това той радостно преклонил главата си под меча на палача.Светата мъченица девицата Сузана и другите с неяПо време на царуването на Диоклетиан (император от 284-305 г., бел.ред.) и Максимиан (император, съуправител на Диоклетиан от 285-305 г., бел.ред.), с прозвище Херкул, в Рим живеел презвитерът Гавиний, роден брат на римския папа Гай (папа от 283 г. до 22 април 296 г). Тъй като добре познавал езическите философи и бил изучил отлично Свещеното Писание, Гавиний, по съвета на брат си, написал много книги като опровержение на езическите заблуждения. И двамата произхождали от знатен род и се водели роднини на цар Диоклетиан. Той, впрочем, не искал да признае своето родство с тях. Презирал ги затова, че изповядват християнската вяра. Диоклетиан я ненавиждал и затова се отричал от своите родственици - християни.Презвитерът Гавиний имал дъщеря на име Сузана. Той я възпитал в истински християнски дух, от детска възраст й внушавал страх Божий, заедно с това той й дал и добро светско образование. Сузана се отличавала с ум и телесна красота, която била превъзхождана от духовната й красота. Тя с цялото си сърце обичала Господа Иисуса Христа и била Негова вярна, целомъдрена рабиня. Когато чул за красотата на Сузана, Диоклетиан поискал да я направи жена на своя Максимиан. (Други го наричат Максимин. В действителност той не бил син на Диоклетиан, а бил осиновен от него, защото произхождал от много близки роднини на императора.) Отначало Диоклетиан му дал своята дъщеря Валерия, а след смъртта й пожелал да съчетае Максимиан в брак с родственицата си Сузана. Този Максимиан имал друго име Галерий и трябва да се различава от споменатия Максимиан, наречен Херкул.) Диоклетиан изпратил при Гавиний знатен мъж - своя братовчед Клавдий, да поговори с него да даде дъщеря си Сузана за съпруга на неговия син Максимиан. Когато отишъл с това поръчение при Гавиний, Клавдий казал:- Нашият пресветъл цар Диоклетиан ме изпрати при теб с голяма милост и радост: той иска да възобнови родството си с теб, като устрои брак на твоята дъщеря, и какво по-голямо благодеяние може да има за теб от тази нова прослава на твоя род чрез кръвен съюз с царския дом!- Ние сме бедни и смирени - казал Гавиний - и при своето недостойнство как можем да се наричаме роднини на царя?Клавдий отговорил:- Нима ти и твоят брат, епископ Гай, не сте синове на сенатора Максимин, роднина на чичо ни - брат на нашия господар цар Диоклетиан?- Това е вярно - съгласил се Гавиний, - макар че обстоятелствата на последните времена ни принуждават да кажем, че сме недостойни да бъдем наричани роднини на царя.- Не се отричай от своето родство - възразил Клавдий, - ето нашият господар и цар заповядва да дадеш на неговия син Максимиан дъщеря си, за която се говори, че притежава обширни познания в науките, и справедливо е да не разделяме клонките, които произхождат от един корен. Това желаем и ние - твоите роднини. Мисля, че това ще достави радост и на тебе.Гавиний казал:- Моля ви да ми дадете време, за да узная мнението на дъщеря си за твоето предложение.Така те се разделили.След като Клавдий си тръгнал, Гавиний помолил брат си - папа Гай, който живеел наблизо - да дойде при него у дома му. Когато Гай дошъл, Гавиний му разказал с каква поръчка от царя е дошъл при него Клавдий. След това те извикали при себе си Сузана и й казали със сълзи на очите:- Цар Диоклетиан е изпрати при нас нашия роднина Клавдий, да ни предаде желанието му да те види съпруга на неговия син Максимиан.Блажената Сузана отвърнала на своя чичо и на баща си така:- Къде изчезна сега вашата мъдрост? Наистина не я забелязвам във вас. Ако аз не бях християнка, каквато станах благодарение на вашите наставления, тогава с мен действително можеше да се говори за това, за което сега става дума. Сега защо осквернявате вашите уши и уста, като слушате нечестиви думи и ми ги предавате с тази цел - да стана жена на нечестивия мъчител? Вие сами без страх сте се отрекли от всякакво родство с него заради нечестието му, с което не може да се примири изповядваната от вас християнска вяра. Но слава на всесилния Бог, Който ми е дал дух, сроден на Неговите светии: като отхвърлям чрез вярата в Христа това скверно съпружество с нечестивеца, аз ще се сподобя с мъченически венец.- Внимавай, дъще моя - казал Гавиний, - бъди твърда във вярата, която сега имаш, за да запазиш себе си непосрамена пред Господа, и ние ще се зарадваме, като виждаме плода на твоята вяра, който принасяш на Владиката Христос.- Вие, скъпи мои - отвърнала Сузана на своя баща и чичо, - сте ме поучавали често да пазя девството си заради Господа Иисуса Христа и сега така се утвърдих в любовта към Него и Неговия страх, че не мога даже да помисля за плътско съпружество. Татко мой, аз само Него ще обичам, за Него ще живея, и на Него ще се надявам, на Когото ти сам си ме връчил. Той, Владиката, знае искреността на моето сърце!- Тъй като ти си връчена на небесния жених Христа-Бога, пребъдвай винаги в Неговата любов и спазвай Неговите заповеди - казал светият папа Гай.Така двамата свети служители на Господа, като узнали за доброто намерение на Сузана, дълго я утвърждавали в благочестивото й желание и се изпълвали в същото време с голяма радост, изтръгнала от очите им неволни сълзи на умиление.След три дни Клавдий, съпроводен от множество слуги, отново дошъл при Гавиний. Той оставил слугите пред къщата, а сам влязъл вътре, където намерил папа Гай. След обичайните приветствия Клавдий казал:- За вас, честни отци, е известна радостната причина, която ме е довела при вас.- Дори да нямаше - отвърнал епископ Гай - такава причина, ние пак бихме се радвали, эащото сме роднини. Ние се радваме, защото можем да се утешим с това, че виждаме родственик и можем да беседваме един с друг.- Вие знаете, възлюбени братя - продължил Клавдий, - че нашият господар, цар Диоклетиан, има силно желание да встъпи с вас в по-близко родство, и аз ви съветвам да изпълните волята на този, който владее вселената, и с това да го утешите.- Предай за това желание на царя, на моя господар и брат, епископ Гай - отвърнал Гавиний.- Нашият доброжелателен цар - обърнал се Клавдий към Гай - иска да вземе за съпруга на сина си вашата дъщеря и моята внучка; на него му е известна нейната красота, разумът и талантът й; ние, роднините, предполагаме, че нищо не може да бъде по-почетно от това, нашият род не само да не се разделя от царската кръв, но още по-тясно да се свърже с нея: чрез това той още повече ще се прослави и издигне.Тъй като епископът мълчал, на думите на Клавдий отговорил Гавиний:- Да извикаме девицата и да попитаме самата нея.Тогава извикали при тях света Сузана. В стаята нямало никого от външните, седели само те тримата. Като видял Сузана, Клавдий се просълзил от любов и радост и искал да я прегърне и да я приветства с целувка. Тя се възпротивила на това и като се отвърнала от него, казала:- На моя Господ Иисус Христос е известно, че устните на Неговата рабиня никога не са се докосвали до мъжки уста, не ги осквернявай.- Аз исках да те целуна като роднина, та ти си ми внучка - отвърнал Клавдий.На това света Сузана отвърнала:- Мен ме кара да се гнуся от целувката ти не някаква друга причина, а обстоятелството, че твоите уста се осквернени от идолски жертви.От тези думи на света Сузана Клавдий почуствал в сърцето си докосването на Божия пръст, умилил се и казал:- Какво трябва да направя, за да се очистят от сквернотата устата ми?- Покай се и се кръсти в името на Отца и Сина и Светия Дух - отвърнала света Сузана.Тогава Клавдий се обърнал към епископа с думите:- Очистете ме, защото човекът, който е чист чрез вяра в Христа, е по-добър от онзи, който служи на боговете. Аз съм им принесъл много жертви, но не съм получил от тях нищо, макар и царете да се прекланят пред тях.Като видял чудното, бързо изменение, станало в Клавдий от действието на Божията благодат чрез думите на непорочната девица, епископ Гай казал с радост:- Послушай ме, братко мой! Аз ще ти дам добър съвет: ти си дошъл при нас, за да намериш невеста на твоя господар, а Бог те търси и те иска по молитвите на тази дева, за да може и от нашия род да се намерят достойни за царството Божие. И така, вярвай в Бога, кай се за проливането на кръвта на светите мъченици и не се бави да приемеш свето кръщение.- Ако аз - попитал Клавдий - приема свето кръщение, ще се очисти ли цялата сквернота на моето сърце?- Несъмнено, само вярвай от цялото си сърце - отвърнал му светият папа.Като чула това, света Сузана паднала в нозете на своя чичо, свети Гай, със следните думи- Моля те, господарю мой, заради Христа, не отлагай кръщението на Клавдий, спаси душата му.- Отначало да се убедим истински ли вярва в Христа Бога - казал светият епископ.- Аз искрено вярвам - възкликнал Клавдий, - само дано да ми бъдат простени греховете, както ми обещавате вие.- В името на всемогъщия Господ Иисус Христос, прощават ти се всички грехове - отвърнал Гай.Клавдий паднал на земята пред нозете на светителя и извикал, като посипвал с прах главата си:- Господи Боже, предвечна светлина, прости греховете ми, които съм извършил съзнателно или несъзнателно, изпълни ме с Твоята благодат, за да може жена ми и децата ми да познаят, че само ти спасяваш тези, които се уповават на Тебе!Тогава свети Гай огласил, наставил Клавдий и го изпратил у дома му. През нощта Клавдий дошъл при свети Гай заедно с жена си и двамата си синове и го помолил да ги кръсти. Без да отлага повече, епископът ги кръстил. Гавиний им станал кръстник. Когато Клавдий излязъл от светия купел, казал:- Аз видях светлина, по-силна от слънчевата, която ме осияваше по време на кръщението.След светото кръщение и миропомазването епископът отслужил света литургия и причастил кръстените с Божествените Тайни на Тялото и Кръвта Христови, и всички се радвали в Бога, своя Спасител. Съпругата на Клавдий се наричала Препедигна, а синовете Александър и Куфий. След кръщението Клавдий започнал да продава имението си и да го раздава на бедните. Затова той намирал скрили се на различни места християни, ходил също през нощта в тъмниците. На всички които намирал, Клавдий умивал нозете, целувал ги и им давал щедри дарове, като ги снабдявал всеки ден с дрехи и храна, и при това непрекъснато се каел за греховете, които извършил в живота си преди.След известно време Диоклетиан започнал да пита за Клавдий, защо той не е донесъл известие, въпреки че е бил изпратен специално при Гавиний, за да узнае дали Сузана е съгласна за брак със сина му. На царя доложили, че Клавдий е болен. Тогава той изпратил при него, за да го посети, докато е болен, и да разпита за Сузана неговия по-малък брат Максим, който заемал почетна длъжност при двора. Максим намерил брат си облечен във власеница и възнасящ молитви към Бога. Той се ужасил и казал:- Възлюбени мой брате, който си ме възпитал от ранно детство, какво те е накарало да се измениш така - ти си станал толкова бледен и слаб?- Ако искаш да ме изслушаш, ще ти разкажа за причината за моята промяна - отговорил Клавдий.- Кажи ми, господарю мой, за твоята болест! - възкликнал Максим.- Аз се кая - започнал да разказва Клавдий, - че като се покорявах на царете и изпълнявах техните заповеди, убивах християни и така проливах невинна кръв. Макар да съм правил това поради незнание, тъй като следвах заповедите на царя, сега силно скърбя и се разкайвам за това.- Какво говориш, братко мой? - възразил Максим. - Нашият владетел, цар Диоклетиан те изпрати при нашия брат Гавиний, за да сватосаш дъщеря му за сина на царя. Аз съм изпратен, за да разбера какво е станало, а ти ми говориш за нещо съвсем друго.- Аз затова отидох там - казал Клавдий, - при нашата възлюбена внучка, и я видях: тя е прекрасна както физически, така и духовно. Тя е свята, премъдра и вече е невеста на Небесния цар Христос. Благодарение на нея и аз се избавих от греховете си. Но, за да ти стане известно милосърдието Божие, което иска всички да се спасят, през нощта ще отидем при нашия брат презвитера Гавиний, и ти ще видиш вечната светлина.- Всичко, което ми заповядаш, ще направя - отвърнал Максим.Тази нощ те отишли при вратите на града, които се намирали при Салюстиевите палати, известни под името Саларийски. Когато на Гавиний му казали, че неговите братя, Клавдий и Максим, стоят пред дома му и искат да влязат при него, той веднага побързал да ги посрещне и с радост ги въвел в дома си. Преди да започне да разговаря с тях, Гавиний започнал да се моли - преклонил колена и навел глава. Клавдий и Максим последвали примера му.- Господи Боже - казвал Гавиний, като се молел, - Ти, Който събираш разделените и гледаш към събраните, погледни делата на ръцете Си, просвети всички, които вярват в Тебе: Ти си истинската светлина във вечни векове.Всички отговорили:- Амин!Те станали, прегърнали се и се разцелували един друг, а Клавдий паднал пред нозете на презвитера и ги целувал. Като видял това, Максим се удивявал и поискал разрешение да се види със Сузана. Гавиний наредил да я извикат. Когато влязла при тях тя отначало се поклонила на Бога, а после се приближила към баща си и казала:- Благослови ме, отче.Заради идването на Сузана, презвитерът отново се помолил:- Да ви даде мир нашият Господ Иисус Христос, Който живее и царува с всесилния Бог Отец во веки веков - казал той.- Амин! - възкликнали всички.Когато видял света Сузана, изпълнена със смирение и целомъдрие, Максим искал да й целуне ръка, но тя не позволила. През това време те не можели да спрат сълзите си, породени от роднинска любов. На свети Гай, който живеел недалеч от устроената от него църква, казали, че братята му са се събрали заедно. Той помислил, че ги вземат на мъчения, и тъй като искал пръв от тях да изпита участта на мъченик, побързал към дома на Гавиний. Когато го видели, от изненада всички се уплашили и му се поклонили до земята.- Мир вам - им казал свети Гай, - бъдете мъжествени в името Господне, да се помолим!И започнал да се моли:- Господи Боже, Отче на нашия Господ Иисус Христос, Който си Го изпратил за спасението на всички, като си искал да ни изведеш от тъмнината на този свят и да ни въведеш във вечния живот, утвърди нас - Твоите раби, в Твоята вяра, защото Ти царуваш във вечни векове.- Амин - казали всички.Епископът седнал и започнал боговдъхновена беседа. Всички слушали с внимание Божиите слова, които той изричал. Света Сузана слушала права, защото не искала да седи пред тях и тайно се молела. След като завършил беседата, епископът казал на Максим:- Благодарим ти, брате, че ни посети.- Аз, недостойният, дойдох при вас, за да целуна вашите свети нозе, а какво първоначално ме бе подбудило да дойда при вас, вие сами знаете - отвърнал Максим.- По-добре ти сам кажи - предложил му свети Гай.- Цар Диоклетиан - казал Максим - моли да дадете Сузана на сина му Максимиан.- Девицата вече има Христа, небесния Жених, Който й е даден от Бога Отца и знай, че тя няма да се омъжи - отговорил на това предложение епископът.- Всичко, което Бог дава, е вечно - казал Максим.- Приеми и ти вечния живот - предложил му папата.- Какво е вечният живот? - попитал той.- Този е вечният живот, който познах аз - започнал разговора Клавдий.- Когото ти си познал, Него и аз искам да позная - обърнал се към него Максим, - но все пак ние не трябва да се отдалечаваме от родството с царя.- Ние те убеждаваме - възразил свети Гай - да вярваш в нашия Господ Иисус Христос, вечния Син Божий, а видимата слава и чест на земния цар се временни, и родството с него не носи нищо. Всичко това преминава заедно с кратковременния живот и погива. Това, което ни обещава небесният Цар, Христос нашият Бог, е вечно, необходимо, и достойно да се стремим към него.Когато чул това, Максим се умилил и с радост се съгласил да приеме светата вяра.- На теб ти е известно, брате, - казал епископът - че ние сме оставили цялото си богатство и сега нищо не търсим освен нашия Господ Иисус Христос, чрез Когото живеем и с Когото се хвалим.- Не се бавете, господари мои - възкликнал Максим - но побързайте да направите всичко, което смятате, че е необходимо, за моето спасение.Епископът му наредил да пости и го изпратил в дома му. След като си отишъл, Максим отначало скривал вярата си в Христа, макар да горял от любов към Гавиний, Гай и особено към Самия Господ Иисус. По-късно любовта му към Бога се усилила и той започнал явно да изповядва Христовото име, презирайки смъртта. Но епископът и презвитерът го съветвали да скрива вярата си в продължение на пет дни, докато не разпродаде имуществото си и го даде на бедните. Максим им се покорявал. След пет дни той дошъл при свети Гай, паднал в нозете му и казал:- Заклевам те, в името Христово, просвети ме със свето кръщение, както си просветил брат ми Клавдий. От момента, в който ти ме настави в учението на нашия Господ Иисус Христос, сърцето ми толкова се умили, че аз не мога да се успокоя, докато не приема свето кръщение.Епископът го кръстил, извършил света литургия и го причастил с Божествените Тайни. Максим пребивавал при свои родственици християни, възпявал с тях Бога и Го славел. По това време той окончателно разпродал имуществото си, което не успял да продаде и раздаде за първите пет дни, и го раздал на бедните чрез верния си приятел Тарсон, който бил таен християнин и впоследствие описал страданията на тези свети мъченици, които станали пред неговите очи.След като изминали петнадесет дни от посещението на Максим при Клавдий, Диоклетиан узнал, че двамата - а последният с цялото си семейство - са станали християни. Това много го огорчило, но той скривал своята печал, и на своята съпруга - царица Ирина, казал само, че е изпратил да сватосат дъщерята на Гавиний за сина му Максимиан. Щом чула това, Ирина прославила Бога - тя била тайна християнка, - а на царя казала:- Направи това, което ти внушава Бог.Диоклетиан не доверил на царицата своята скръб, а извикал при себе си военачалника Юлий - езичник и жесток човек - и му разказал с печал, че възлюбените му роднини, изпратени да поискат съпруга за сина му Максимиан, са приели християнство, независимо от неговата забрана.- Всички, които пренебрегват царските заповеди - казал Юлий, - макар и да са несправедливи, трябва да бъдат осъдени на смърт. Твоята заповед е била справедлива и ако са я нарушили, те още повече заслужават смърт.Царят веднага заповядал на Юлий да изпрати войници, за да хванат всички освен епископ Гай. Това било изпълнено. Презвитерът Гавиний и дъщеря му той заповядал да пазят затворени. Максим и Клавдий - с жена му и децата му - изпратил в изгнание. След това заповядал да ги изгорят на клада в град Остиа (Така се наричал пристан близо до Рим, бел.ред.) и да хвърлят пепелта им в морето. Така свършили живота си светците, удостоявайки се със славния мъченически венец.След петдесет и пет дни, Диоклетиан заповядал на съпругата си да вземе при себе си Сузана, за да я склони да се ожени за сина му. Когато света Сузана, затворена под стража, видяла да идват за нея, с дълбока сърдечна въздишка и сълзи казала, обръщайки се към Бога:- Господи, не оставяй Твоята рабиня!Когато водели Сузана при царицата, последната веднага й се поклонила - тя почитала в Сузана Христовата благодат и целомъдрието. След това света Сузана също паднала пред царицата на земята, но тя ласкаво я вдигнала с думите:- За теб се радва нашият Спасител Христос.Когато чула името Христово от устата на царицата, света Сузана се зарадвала и казала:- Благодаря на Христа моя Бог, Който царува на всяко място!И двете - царица Ирина и света Сузана - се радвали в Господа Бога и с любов разговаряли за Него. Те възнасяли към Него горещи молитви, особено света Сузана: тя следвала наставленията на баща си и непрестанно, ден и нощ възпявала и благославяла Бога. В това време Диоклетиан чакал, защото се надявал Сузана да се съгласи за брак. След дълго чакане той изпратил за царицата и я попитал:- Съгласи ли се Сузана на брак със сина ми? Склони ли към любовта на Максимиан?- Напразен е трудът там - отговорила царицата, - където се преследва невъзможна цел, и не трябва да се надяваме там, където не ще има съгласие. Аз не забелязвам в Сузана и следа от такива мисли и намерение, които дават възможност да се мисли, че някой може по някакъв начин да я принуди към това.Когато чул това, Диоклетиан силно се разгневил и дал позволение на сина си Максимиан да опозори Сузана и да извърши над нея гнусно насилие, но не в двореца - нека да я отведе в дома на баща й и там да я обезчести, покорявайки се на своята срамна похот.Света Сузана била принудена да напусне двореца, за да отиде в дома си. Когато се разделяла със света Сузана, царицата с плач й говорела:- Този, Който е избавил в древност Своята рабиня Сузана (Дан. 13), ще избави и теб, ще помогне и на теб и ще дарува славно упокоение.След като се простили, те се разделили, ридаейки. Когато света Сузана била доведена в дома си от две жени, тя паднала на земята в стаята си и тук с ридание и плач се молела на своя Избавител Христос, да побърза на помощ. През тази нощ дошъл, разпалван от срамна похот, синът на царя Максимин. Той влязъл тихо в стаята, където се молела света Сузана, и видял над нея ангел Божий, от който излизало голямо сияние. Максимиан силно се уплашил. Той не се осмелил да се приближи до света Сузана, а бързо се върнал в двореца, където разказал всичко на баща си.- Това е нищо повече от християнска магия - казал Диоклетиан.И изпратил един от своите приближени - Куртий, да разузнае какво прави Сузана в дома си. Но и Куртий, щом влязъл в дома, веднага почуствал силен страх и в ужас побягнал при царя. По това време Диоклетиан водел спор с царицата относно пришествието на Христа и почитанието на боговете. Победен от царицата, той си спомнил за Сузана и казал:- Защо не я увещаваше, като виждаше нейната красота и ум, да се съгласи и да се ожени за сина ми?- Тя е избрала за себе си най-доброто - отговорила царицата, - нали и синът ти каза, че е видял над нея непристъпна светлина.Царят се разгневил извънредно много и заповядал на Македоний - ревностен езичник, известен със своята жестокост - да отиде при Сузана и да я принуди не само чрез заплахи, но и с мъчения към идолопоклонство. Диоклетиан заповядал да вършат това тайно, за да не обвинят царя, че е мъчител, като казват, че той не щади дори своите роднини. Македоний отишъл при света Сузана, носейки със себе си малък златен идол, изобразяващ бога Дий. Той го показал на светата и й заповядал да му се поклони. Света Сузана духнала върху идола с думите:- Господи мой, Христе Иисусе, нека очите ми да не виждат дяволското оръдие.И веднага идолът, който се намирал в ръката на Македоний, станал невидим, сякаш някой го дръпнал. Македоний се удивил и мислел, че някак самата света Сузана е взела идола и го е скрила:- Виждам - казал той, - че ти обичаш златото, защото открадна идола от ръцете ми, и не мога да не те похваля за това. Мисля, че ти не би взела идола, ако не го обичаше.- Моя Господ Бог - отвърнала света Сузана - изпрати Своя ангел, който махна идола от очите ми и го изхвърли извън дома.Докато тя говорела, влезнал слугата на Македоний и докладвал, че идолът е изхвърлен от дома на пътя. Македоний силно се разгневил и разкъсал дрехите на света Сузана и започнал да я бие безжалостно с пръчки. В това време СветаСузана извикала:- Слава тебе, Господи!- Принеси жертва на боговете - казал Македоний.- Аз сама ще се принеса в жертва на моя Господ - отвърнала светата.Македоний доложил на царя за неизменното и твърдо стоене на Сузана във вярата и как е поругала идола. Царят заповядал да бъде убита в дома с меч и главата на Христовата невеста била отсечена. Когато узнала за убийството на света Сузана, царицата взела през нощта честното тяло на светата мъченица и събрала кръвта й, пролята на земята, в покривалото на главата си. Тя обвила тялото на мъченицата с платно, напоено с аромати, и го положила в гробницата на свети Александър, където били погребани много мъченици, а кръвта й, събрана в покривалото, поставила в сребърен ковчег, който скрила в стаята си, където обикновено тайно се молела и денем, и нощем.Светият папа Гай осветил къщата, в която била пролята кръвта на мъченицата, за храм и отслужвал в нея Божествени служби . След известно време пострадал и светият презвитер Гавиний, а след него приел мъченическа смърт и свети Гай. Всички те, като мъченици, застанали пред Божия престол, славейки Отца и Сина и светия Дух, Единия Бог в Троица, на Когото и от нас да бъде слава и чест сега и винаги и във вечни векове . Амин. ", "date": "2019.08.11", "title": "Св. мчк и архидякон Евпъл. Св. мчца Сосана девица и др. "}
{"url": "http://www.cross.bg/klas-medali-informatika-1610882.html", "text": "/КРОСС/  С един златен, два сребърни и един бронзов медал се завръща българският отбор от Международната олимпиада по информатика, която се проведе в Баку, Азербайджан.Златният медал е на Радослав Димитров (12 клас, МГ \"Акад. Кирил Попов\" в Пловдив), сребърни медали спечелиха Александър Кръстев (12 клас, МГ \"Д-р Петър Берон\"-Варна) и Мартин Копчев (9 клас, ПМГ \"Акад. Иван Гюзелев\", Габрово. Виктор Кожухаров (10 клас, МГ \"Баба Тонка\"-Русе) има бронзов медал.Ръководители на българските състезатели са Емил Келеведжиев от Института по математика и информатика на БАН и Антон Шиков от Ямбол. В олимпиадата участваха 327 ученици от 87 държави.България се нарежда на 10-то място по точки и по медали. Това е най-доброто ни постижение по медали от последните 5 години. Страната ни запазва 5-то място в света по медали в класирането за всичките олимпиади. Участието на нашите математици става с подкрепата на Министерството на образованието и науката.Отборът се връща в България на 11 август в 20:45 часа на летище София (терминал 2) с полет от Истанбул.", "date": "2019.08.11", "title": "С четири медала се завръща българският отбор от Международната олимпиада по информатика"}
{"url": "http://www.cross.bg/omsk-kraiitzer-premina-1610883.html", "text": "/КРОСС/  Атомният подводен крайцер с крилати ракети \"Омск\" се върна на пункта, където е базиран постоянно в Камчатка, след модернизацията, през която премина в завод \"Звезда\", предаде \"Российская газета\".\"Според доклада на командира на подводния крайцер капитан 1 ранг Денис Шарипов материалната част на кораба е изправна, личният състав е здрав и готов за изпълнение на поставените задачи\", съобщи говорителят на ИВО по Тихоокеанския флот капитан 2 ранг Николай Воскресенски.Началник-щабът на Подводните сили на флота контраадмирал Едуард Михайлов поздрави личния състав на \"Омск\" със завръщането в родната база и по традиция връчи на командира на крайцера печено прасенце.На 29 юни \"Омск\" бе предаден на Тихоокеанския флот в рамките на V Международен военнотехнически форум \"Армия 2019\".Модернизацията на подводницата започна през 2015 година. След края на всички дейности през май 2019 г. \"Омск\" премина изпитания в море, включително дълбоководно потапяне.Изграждането на подводницата \"Омск\" по проект 949А започва на 13 юли 1989 г. в завода на \"Севмаш\" в Северодвинск. Официално се присъединява към корабите на ВМФ на СССР на 15 януари 1990 г. и е пусната на вода на 10 май 1993 година.Подводната скорост на \"Омск\" е над 30 възела, а пределната ѝ дълбочина на потапяне е 500 м. Подводницата с екипаж от 130 души може да плава автономно в продължение на 120 денонощия. Надводната ѝ изместимост е 14 700 т при дължина 154 м и ширина 18,2 м в най-широката точка. Под вода тя е 23 860 тона. \"Омск\" е въоръжена с ракетни комплекси П-700 \"Гранит\". ", "date": "2019.08.11", "title": "Атомният крайцер \"Омск\" се върна в Камчатка след модернизацията"}
