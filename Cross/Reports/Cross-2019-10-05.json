{"url": "http://www.cross.bg/ninova-horata-korneliya-1614746.html", "text": "/КРОСС/ Председателят на БСП Корнелия Нинова посети Велики Преслав и Нови пазар, за да подкрепи кандидатите на левицата в двете общини - Александър Горчев и Георги Сашов, както и листите за общински съветници. \"Не делим общините на малки и големи\", заяви Нинова. Тя разказва, че на всяка среща хората поставят въпроса за сигурността, затова че се нападат възрастни и самотни хора, ограбват се, а извършителителите не се наказват.\"Шири се безнаказаност и чувство за несправедливост. Сигурността на всеки българин е задължителна. Отдавна водим дискусии да бъде премахнат \"маловажният случай\" в НК и НПК. Внесохме и закон за тежки престъпления да не се намалява доживотната присъда без право на замяна\", обясни Нинова. Тя представи основните насоки на платформата на БСП за местни избори, сред които подкрепа за общинското здравеопазване, безплатни детски градини, опазване на околната среда и др. \"Комуналните услуги да не се дават на концесия, а да се изпълняват от общински дружества, за да бъде цената на услугата поносима\", продължи Нинова. \"Най-големият ни враг е страхът и апатията, които управлението на ГЕРБ насади у хората. Дайте им кураж и сили да не се страхуват\", каза още председателят на левицата.Корнелия Нинова пожела успех на кандидатите на БСП в двете общини и ги посъветва да слушат какво искат хората. ", "date": "2019.10.05", "title": "Корнелия Нинова: Не делим общините на малки и големи "}
{"url": "http://www.cross.bg/falita-tyristi-godini-1614742.html", "text": "/КРОСС/ Спад на летния туризъм в Бургаска област с 20% за месец септември спрямо същия период през 2018 година. Това сочат данните на Регионалната бургаска туристическа камара, съобщава bTV.Спадът се дължи на фалита на германски туроператор, пренасочване на туристопотоците към Турция, Тунис, Египет, Кипър и Мароко и намаляване на чартърните полети.Али Адем от 20 години работи като таксиметров шофьор в „Слънчев бряг\". Казва, че няма работа, защото има много нелегални таксита и самите туристи са бедни. Според него липсата на туристи е осезаема.\"Тази негативна тенденция от фалита на „Томас Кук\" ще продължи в рамките на 2-3 години, докато компенсираме този голям спад\", коментира Диана Колчева, председател на сдружение „Клуб на хотелиера\".От туристическия бранш искат създаване на български гаранционен фонд за евентуални фалити. ", "date": "2019.10.05", "title": "20 % спад в туризма за септември, Бургас иска спешни мерки"}
{"url": "http://www.cross.bg/zagora-stara-dokazvame-1614748.html", "text": "/КРОСС/ „На ден като днешния сме горди, празнуваме и усещаме силната енергия на града си - от днес, и от миналото. 140 години от възкресението на един град с хилядолетна история са повод за гордост, но и за отговорност. Поклон пред Стара Загора и духа на старозагорци. Но след празничния ден идва делничният. В него се доказваме наистина. Общината ни е добра, но може да бъде и още по-добра!\".  Това каза кандидатът за кмет на община Стара Загора проф. Иван Върляков по повод празника.Екипът на БСП присъства в божествена света литургия отслужена от Старозагорския митрополит Киприан и свещеници в Катедралния храм „Св. Николай\" в началото на празника, както и в тържествената сесия на Общински съвет - Стара Загора. В парк „Пети октомври\" те се поклониха пред честта на загиналите и поднесоха венци и цветя на паметника „Защитниците на Стара Загора -19 юли1877 г.\" и символичния камък за възстановяването на Стара Загора и се вляха в празничното шествие. ", "date": "2019.10.05", "title": "Проф. Иван Върляков: Поклон пред Стара Загора, след празничния ден идва и делничния – в него се доказваме"}
{"url": "http://www.cross.bg/paraziti-kycheta-kycheto-1614747.html", "text": "/КРОСС/ Българският ветеринарен съюз организира провеждането на образователна кампания на тема: „ПРЕВЕНЦИЯ И ПРОФИЛАКТИКА НА ЕХИНОКОКОЗАТА\". Мероприятието е по инициатива на Областна колегия София-град на БВС и включва безплатно обезпаразитяване на кучета. Целта е популяризиране превенцията срещу Ехинококозата и информиране на обществото за навременните мерки, които трябва да се вземат в борбата с болестта. Проблемът с кучешката тения (Ехинококозата) е много голям. По данни на Националния център по заразни и паразитни болести през последното десетилетие България е на първо място от европейските страни по брой оперирани хора от ларвална ехинококоза.Образователната кампания  ще се проведе на 12 октомври 2019 г. (събота) от 11:00 до 17:00 часа, на територията на пет Столични парка (Южен парк, Северен парк, Борисова градина, Парк „Гео Милев\" и Парк Дружба - езерото). Към ветеринарните лекари ще се присъединят водещи фирми производители и разпространители на ветеринарномедицински продукти, които ще осигурят необходимите медикаменти за извършване на профилактиката на Ехинококозата.Българският ветеринарен съюз е съпричастен с проблема, който засяга толкова много хора и е негова приоритетна грижа да контролира паразитите, защото опасността дебне  отвсякъде. Обезпаразитяването срещу вътрешни паразити е задължително за всички домашни кучета и котки, за да се прекъсне жизненият цикъл на паразита.С тази информационна и действена акция, Българският ветеринарен съюз се стреми да бъде максимално полезен на обществото и цели броят на заболелите от Ехинококоза да намалее.  ВЪТРЕШНИ ПАРАЗИТИ ПРИ КУЧЕТО НИ... ГРЕШИМ ЛИ НЯКЪДЕ?В забързаното съвременно ежедневие е полезно да отделим минута за този текст... Като собственици на домашен любимец и по-специално на куче, ние получаваме много: емоция, компания, приятелство. Кучето става член на семейството. Това обаче върви заедно с грижата за неговото здраве, за нашето също и особено за здравето на децата ни. Предстои да се запитаме няколко въпроса, свързани с вътрешните паразити при кучето: \tНЕОБХОДИМО ЛИ Е ДА ОБЕЗПАРАЗИТЯВАМЕ?\tКОЛКО ЧЕСТО ДА ГО ПРАВИМ?\tКРИЯТ ЛИ ОПАСНОСТ ВЪТРЕШНИТЕ ПАРАЗИТИ ЗА НАС САМИТЕ?\tДА СЕ ДОВЕРИМ ЛИ НА НАШИЯ ВЕТЕРИНАРЕН ЛЕКАР ЗА ПРОФИЛАКТИКА СРЕЩУ ПАРАЗИТИТЕ?За голямо съжаление паразитите при нашето куче са реалност. СРЕЩАЛИ СА СЕ И ПРЕДИ, ИМА ГИ СЕГА И ЩЕ ГИ ИМА В БЪДЕЩЕ... КАКВА Е ПРИЧИНАТА? Яйцата на вътрешните паразити са около нас, някои от тях оцеляват и след зимата. Скитащите кучета ги отделят неконтролируемо. С обувките и дрехите си ние ги внасяме в дома си. Опасност дебне в суровото месо и вътрешности, където се крият ларвите на някои паразити. Ако паразитът се развие в червата на нашето куче, той би повлиял негативно на неговото здраве... А може и кучето да изглежда съвсем добре и по нищо да не показва, че е опаразитено... Най-голямото зло за нас са тези вътрешни паразити, които се предават от кучето на човека и по-специално на най-беззащитната част от обществото - децата.МОЖЕ БИ СТЕ ЧУВАЛИ ЗА КУЧЕШКАТА ТЕНИЯ (ЕХИНОКОКОЗА)? Тя е реалност. През последното десетилетие България е на първо място в Европа по брой оперирани хора от кучешка тения, причинена от нейната ларва. Двата синдрома „ларва мигранс\" при човека се причиняват от наглед безобидните и рутинно срещани при кучето кръгли червеи токсокари (глисти) и анкилостоми.  Няма човек, който да е застрахован от случайно поглъщане на яйцата на тенията и глистите, довеждащо до заболяване, което понякога е много тежко, дори фатално.КАКВО МОЖЕ ДА НАПРАВИМ?Наша приоритетна грижа е да контролираме паразитите. ОБЕЗПАРАЗИТЯВАНЕТО срещу вътрешни паразити е задължително за всички домашни кучета. Проблемът се решава с таблетка или пипета, които премахват нашественика от нашия любимец. Тази манипулация трябва да се прави толкова често, че да прекъсне живота на паразита, преди той да е отделил яйца. Обезпаразитяване веднъж месечно, най-много на 2-месечен интервал, гарантира прекъсване на жизнения цикъл на паразита без последствия от замърсяване на външната среда. Това трябва да става под контрола на ветеринарен лекар, който да ни каже кое лекарство и в каква доза ще свърши най-ефективна работа срещу вътрешните паразити. За да не пропуснем приема му, лекарят ще има грижата да попълни надлежно паспорта и да ни подсети. Само така ние бихме били истински стопани на нашия любимец и да предпазим от тежка болест себе си, нашите деца и близки.Консултант на кампанията е: доц. д-р Костадин Кънчев, преподавател във Факултет „Ветеринарна медицина\", ЛТУ, София ", "date": "2019.10.05", "title": " ПРОВЕЖДАНЕ НА ОБРАЗОВАТЕЛНА КАМПАНИЯ:  „ПРЕВЕНЦИЯ И ПРОФИЛАКТИКА НА ЕХИНОКОКОЗАТА”"}
{"url": "http://www.cross.bg/borisov-obedinenite-arabski-1614732.html", "text": "/КРОСС/ Министър-председателят Бойко Борисов заминава днес на работно посещение в Обединените арабски емирства (ОАЕ), съобщиха от пресцентъра на Министерски съвет. В рамките на двудневната визита премиерът Борисов ще проведе среща с престолонаследника на емирство Абу Даби и заместник-върховен главнокомандващ на въоръжените сили на ОАЕ шейх Мохамед бин Зайед Ал-Нахаян.В ръководената от българския министър-председател делегация участват министърът на финансите Владислав Горанов и министърът на икономиката Емил Караниколов.Работното посещение в град Абу Даби е естествено продължение в развитието на двустранните отношения между България и Обединените арабски емирства, след като през октомври 2018 г. премиерът Борисов реализира първата визита на български министър-председател в ОАЕ.Настоящата цел на българската делегация е да задълбочи установения политически диалог. Ще бъдат обсъдени и възможностите за конкретизиране на формите за сътрудничество в областта на инвестициите, икономиката,транспорта, високите технологии, енергетиката, туризма и сигурността. ", "date": "2019.10.05", "title": "Премиерът Борисов заминава на работно посещение  в Обединените арабски емирства"}
{"url": "http://www.cross.bg/varna-zlateva-drogi-1614745.html", "text": "/КРОСС/ Съвременната марихуана вече не е \"мека\" дрога. Това заяви началникът на клиниката по токсикология във Военноморската болница във Варна проф. Снежана Златева. Тя е сред участниците в кампанията \"Православните семейни ценности срещу новите дроги\", която започна във Варна, информира bTV.Днешната марихуана е генномодифицирана, активното ѝ вещество е между 10 и 50%, а употребата ѝ води до шизофрения, каза шефът на токсикологията във ВМА-Варна.Според д-р Борислав Станчев от дирекция \"Превенции\" в община Варна, цитиран от БНР, новата дрога не се улавя от стандартните тестове, а само от кръвни проби. В страната ни тепърва се изграждат подобни лаборатории.Според д-р Станчев има и друга опасност, свързана с т.нар. \"хашишово или марихуаново масло\": \"Това не е хашиш. Това е извлек. Обработва се с едни специални химически разтвори и се извлича тетрахидроканабинол, при което той е с много висока концентрация - 80% и нагоре. Често се продава под формата на ампулки, които се накапват било на тютюн, било на смески за пушене. Може да се продават и като ампули, готови за пушене в електронни цигари\", каза д-р Станчев.По думите на Златева най-много интоксикации се получават при употребилите амфетамини, метаамфетамини и екстази. Това е най-популярната сред младежите дрога, а често води да свръхагресия и развиване на психози, обясни експертът.Според медица при употреба на тези наркотици се стига и до свръхвъзбуда на целия организъм, което причинява инсулти и инфаркти. Около 40% от зависимите правят опити за самоубийство.\"През последните 2 години Варна е залята от евтини наркотици, а много от потърпевшите родители споделят, че те се произвеждат в нелегални домашни лаборатории\", каза Златева.По думите на д-р Божидар Чукурланов проблем са и т.нар. дизайнерски дроги, които се синтезират по химичен път. Тяхното съдържание не е ясно, каза той.Според него много от тези наркотици се разпространяват чрез интернет, а когато употребилите ги стигнат в болница, лекарите не са наясно как да ги лекуват, макар че се сблъскват с такива случаи ежедневно.В морската ни столица се провежда кампанията на сдружение \"Отвори очи\", общината и Варненската и Великопреславска митрополия на тема: \"Православните семейни ценности срещу новите дроги\". ", "date": "2019.10.05", "title": "Днешната марихуана е ГМО, води до шизофрения"}
{"url": "http://www.cross.bg/pleven-ekipa-sgrada-1614733.html", "text": "/КРОСС/ Тази сутрин към 07:02 ч. в дежурната част на  РДПБЗН - Плевен е получен сигнал за възникнал пожар в покривна конструкция на фирмена сграда, намираща се в индустриалната зона на Плевен, съобщиха от МВР. Веднага към мястото са насочени пет екипа на  РДПБЗН - Плевен със седем  специализирани автомобила и 19 служители.Допълнително са предислоцирани два екипа на пожарните служби от РСПБЗН-Ловеч и Габрово. В резултат на предприетите бързи гасителни действия, два часа по-късно огънят е локализиран на втория етаж, където се е намирал цех за пакетиране и охлаждане на месни изделия - безпрозоречна сграда със стоманобетонна конструкция, а малко по-късно пожарът е изцяло ликвидиран.При инцидента няма загинали или пострадали. Унищожен е вторият етаж, готова продукция и съоръжения. Съдействие за водоснабдяването са указали служители от ВиК с водоноски. Същевременно на място е изпратен и химически автомобил с измервателна апаратура, която на този етап не отчита вредности във въздуха, застрашаващи жителите на града.В момента остават два екипа от експерти, които извършват разчистване и оглед на мястото на произшествието. Тепърва ще се установяват и причините за възникналия инцидент. ", "date": "2019.10.05", "title": "Ликвидиран е пожар, възникнал в покривна конструкция на фирмена сграда в Плевен"}
{"url": "http://www.cross.bg/mosv-oktomvri-treto-1614736.html", "text": "/КРОСС/ Министерството на околната среда и водите обявява фотоконкурс на тема „ПриРодоЛюбие в 4 сезона\". Фотографиите трябва да отговарят на едно важно условие - да отразяват красотата на родната природа през четирите сезона, да са актуални, заснети в България през последните две години.Всеки участник може да изпрати до 4 снимки, като е желателно, но не задължително, те да са от различни сезони. Конкурсът се открива на 4 октомври и фотографиите ще се приемат до 25 октомври 2019 г. включително. Снимките може да  изпращате на адрес moew@moew.government.bg. Всички, отговарящи на изискванията и допуснати до участие в конкурса снимки, ще бъдат публикувани на фейсбук страницата на министерството.На финала ще бъдат класирани по 3 фотографии във всяка категория - „Пролет\", „Лято\", „Есен\" и „Зима\", съответно с първо, второ и трето място. Творбите ще бъдат оценявани от жури с почетен председател министъра на околната среда и водите Нено Димов. Арт стойността им ще преценява професионалният фотограф Десислава Кулелиева. В журито ще има представители на пресцентъра на МОСВ, както и на дирекция „Национална служба за защита на природата\". Резултатите ще бъдат обявени на фейсбук страницата до 31 октомври 2019 г., а отличените творби ще станат част от годишния календар на МОСВ за 2020 г. Наградният фонд се състои от ваучери за първо, второ и трето място съответно на 5, 4 и 3 нощувки в посетителските центрове на МОСВ, които се намират в Аркутино, Камчия, Смолян, Батак, Предела, Огоста и Национален парк „Пирин\".", "date": "2019.10.05", "title": "МОСВ обявява фотоконкурс „ПриРодоЛюбие в 4 сезона“"}
{"url": "http://www.cross.bg/atanasov-dzhon-kompyuturnite-1614735.html", "text": "/КРОСС/ На 07 октомври от 16.00 часа в Гербовата зала на „Дондуков\"2 държавният глава Румен Радев ще връчи отличията на лауреатите на президентската инициатива Награда „Джон Атанасов\" за 2019 година на млади български учени в областта на компютърните науки в четири категории, която ще се проведе за 17-та поредна година.Награда „Джон Атанасов\" - отличието се присъжда за изключителни постижения на български граждани на възраст до 35 години, независимо  дали развиват своята научна и изследователска дейност в България или в чужбина.Грамоти „Джон Атанасов - ученици и техните преподаватели\", екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели.Грамота „Джон Атанасов - дебютен пробив в компютърните технологии\" - отличия за  ученици и студенти, постигнали през последната година високи резултати с авторските си проекти.Грамота „Джон Атанасов - проект с висок обществен принос\" - отличия за  ученици, студенти и млади учени, чиито индивидуални и екипни проекти, дават принос за решаване на значими проблеми и предизвикателства в национален и световен мащаб, посредством прилагане на компютърни технологии.Наградата „Джон Атанасов\" на Президента на Република България се връчва от 2003 г. насам на изявени в световен мащаб млади български учени в областта на компютърните науки. Сред лауреатите на престижното отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика. ", "date": "2019.10.05", "title": "Румен Радев ще връчи Наградата „Джон Атанасов“ за 2019 година и отличията на лауреатите в другите категории на конкурса"}
{"url": "http://www.cross.bg/horata-anatoliii-kaloyan-1614737.html", "text": "/КРОСС/ С две карикатури си тръгна лидерът на БСП - София Калоян Паргов от откриването на изложбата на художника Анатолий Станкулов в столичната зала \"България\". Сатиричните рисунки на кандидата на БСП за общински съветник ще бъдат изложени в сградата на Софийската филхармония до 24 октомври. В експозицията са включени и пейзажи и живописни композиции по разказа \"Тенец\" на Йордан Радичков.\"Рисуването е самотно занимание и то няма смисъл, ако не бъде показано на хората\", каза Анатолий Станкулов при откриването. Всички карикатури, включени в самостоятелната изложба на художника на вестник \"Дума\" са с цена точно 56 лева. Съвпадението с номера на коалиция \"БСП за България\" в интегралната бюлетина за местните избори на 27 октомври никак не е случайно.Калоян Паргов поздрави Анатолий Станкулов за изложбата и пожела творбите и експозициите му да се множат, за да може повече хора да видят таланта му. \"Всеки човек се нуждае от храна за душата, културата е изключително важна за израстването на една нация, коментира Калоян Паргов. - Затова ние, от БСП, толкова държим хората по кварталите да имат културни средища, в които да могат по-лесно да се докоснат до различните изкуства - музика, театър, изобразително изкуство и т.н.\".Водачът на листата на БСП за общински съветници избра да си купи две карикатури на Анатолий Станкулов, изобразяващи модерния град, в който живеем. \"В унисон са с всичко около нас, обясни избора си той. - Едната показва Мойсей, който вместо море, разделя жилищни сгради, за да минат хората. А другата представлява дърво от тухли и акцентира върху застрашените от изчезване зелени площи в града и липсата на чист въздух в София. Презастрояването и смогът влияят зле на здравето на хората. Не бива да пренебрегваме тези проблеми\".Уважение към колегата и приятел Анатолий Станкулов показа с присъствието си на откриването на изложбата и популярният наш художник-авангардист Иван Яхнаджиев. Преди малко повече от година Калоян Паргов и Яхнаджиев организираха благотворителна изложба в сградата на Столична община по време на редовна сесия на СОС. Средствата от продадените картини, рисувани от деца с дислексия с помощта на Иван Яхнаджиев, бяха дарени за закупуване на материали, за да продължат те да развиват таланта си в изобразителното изкуство. ", "date": "2019.10.05", "title": "Калоян Паргов: Държим хората в кварталите да имат културни средища"}
{"url": "http://www.cross.bg/rymuniya-dyshi-zaginali-1614738.html", "text": "/КРОСС/ Десет души са загинали, а седем са ранени при челен сблъсък рано тази сутрин между тир и микробус в Източна Румъния, предаде АФП, като се позовава на съобщение на полицията.При катастрофата са загинали девет от общо 16 души, които са били в микробуса, както и шофьорът на тир-а. Това е един от най-тежките пътни инциденти, станали в последно време в страната, чието лошо състояние на пътищата често е критикувано от шофьорите, отбелязва агенцията.Задържаха бургазлия, осъден в Румъния за трафик на хораЧетирима от ранените са в тежко състояние, посочи държавният секретар в министерството на вътрешните работи Раед Арафат. Четиридесет пожарникари са изпратени на мястото на инцидента, а пътят, свързващ Слобозия с Урзичени е бил затворен за движение, според службата за извънредни ситуации.Сред страните от ЕС Румъния е с най-голям брой смъртни случаи, предизвикани от пътни инциденти - 96 загинали на един милион жители през 2018 г. при средна стойност за ЕС - 49 смъртни случаи при катастрофи на 1 милион души.  ", "date": "2019.10.05", "title": "Десет души загинаха в тежка катастрофа между ТИР и микробус в Румъния"}
{"url": "http://www.cross.bg/konkyrsa-snimki-grad-1614729.html", "text": "/КРОСС/ Общо 190 снимки участват в инициативата „Покажи как обновяваме родното ти място\", част от образователно-патриотичната кампания на Министерството на регионалното развитие и благоустройството „Моят град е моята крепост\", съобщиха от пресцентъра на министерството.Инициативата започна на 4 август т.г., а крайният срок изтече вчера. Жители на София, Благоевград, Пловдив, Ловеч, Стара Загора, Враца, Добрич, Монтана, Петрич, Габрово и Мездра са сред най-активните участници в конкурса. С фотографиите си те представят градски пространства, детски градини, училища, социални и обществени сгради. Със своите снимки те показват също реновирани сгради на пожарни служби, детски площадки, паркове, санирани блокове, туристически обекти, културни събития и други.Целта на конкурса бе да се стимулират гражданите да покажат и популяризират проектите, финансирани със средства от Оперативна програма „Региони в растеж\" 2014-2020 и чрез предходни проекти, реализирани по ръководени от МРРБ европограми. Така всеки имаше възможност да подкрепи родния си град, като покаже на обществото как той се е променил.Най-добрите кадри и посланията към тях ще бъдат включени в календар за 2020 г. Предвидени са и атрактивни награди. Участващи в конкурса снимки ще бъдат включени в изложба в рамките на Годишното информационно събитие на ОПРР, което ще се проведе в края на месеца в София. ", "date": "2019.10.05", "title": "190 са снимките в конкурса на МРРБ „Моят град е моята крепост“"}
{"url": "http://www.cross.bg/turgovishte-ninova-taksi-1614730.html", "text": "/КРОСС/ \"Тук съм, за да подкрепя кандидата за кмет Рая Матева и листата за общински съветници - съчетание от младост, енергия и ентусиазъм, но и мъдрост и опит\". Това заяви председателят на БСП Корнелия Нинова при посещението си в Търговище. По думите й хората помнят силния период в управлението на общината, когато Красимир Мирев от БСП е бил кмет. Тя подчерта, че всички проекти, изпълнени през последните години от кмета на ГЕРБ са подготвени от Мирев и от екипа му.\"Голямото предизвикателство пред нашия сериозен отбор е да върне социалната община Търговище. В последните години управлението направи тежко отстъпление от социалната политика. Въведе такси на преди това безплатните детски градини - сега ще трябва да ги премахнем. Увеличи местни данъци и такси многократно. Ангажимент на нашия екип е да не се вдигат местни данъци и такси\", каза още Нинова.   Тя постави и друг въпрос - екологични бомби цъкат в много общини. \"Една от големите задачи пред кандидатите ни тук и на други места е да се справят с депата за битови отпадъци. Идвам от Разград. Там депото за отпадъци е пълно. Строителството на третата клетка не е започнато. Отпадъците се карат в съседна община. Тук, в Търговище, проблемът е още по-голям. Кметовете на ГЕРБ не са си мръднали пръста за решаване на тези проблеми. Това е и важен национален въпрос, защото не се среща само в няколко общини\", обясни Нинова.Лидерът на БСП пожела успех и на добър час на кандидатите от Търговище. ", "date": "2019.10.05", "title": "Корнелия Нинова: В много общини цъкат екологични бомби"}
{"url": "http://www.cross.bg/kontrola-maritza-iieshilyurt-1614731.html", "text": "/КРОСС/ Марица (Пловдив) записа победа срещу турския Йешилюрт (Истанбул) с 4:1 (25:19, 35:37, 25:21, 25:17, 15:11) във втората контрола между двата отбора. Двубоят се проведе в зала Лаута.По предварителна договорка мачът се игра в пет гейма. Особено любопитен беше вторият гейм, който завърши при резултат 37:35 за гостите от Истанбул.Александра Миланова стана най-резултатна за шампионките с 14 точки, 12 добави Виктория Григорова. С 10 се отчете Алекзандра Холстън.Туркините са на лагер в Пловдив и двата отбора вече изиграха една контрола в сряда. Днес е последният спаринг между Марица и Йешилюрт от 14:45 б.в. Срещата ще се играе пред закрити врата. ", "date": "2019.10.05", "title": "Марица с категоричен успех във втората контрола с Йешилюрт"}
{"url": "http://www.cross.bg/pargov-godini-sofiya-1614734.html", "text": "/КРОСС/ „В последните 10 години БСП се опита да предизвика 3 референдума\". Това каза в интервю за предаването „Седмицата\" по Дарик радио водачът на листата на „БСП за България\" за Столичния общински съвет Калоян Паргов. Той припомни, че това бяха предложенията за референдуми „за\" и „против\" концесията на „Софийска вода\", презастрояването в „Младост\" и РДФ-инсталацията в ТЕЦ „София\".По думите на Паргов, за благоустрояването на Столичната община са важни най-вече проблемите, свързани с кварталната инфраструктура, с освобождаване на София от задръстванията. „Трябват повече инвестиции в мащабни проекти, като например разширението на Ломско шосе\", на мнение е социалистът. Той подчерта, че София трябва да се развива в северната си част. „Но предвид проблемите със застрояването и сблъсъка  между частните и публичните интереси, които се развиха в последните години, на база скодоумията и недомислените решение през 90-те години, свързани с връщането на земи в реални граници, очевидно, че това може да се реши пред даването посока на развитие на София. Едната посока е в северната част, другата е в югоизточната. В тези части трябва да има жилищна зона. Индустриалната зона можем да я разположим в североизточната част\", каза Паргов.Той посочи, че увеличаването на данъците и таксите няма да е стъпка за решаване на проблемите в столицата. За да се раждат повече деца на територията на общината, Столична община няма отношение към проблема. „Тя има косвено отношение и косвеното отношение е в това, да осигуриш условия за отглеждане на деца. По-скоро трябва да заложим на условията за отглеждане на дете и възможностите, т. е., достъп до детска градина, второ, образователната инфраструктура , като инвестиция, възможности за родителите, като облекчения или стимули, като например жилищна политика\", смята Паргов. Той изрази позиция, че общината трябва да се подготви и да поеме управлението на водоснабдяването и канализацията чрез собствените си структури, като посочи, че БСП от много години е против концесията на „Софийска вода\".По въпроса за облекчаване на трафика в София, той каза: „Основното нещо е изграждането на тангенти, както и разширяването на основни артерии. Безплатен градски транспорт е постижима цел, за която трябва да се работи постъпателно. Това означава, че трябва да имаме съвсем различен модел на разходване на средствата\". ", "date": "2019.10.05", "title": "Калоян Паргов: В последните 10 години БСП се опита да предизвика 3 референдума"}
{"url": "http://www.cross.bg/suyuz-nyama-lekarskiyat-1614720.html", "text": "/КРОСС/ Бюджетът на Здравната каса за 2020-та ще бъде увеличен съобразно ръста на минималната и средната работна заплата за догодина. Това е договорено на среща на Българския лекарски съюз с ръководството на здравното министерство, информира БНТ. На срещата в здравното министерство е договорено средно увеличение на цените на клиничните пътеки най-малко с 15%.Д-р Николай Бръзналов, зам.-председател на БЛС уточни, че Лекарският съюз настоява за по-малко обеми и по-високи цени. \"Не една пътека да е 3 дни, а пациента да има нужда от болничен престой 5. Няма смисъл от това\", категоричен е д-р Бръзналов.Искането на Лекарския съюз ще бъде изпълнено. Договорено е също ,минимален процент от стойността на клиничните пътеки задължително да се заделя за заплати на лекари и медицински сестри. По думите на Д-р Николай Бръзналов доста от проблемите ще бъдат решени,затова Лекарският съюз няма участва в протеста, който КНСБ и Асоциацията на професионалистите по здравни грижи организират в понеделник. Сдружението на общинските болници също няма да го подкрепи.  ", "date": "2019.10.05", "title": "Бюджетът на НЗОК за 2020 г. ще расте съобразно минималната и средната заплата"}
{"url": "http://www.cross.bg/zavoda-predpriyatieto-litza-1614722.html", "text": "/КРОСС/ Въоръжена група нападна „Кубански заводи\" в руския Краснодарски край, с цел да го приватизира, съобщава БГНЕС. Произшествието е станало в южния град Славянск на Кубан. Осем души с кавказка външност и въоръжени с огнестрелно оръжие, нахлули в завода и взели за заложници намиращите се вътре работници.Групата стреляла по двама охранители, които са настанени в местна болница. По-късно заложниците били освободени, а \"приватизаторите\" се барикадирали в предприятието. Започнали са преговори, като властите успели да установят кои са нападателите и да задържат седем от тях.Според обяснението на полицията, е възникнал конфликт поради спор между стопанисващите предприятието и лица, претендиращи за право на управление. По-късно съсобственикът на „Кубански деликатеси\" Владимир Скрипка съобщи за изданието РБК, че му принадлежат 50% от завода. Той обясни, че заради смъртта на партньора му Иван Радченко се създал „временен проблем с правото на наследяване\", защото трети лица се намесили и искали да използват ситуацията, за да сложат ръка върху завода.  ", "date": "2019.10.05", "title": "Група от осем души опита да приватизира руски завод чрез въоръжено нападение "}
{"url": "http://www.cross.bg/nachaloto-gorivo-gorivoto-1614719.html", "text": "/КРОСС/ Близо 200 хиляди литра некачествено гориво - бензин и дизел, са иззели от Държавната агенция по метрология и технически надзор от началото на годината от бензиностанции. Други количества обаче са продадени преди да бъдат заловени, информира БНТ.Некачественото гориво предизвиква сериозни повреди на автомобилите, категорични са експерти.Евтиното гориво обикновено се отличава от стандартните горива с по-ниска пламна температура, с по-високо съдържание на сяра в горивото и различни други примеси.  В България има 3624 бензиностанции, близо една трета се проверяват ежегодно, както за качество на горивото, така и за вярно отчитане на уредите за зареждане. От началото на годината, проверките, които е извършила Държавната агенция по метрологичен и технически надзор са повече от 900, в случаите, в които се констатират нарушения, горивото се изземва. освен в случаите когато не е използвано.  От началото на 2019 г. направените проби са над 1200, нарушения има в 58 от случаите. Глобите, наложени на бензиностанциите са за 1милион и 190 хиляди лева. ", "date": "2019.10.05", "title": "Глоби за над 1 милион лева са съставени на бензиностанции"}
{"url": "http://www.cross.bg/pomagalo-valentina-pomagaloto-1614721.html", "text": "/КРОСС/ Майки на деца с увреждания се възмутиха от учебно помагало по математика. Думи като „побъркан\", „дебил\" и „сакат\" се оказаха част от сборник със задачи, съобщава Нова тв. Валентина е родител на дете с увреждане. Разбира за помагалото \"Умник-математик\" от социалните мрежи.„В първия момент, когато го видях реших, че това е някаква фалшива новина, че някой се забавлява. Оказа се, че не е. Наистина има такова помагало и е на пазара от 7 години. Аз съм майка на голямо момиче с увреждания, но и да не бях смятам, че това е нередно\", сподели Валентина Христова.Според сборника едно число е \"дебилно\", ако е по-голямо от 100 и се записва с различни цифри, едната от които е равна на сбора на останалите. Това определение дават авторите на учебното помагало - три учителки от Софийската математическа гимназия.„Много съм изненадана, че има хора които са толкова фрустрирани, защото математиката е абстрактна наука, а ние просто въвеждаме някакво понятие. Другото, което очаква математиката е малко чувство за хумор, което за щастие при децата го има, може би при някои родители липсва и аз съм изненадана\", заяви една от авторките на помагалото Мария Томова.„Жалко е, ако това е начина на съвременните учители да стигнат по-близко до учениците. Интересно ми е те така ли си говорят у дома. Те като искат да извикат детето си как му казват: „Ела, „дебил\" ли?\", пита майката Валентина.Според авторите използваните думи имат интегриращ ефект.„Защо някой да се обижда, не сме имали такава цел. Искаме различните деца да се приемат. Затова именно такива думи са в задачата. Защото няма нищо срамно и страшно да ги използваш\", поясни Надя Кръстева, автор на помагалото.В помагалото се появяват и лирико-математическите герои Льольо, Трольо и Сопольо, които според преподавателите се радвали на голям интерес сред децата.Учебното помагало не е одобрено от Министерството на образованието и науката. От ведомството имат думата само за помагала, които са част от учебни комплекти за учениците до IV клас включително.", "date": "2019.10.05", "title": "Помагало нарече числата „дебилни” и „сакати”, а героите Льольо и Сопольо"}
{"url": "http://www.cross.bg/vuzrastni-smurtta-zarazyavane-1614723.html", "text": "/КРОСС/ В германския град Хесен двама възрастни жители починаха от колбаси, произведени от компанията \"Wilke Wurstwaren\", съобщава списание \"Spiegel\". Месните продукти били заразени от листерия. Връзката между смъртта на двамата възрастни и още 37 случая на заразяване от продукция на същата компания е доказа от Института Робърт Кох.В четвъртък въпросната фирма е подала иск за стартиране на процедура за банкрут. Компанията съществува от 80 години. Телевизионният канал NOS твърди, че последните две години от листериоза са поминали в страната трима души, а бременна жена загуби детето си. По данни на Националния институт за здравеопазване, заразяването от бактерията е станало от консумацията на месни изделия на компанията \"Offerman\".Листериозата е инфекциозно заболяване на човека и животните, предизвиквано от патогенни представители на рода Listeria. То се характеризира с множество източници на инфекция, разнообразни пътища и фактори за заразяване, висока смъртност сред новородените и лицата с имунен дефицит. ", "date": "2019.10.05", "title": "Колбаси причинили смъртта на хора в Германия "}
{"url": "http://www.cross.bg/kiokyshin-senshi-shampion-1614724.html", "text": "/КРОСС/ Единадесетият двубой, с който SENSHI ще вдигне адреналина на феновете на бойните спортове на 26 октомври във Варна, ще срещне на ринга двама изключително силни противници в киокушин фул контакт двубой. На арената на зрелищната галавечер трикратният шампион на Япония по карате от отбора на кикбокс легендата Петер Артс Юта Учида ще се изправи срещу друг номер 1 в киокушин - украинеца Андрий Касянчук. Двамата ще се бият в категория до 95 кг.32-годишният Касянчук, който ще се качи на ринга на SENSHI за втори път, има зад гърба си две шампионски титли по киокушин. През 2007 година той става шампион на Украйна, а две години по-късно става и номер едно по киокушин в Беларус. Има и вицешампионска титла от Европейското първенство по карате киокушин за 2010 година. През юли в Камчия той стана втори на SENSHI Cup при най-тежките представители. В професионалния си актив боецът, който е висок 193 см, има 5 победи и 3 загуби. С по-солиден опит на професионалния ринг може да се похвали опонента на Касянчук - Юта Учида. Професионалният рекорд на боеца, който се учи от световноизвестната кикбокс легенда и трикратен шампион на веригата К-1, е 12 победи и само 2 загуби. Учида е на 28 години и е висок 183 см. Това ще е втората му изява на професионалния ринг на SENSHI.През април на второто издание на галата Учида не успя да завоюва победата и тогава отстъпи пред Костадин Костов от България. Сега, на 26 октомври в Двореца на културата и спорта във Варна, възпитаникът на Холандския дървосекач ще има втора възможност да вдигне купа от зрелищната галавечер. VIP маси и билети за бойното шоу може да се закупят от мрежата на Eventim.bg. Билетите са на цени от 10 лв. и 20 лв. ", "date": "2019.10.05", "title": "SENSHI 4 изправя трикратен шампион по карате от школата на Петер Артс срещу киокушин шампион от Украйна"}
{"url": "http://www.cross.bg/kardashiyan-bizhyta-beshe-1614725.html", "text": "/КРОСС/ Драматичният обир на бижута в Париж, при който Ким Кардашиян беше вързана и ѝ бяха откраднати бижута на стойност 9 милиона евро, става сюжет на филм. „Fashion Week\" ще бъде адаптиран от графичен роман от 130 страници, който култовият френски автор на комикси и режисьор Джоан Сфар е написал, но който тепърва ще бъде публикуван, заявиха продуцентите, цитирани от БГНЕС.Звездата от американската риалити телевизия беше заплашена с пистолет, вързана и затворена в банята на луксозна резиденция във френската столица, където тя отседна по време на Седмицата на модата през октомври 2016 г., припомня агенцията. Оттогава са повдигнати обвинения срещу 11 души във връзка с грабежа, най-големият, извършен срещу един човек във Франция за две десетилетия. Въпреки вълната от арести на предимно известни и застаряващи френски гангстери от кариерата, само едно бижу е било възстановено.Един от петимата бандити, които нахлуха в апартамента на Кардашиян, изтърва инкрустирано с диаманти кръстче на стойност 30 000 евро, докато бягаше от местопрестъплението с колело. Бижуто беше открито от минувач няколко часа по-късно. Предполагаемият ръководител на обира, 61-годишният Аомар Айт Кедаче, каза на разследващите, че се е мъчил да намери купувач за 18,88-каратовия пръстен на Кардашиян. По думите на продуцентите по филма се работи от началото на годината и се водят разговори за разпространението му.Френската полиция все още се опитва да влезе в дирите на задигнатите бижута и вярват, че част от плячката е била продадена в Белгия. ", "date": "2019.10.05", "title": "Правят филм за обира на бижута от Кардашиян през 2016-а"}
{"url": "http://www.cross.bg/kolyo-karamfilov-izlozhbata-1614728.html", "text": "/КРОСС/ Синът на Кольо Карамфилов - Росен Карамфилов - дари официално на НДК инсталацията „Кибрит\" на своя баща Кольо Карамфилов. Това е изпълнение на волята на големия български художник, който през 2011 г. прави изложбата „Мерси\" заедно със Стефан Божков. Тогава експозицията гостува в няколко български града, включително в София в НДК. Оттогава творбата е на съхранение във фонда на НДК, но вече публиката на двореца може да се докосне до нея и да общува по още един начин с „небозримия\" артистичен свят на големия български художник.Поводът за официалното дарение е изложбата „Необозримо\" на Кольо Карамфилов, която се откри в ремонтираната Артгалерия НДК, а екипът на двореца вдъхна нов живот на инсталацията „Кибрит\", експонирайки я в едно от най-представителните пространства на НДК - вход А6. Тя остава там за постоянно и се превръща в още едно от над 120-те произведения на изкуството, разположени в залите и фоайетата на НДК.„Формално днес откриваме изложба, но мисля, че метафорично казано това, което Кольо Карамфилов е открил, ние надали ще успеем да видим. Лично за мен това, което се опитва Кольо Карамфилов да ни каже е, че смисълът на тази изложба е да мотивира творците, които са тръгнали по тези стъпки. Младите творци имат нужда от тази мотивация и се радвам, че НДК е част от това.\", заяви Борислав Велков, председател на Съвета на директорите на НДК.Изложбата „Необозримо за Кольо К.\" в Артгалерията на НДК включва серия от графики и живописни платна, които не са показвани в изложбата на Кольо Карафилов, която бе реализирана в началото на годината в Пловдив в рамките на Пловдив- европейска столица на културата. Любителите на изкуството в София могат да видят както популярни, така и малкоизвестни произведения на художника, предоставени от колекционери и галеристи.„Изложбата „Необозримо за Кольо К.\" е един подарък от Пловдив за София и изключително благодарим на НДК за топлото гостоприемство. Опитали сме се в тази изложба да представим най-ключовите и най-съществените като послание, като визуален език, като образна метафора работи, произведения на Кольо Карамфилов.  През годините на своя творчески път той изкова една иконография, която го прави абсолютно разпознаваем автор, много силен, много мощен, много поетичен и много задълбочен.\", коментира проф. Галина Лардева, изкуствовед и куратор на изложбата.Проектът се осъществява от Фондация „Култура и съвременност\" в партньорство с галерия U.P.A.R.K. и е част от официалната програма на Европейска столица на културата - Пловдив 2019.НДК е партньор на проекта в частта с представянето му в София.Посетителите ще могат да видят изложбата всеки ден до 20 октомври в Артгалерия - НДК между 11:00 и 18:00 ч. Входът за посетители е свободен. ", "date": "2019.10.05", "title": "НДК получи като дарение творба на Кольо Карамфилов"}
{"url": "http://www.cross.bg/citron-izlozhenieto-noemvri-1614727.html", "text": "/КРОСС/ Стогодишнината на Citroën ще бъде чествана на изложението Époqu'auto от 8 до 10 ноември 2019 г., със забележителни щандове, обхващащи цялата история на френската марка.Изложбеният център в Шасиьо - Eurexpo Lyon, ще разполага с три различни платформи (включително централен щанд на площ от 750 кв. м), всичко това, което Citroën е произвеждал - популярни, спортни и екзотични автомобили, след като първият Type A Torpédo напуска фабриката с логото на Citroën.Тридесет модела, включително  2CV Type A от 1949, Traction 7C и кабриолетът Traction 15, DS 19, Mehari и впечатляващите Ami Super Break и откритата Visa, ще бъдат показани в главната експозиция (зала 5), посветена на производителя с двата шеврона, докато на площад Lumières (под купола) ще бъдат представени шест специални автомобила.Посетителите на изложението в Лион ще открият още президентския SM, DEF Chaperon Coupé Dandy и много рядък TUB от 1939 г., а също така ще могат да присъстват на конференция, организирана на 10 ноември от 11:00 ч, със забележителното присъствие на Анри Жак Ситроен, внук на Андре Ситроен.Любителите на моторния спорт също няма да бъдат забравени, тъй като Citroën Sport ще представи седемнадесет автомобила, разработени за рали и рали рейд, дисциплини, в които марката се отличава от 1965 г. ", "date": "2019.10.05", "title": "Честват 100 години Citroën на изложението в Лион"}
{"url": "http://www.cross.bg/folksvagen-plevneliev-stranata-1614726.html", "text": "/КРОСС/ Нещата с \"Фолксваген\" отидоха по-далеч, отколкото очаквахме. Това заяви пред БНТ Росен Плевнелиев, председател на автомобилния клъстър и президент на България (2012-2017 г.).Той посочи, че всички световни медии пишат за страната ни, която е стигнала до финала на това нечестно по негови думи състезание.През цялото време работихме с българското правителство, те направиха невъзможното, за да можем да дадем страхотна оферта, която не сме давали на нито един стратегически инвеститор досега, изтъкна Плевнелиев. Според него в битката за \"Фолксваген\" е нямало никакви правила и никаква прозрачност.Плевнелиев изрази мнение, че Турция не е действала по правилата - турският президент Реджеп Ердоган е предложил земя без пари, сграда без пари, а страната ще купува 40 000 автомобила годишно.Той подчерта, че Турция е член на общия пазар и като такъв има всички права, но никакви отговорности.Преди дни стана ясно, че България вероятно е загубила битката за \"Фолксваген\", след като автомобилният гигант регистрира компания в Турция.Финансовият министър Владислав Горанов увери, че в преговорите страната ни е направила всичко възможно и дори повече. ", "date": "2019.10.05", "title": "Росен Плевнелиев: България даде възможно най-добрата оферта на \"Фолксваген\""}
{"url": "http://www.cross.bg/rodeni-na-oktomvri-1614709.html", "text": "/КРОСС/ Александра Жекова, състезателка по сноубордИнж. Валентин Лазаров, бивш съдия по баскетболВалери Домовчийски, футболист,Владимир Зарев, писателГеорги Велинов -Джони, футболна легенда на ЦСКАЕмил Данчев, футболен мениджърЙордан Цонев, депутат от ДПС в 44-ото НСКалина Ангелова, оперетна актрисаПавел Езекиев, финансов консултантО.з. ген. Славчо Босилков, бивш главен секретар на МВРЦветелина Янева, фолкпевица ", "date": "2019.10.05", "title": "Родени на 5 октомври"}
{"url": "http://www.cross.bg/tema-izdanie-georgi-1614710.html", "text": "/КРОСС/ БНТ, „Денят започва с Георги Любенов\"Тема: \"Местни избори 2019\" - Николай Радев, кандидат за кмет на община Пловдив от БСПТема: България и стратегическите партньори - защо заводът за автомобили ни подмина? Президентът в годините 2012 - 2017 Росен ПлевнелиевТема: Доходи и имотни балони - задава ли се нова криза? Анализ на Владимир КаролевТема: Една актриса на музикалната сцена - Койна РусеваТема: Режисьорката Зорница София представя операта \"Зографът Захарий\"Тема: Танцът като свобода - първият солист на Московския музикален театър Георги СмилевскиТема:  Светска суматоха \"Медея\" на софийска сцена - интервю със Снежина ПетроваТема: \"Живите архиви\": БНТ на 60 годиниТема: Световен ден на астрономията - разговор с астрофизика Владимир БожиловНова телевизия,  „Събуди се\" - съботно изданиеТема: Първият българин, който се спусна със сноуборд от 8-хилядник.Къде се срещат несъвместимите на пръв поглед понятия за разруха и символ на военна мощ? Разказваме в „Машина на времето\".Тема: „Да хванеш гората\" - живот в малка къщичка на колела. Модата, която завладя света - вече и у нас. История на Галя Щърбева.БТВ - „Тази  събота  и неделя - неделно издание\" ", "date": "2019.10.05", "title": "Теми и гости в сутрешните блокове на телевизиите на 05 октомври 2019  година "}
{"url": "http://www.cross.bg/chasa-provede-zala-1614711.html", "text": "/КРОСС/ София/с. Железница.В 08.00 часа от с. Железница ще започне състезанието „По стъпките на Алеко с приятел\" 2019 г.***София.От 09.00 часа в Южния парк в София сдружение „Алцхаймер България\" и Фондация „Състрадание Алцхаймер България\" ще се включат с кауза за здравна превенция чрез спорт в редовното съботно 5- километрово бягане.***София.От 09.30 часа на ул. „Нишава\", бл. 44, ще започне инициативата „Приятели на природата\" за почистване на междублоковите пространства.***София.От 10.00 часа в Борисовата градина пред езерото „Ариана\" по повод Световния ден на животните се организира бягане в защита на животните.***София.От 10.00 часа в зала 3 на НДК ще се проведе международно консултантско изложение „Световно образование\" с участие на повече от 70 образователни институции от цял свят.***София.От 16.00 часа в Астрономическата обсерватория на Софийския университет ще бъде отбелязанСветовният ден на астрономията.***Банско.От 10.00 часа на улица „Гоце Делчев\" пред Началното училище „Отец Паисий Хилендарски\" ще бъде открит паметник на Гоце Делчев.***Благоевград.В 09.30 часа в църковен храм „Въведение Богородично\" ще се състои Панихида за загиналите за Освобождението на Горна Джумая. В 10.00 часа ще бъде издигнат националният флаг на Република България. Ще бъде извършен тържествен преглед на знамена и униформи на българската армия и полагане на цветя на паметника на Георги Измирлиев - Македончето. В 10.45 часа ще бъдат положени венци и цветя на паметника на Македоно-одринското опълчение , който се намира на площад „Мите Марков\". След това, от 11.15 часа, предстои концерт на Ансамбъл „Пирин\".***Благоевград.В 17.00 часа в ДТ „Никола Вапцаров\" ще се състои Тържествена сесия на Общински съвет-Благоевград и Церемония по връчване на наградите „Личност на годината\". В 19.00 часа предстои Втори международен детски фолклорен танцов фестивал „Ритми и багри\" на ЦЛРТБ. Той ще бъде на площад „Македония\".***Бургас/с. Александрово.От 11.00 часа пред сградата на Народно читалище „Здравец\" ще се проведе кулинарна изложба с благотворителна цел.***Варна.От 10.00 часа. в „Юнашки салон\" ще се проведе пресконференция по повод откриване на кампанията „Православните семейни ценности срещу новите дроги\".***Пампорово.От 10.30 часа ще се проведе пресконференция във връзка с домакинството на Община Чепеларе на Седмата работна среща между бизнеса и местната власт под мотото \"Сътрудничеството между обществения и частния сектор - платформа за устойчиво туристическо развитие\".***Петрич.На откритата сцена на градския площад в Петрич се открива Фестивалът за нова популярна песен „Златен кестен\".***Пловдив.От 18.30 часа в Малката раннохристиянска базилика на бул. „Княгиня Мария Луиза\" 31 ще започне концертът „Цветът на вишната\" по повод тройния юбилей в японо-българските отношения.***Ракитово.10.00 часа ще бъде даден стартът на Седмия планински лекоатлетически полумаратон „Ремово-БлатцаРакитово-2019\".***Свищов.От 11.00 часа в пред сградата на Община Свищов на пл. „Алеко\" ще се проведе Есенен фермерски пазар.***Свищов.От 10.30 часа в Стопанска академия „Д. А. Ценов\" ще се проведе Международна научно-практическа конференция на тема „Състояние и проблеми при управлението и развитието на селското стопанство\".***Смолян.От 11.00 часа в зала 247 на Общината ще се проведе заключителна пресконференция за представяне изпълнените дейности и постигнатите резултати по проект \"Обновяване и енергийна ефективност на образователна инфраструктура в гр. Смолян\".***Смолян.От 13.00 часа в Регионална библиотека „Николай Вранчев\" ще бъде представена книгата „Надежда иподкрепа за осиновени и осиновители\" във връзка с инициативата „Осиновени и осиновители\".***Смолян.От 17.00 часа до входа на новия физкултурен салон на ППМГ „Васил Левски\" в кв. „Райково\" ще се проведе официална церемония по откриването на обект, който се изпълнява по проект \"Обновяване и енергийна ефективност на образователна инфраструктура в гр. Смолян\". Министър Петя Аврамова ще открие новия физкултурен салон на гимназията. На събитието ще присъстват депутатът д-р Даниела Дариткова, инж. Мариана Цекова, вр.и.д. кмет на община Смолян и др.***Стара Загора.От 08.00 часа в Катедрален храм „Св. Николай\" ще бъде отслужена Божествена Света литургия по повод Деня на Стара Загора и 140 г. от възстановяването на Стара Загора. От 09.00 часа в Парк „Пети октомври\" ще бъдат поднесени венци и цветя на Паметника „Защитниците на  Стара Загора\". От 09.30 часа в зала „П. Р. Славейков\" ще се проведе тържествена сесия на Общинския съвет. От 10.00 часа на площада пред Общината ще се проведе празничен водосвет и молитва за Стара Загора. От 10.30 часа по бул. „Цар Симеон Велики\" ще се проведе празнично шествие.***Търговище/с. Макариополско.От 10.00 часа на площада на с. Макариополско започва пети пореден „Празник на баницата\".***Шумен.От 10.00 часа в зала 2 на Областна администрация ще се проведе заседание на Общото събрание на  Асоциацията по ВиК.***Шумен.От 11.00 часа в зала „Арена Шумен\" ще бъде открит Републикански турнир по спортни танци за купа „Шумен\".***Шумен.От 15.30 часа в залата на РЗИ ще се проведе беседа и дискусия на тема „Превенция на сърдечно-съдовите заболявания при подрастващите\".Местни избори 2019:***Пазарджик.От 18.00 часа в централата на АБВ на ул. „Ал. Стамболийски\", 38 политическата партия ще открие предизборната си кампания.***Плевен.От 11.00 часа в пресклуба на БТА ПП ДПС ще представи листата си с кандидати за общински съветници и програмата си за управление на Плевен. Листата ще бъде представена от водача на листата - Велислава Кръстева. На пресконференцията ще присъстват всичките 19 кандидати за общински съветници. ", "date": "2019.10.05", "title": "Предстоящи  събития в страната  на  05 октомври  2019 година"}
{"url": "http://www.cross.bg/praseta-narysheniya-stopani-1614713.html", "text": "/КРОСС/ По разпореждане на министъра на земеделието Десислава Танева в цялата страна се извършват проверки за отглеждане на прасета в задните дворове. Установени са над 300 нарушения, като повече от половината са в Кюстендилска област. Хиляди прасета, отглеждани в личните стопанства, бяха превантивно унищожени заради африканската чума, а държавата изплати по 300 лв. на всички стопани за дезинфекция. Заради установени нарушения обаче, има стопани, на които е отказано обезщетение.", "date": "2019.10.05", "title": "Проверяват за отглеждане на прасета в задните дворове в цялата страна"}
{"url": "http://www.cross.bg/bezopasno-oruzhie-sezon-1614715.html", "text": "/КРОСС/ Министерство на вътрешните работи разпространи превантивни правила и мерки за безопасно протичане на новия ловен сезон. Днес /5 октомври/ се открива ловният сезон 2019/2020 г. за дребен и едър дивеч и груповият лов на дива свиня. По този повод сектор „Контрол на общоопасните средства\" в ГД „Национална полиция\" инициира извършването на инструктажи на ръководителите на дружинките по места. Целта е още веднъж да се напомнят мерките за безопасно транспортиране и боравене с оръжие. От извършения анализ сектор КОС-ГДНП извежда най-честите причини за допуснати предишни инциденти:- стрелба по шум или неясно видима цел;- използване на сачми с диаметър над 6 мм по време на групов лов на дива свиня;- неправилно боравене с огнестрелно оръжие - до неговата употреба, то не следва да е заредено, винаги трябва да е насочено в безопасна посока и да е технически изправно;- самоволно напускане на позицията, определена от ръководителя на лова;- употреба на алкохол и упойващи веществаТова е поводът ГДНП да напомни в началото на новия ловен сезон някои от основните правила за безопасно поведение:Участниците в лова задължително да са екипирани с ленти, шапки или облекло с ярък сигнален цвят;Стриктно да се спазват правилата за безопасност и противопожарните изисквания при провеждането на ловните излети;Стриктен контрол при пренасянето на огнестрелното оръжие, което се осъществява в затворен транспортен куфар или в калъф с поставено заключващо устройство на спусъка и без патрон в патронника.", "date": "2019.10.05", "title": "МВР с превантивни мерки за безопасен лов"}
{"url": "http://www.cross.bg/chasa-chasa-tryd-1614714.html", "text": "/КРОСС/ Водещи заглавия на първите страницив. 24 часа -13 на сто от младите българки са прекалено слабив. Монитор -200 000 българи взимат над 9 бона заплатав. Монитор - Спират със закон чуждото финансиране на магистратски сдруженияв. Телеграф - Деца гледат ужаси с билет за анимацияв. Труд- Слави яхва политикатав. Труд- Незаконни горива съсипват автомобилните двигателиВодещи заглавия на вътрешните страницив. 24 часа- На лов за 3 дни, спират го в зона от 3 кв. км, ако открият чумав. 24 часа- Бойко Борисов: Ще си тръгна от политиката, когато „Хемус\" е готовав. 24 часа -В новите цени на здравната каса влизат и заплатите, но шефовете на болници отговорни за размерав. 24 часа -София изкупува частни терени в паркове и градинив. Телеграф - 4000 автосервиза работят на чернов. Телеграф - Корумпиран даияджия с 12 апартаментав. Труд - Защитават паркове и градини в София чрез общинска програмав. Труд -Премиерът откри център за споделени услуги и обяви: Варна в градът с най-голяма перспектива в следващите 5 годиниВодещи интервютав. 24 часа - Арх. Румен Русев, кандидат на „Атака\" за кмет на столичния район „Младост\": За година и половина въведох спокойствие и ред в „Младост\" -за гражданите и за бизнеса. Искам да надградя започнатотов. 24 часа- Проф. Анастас Герджиков, ректор на Софийския университет „Св. Климент Охридски\": Правилно е да се намали приемът и в университетите да влизат само тези, на които им се учив. 24 часа- Жана Бергендорф: Ние, жените, много често не осъзнаваме, че сме жертва на домашно насилиев. Монитор- Поетесата Мирела Иванова: Светът на поезията е изпълнен с мистерияв. Сега- В България не можеш да работиш с мисъл за бъдещетов. Телеграф- Басистът и основател на „Тангра\" Константин Марков: Бяга от училище, за да свиря с бъндарацитев. Труд - Холивудската легенда Санди Либерсън пред „Труд\": „Междузвездни войни\" беше експлозия, която никой не очаквашеВодещи анализив. 24 часа- Време за българкив. Монитор- Ефектът на пеперудатав. Сега - Заложническа криза в „Арена Армеец\" - част II?в. Сега - Цената на подкрепата за Македонияв. Телеграф - Филмът като библейската ябълкав. Труд - Психопат ли е Джок Полфрийман? ", "date": "2019.10.05", "title": "Преглед на печата за 5 октомври"}
{"url": "http://www.cross.bg/partiyata-slavi-trifonov-1614716.html", "text": "/КРОСС/ Слави Трифонов влиза в политиката и първата стъпка е учредяването на партията му „Няма такава държава\", което ще се случи днес, 5 октомври, пише в. „Труд\".Сред учредителите на партията ще са сценаристите от „Шоуто на Слави\" Тошко Йорданов, Филип Станев и Ивайло Вълчев. Засега не е ясно дали на учредителното събрание няма да се появят и други лица, познати от предаването. Очаква се учредителното събрание да започне в 14 ч. в „Рейнбоу Плаза\" в София. На него не са поканени журналисти, отбелязва DarikNews.bg.В началото на август от екипа публикуваха учредителна декларация, според която партията ще се казва „Няма такава държава\". Все още обаче не е ясно дали Слави Трифонов ще запази обявеното първоначално наименование, след като то предизвика противоречиви реакции.Сред основните цели на партията,описани в учредителната декларация са: засилено участие на гражданите във вземането на решения чрез референдуми, смяна на пропорционалната избирателна система с мажоритарна, намаляване на депутатите от 240 на 120, възможност за дистанционно и електронно гласуване, както и въвеждането на задължително гласуване на избори и референдуми.Партията предлага още пряк избор от гражданите на главния прокурор, на омбудсмана, както и на шефовете на областните дирекции и районните управления на МВР. ", "date": "2019.10.05", "title": "Слави Трифонов учредява партията си"}
{"url": "http://www.cross.bg/pregovori-zapochne-germaniya-1614717.html", "text": "/КРОСС/ Германия предложи Северна Македония да започне преговори за присъединяване към ЕС до края на годината, предаде \"Ройтерс\". Берлин даде и принципното си съгласие Албания също да започне преговори, но не посочи конкретна дата.Предвижда се външните министри на 28-те страни от общността да обсъдят това в средата на октомври. Очаква се да бъде постигнат компромис между страните, настояващи за евроинтеграцията на Западните балкани и по-резервираните членки на Европейския съюз в лицето на Франция, Холандия и Дания.България обяви, че няма да спира Македония по пътя към преговорите, но подкрепата няма да бъде безусловна заради разногласията във връзка с историята.  ", "date": "2019.10.05", "title": "Германия предлага Скопие да започне преговори за членство в ЕС до края на годината"}
{"url": "http://www.cross.bg/firma-samoletite-cheshkata-1614718.html", "text": "/КРОСС/ Срокът за ремонта на самолетите L39ZA е изтекъл, но въпреки това избраният подизпълнител, за който се знае, че не притежава оторизация от производителя да извърши тази дейност, не е изпълнил обществената поръчка. Това заяви по време на пресконференция председателят на АБВ Румен Петков. „През октомври миналата година чешката фирма е сезирала министъра на отбраната, че предприетите действия представляват заплаха за живота и здравето на българските пилоти. Ремонтът ще бъде извършен с незаконни части втора употреба. Министърът е сезиран, че с техническата документация разполага само конструкторът и производителят. Независимо от това, министърът не предприема никакви мерки, напротив, авансово се превеждат 8 млн. лева на определената фирма да спечели обществената поръчка.Министър Каракачанов с подписа си е удостоверил, че много добре знае, че подизпълнителят не е разполагал с техническата документация на самолетите тогава, когато ми е било възложено да извърши този обем от дейности, свързани с ремонта на самолетите L39ZA. Срокът за приключване на изпълнението на обществената поръчка, свързана с реиновацията на самолетите и въвеждането им в експлоатация, е 19 септември тази година. Т.е. договорът е подписан миналата година и са преведени авансово 8 милиона лева, а 19 септември е минал, но самолетите са много далеч от въвеждане в експлоатация\", заяви Петков.По думите му, фирмата подизпълнител не поддържа никакви контакти с производителя на въпросните летателни средства. В същото време има данни, че няколко самолета от този тип, които не са ремонтирани от производителя, са паднали по време на полет.  ,,Вместо чешката фирма да довърши работата си, ремонтът е пренасочен към украинска фирма подизпълнител, която не може да изпълни поръчката. Военното министерство е следвало да провери, че чешката фирма не работи с подизпълнители и не работи с този украински подизпълнител. Притеснен съм за безопасността на пилотите. От чешката фирма са посочили в писмо, че самолети, ремонтирани извън фирмата производител, са имали случаи на падане. Самолетите все още не са въведени в експлоатация. Сигналът ни е подаден до Народното събрание, Министерския съвет и прокуратурата\", допълни председателят на АБВ.", "date": "2019.10.05", "title": "Румен Петков: Срокът за ремонта на самолетите L39ZA е изтекъл на 19 септември, но те не са въведени в експлоатация "}
{"url": "http://www.cross.bg/haritina-zapovyadal-klavdiii-1614707.html", "text": "/КРОСС/ Света Харитина живяла в края на третия и началото на четвъртия век. Родината й е Понт, североизточна област на Мала Азия. Докато била още малка, останала сираче. Взел я в дома си един богат и състрадателен човек на име Клавдий. Възпитал я като своя дъщеря.Като пораснала тя почнала да прави впечатление не само с телесната си красота, но и с добрия си характер, с кротост, целомъдрие, чиста мисъл и светла вяра в Бога. Вярващите й се радвали. На невярващите тя говорила за Спасителя и им сочела пътя на истината.В началото на четвъртия век настанало жестоко гонение. До началника на окръга, където тя живяла, стигнал донос за нейната християнска дейност. Била повикана от него на съд. Дометиан, тъй се казвал началникът, я запитал:- Вярно ли е това, че ти си християнка? Вярно ли е това, че ти заблуждаваш хората да стават християни?Харитина отговорила:- Истина е, че съм християнка. Истина е също, че от вашата нечиста вяра привеждам хора към моя Господ Иисус Христос.Разярен, началникът заповядал да я бият безпощадно. След това е препратил на съд при областния управител.Напразно управителят правел опити да я убеди да се отрече от своята християнска вяра. Като почувствал безсилието си, той заповядал да й острижат косата, да сипят горещи въглени върху главата и тялото й.Накрай я осъдил на обезчестяване. Така в онова време често постъпвали египетските съдии. Но светата девойка се помолила на Бога и тъй издъхнала, като запазила непорочно девство си.Тялото й било сложено в чувал с пясък и хвърлено в морето. След три дни морските вълни го изхвърлили на брега. Сам Клавдий погребал света мъченица Харитина.Страдания на света мъченица ХаритинаВ Понт по времето на Диоклетиан живеел един благороден и богат човек на име Клавдий. Той бил добър по характер, милостив към бедните. Веднъж Клавдий видял едно малко момиче на име Харитина, което било загубило родителите си. Той го съжалил, взел го, възпитал го и го обикнал като своя дъщеря. Харитина наистина била достойна за обич. Когато пораснала, освен с красивата си външност, се отличавала и с прекрасни добродетели: кротост, смирение, послушание, мълчаливост, целомъдрие и разум. Щом повярвала в Христа, в нея се разгоряла гореща любов и тя решила да Му стане невеста, да запази девството си, поради което се преместила да живее отделно в уединено жилище. Нейният възпитател и господар Клавдий не само че не се възпротивил на доброто й намерение, но се зарадвал много на целомъдрения й и свят живот. Построил й отделен дом, където да живее и денем и нощем да се поучава в Господния закон. Започнали да я посещават вярващи и тя ги наставлявала с душеполезни поучения. На невярващите проповядвала Христа и ги обръщала към истинската вяра. По такъв начин Харитина станала за другите учителка във вярата и в богоугодния живот.По онова време нечестивият римски император Диоклетиан започнал голямо гонение срещу християните. По негова заповед навсякъде ги залавяли и подлагали на мъчения. Особено много преследвали ония, за които се говорело, че са добродетелни и разумни. И света Харитина била наклеветена пред градоначалника Домициан. Обвинили я, че е християнка, че обърнала мнозина и продължава да обръща в Христовата вяра. Като научил това, градоначалникът написал писмо на Клавдий и му заповядал да изпрати Харитина при него. Клавдий прочел посланието и много се натъжил. Облякъл се във вретище и взел да я оплаква, понеже разбирал добре, че не може да се съпротивлява на градоначалника. При все това, когато войниците дошли да я вземат, не искал да се раздели с нея, борил се с всички сили, плачел и не я давал на похитителите. Войниците я дърпали, за да я изтръгнат от ръцете му, но Клавдий не я пускал. Докато се дърпали така, Харитина му казала:- Пусни ме, господарю, и не скърби, а се радвай, защото ще бъда приятна жертва Богу за собствените си и за твоите грехове.Войниците се разгневили много, изтръгнали я насила от ръцете му и както вълци отнасят агне от стадото, я повели при градоначалника. На прощаване Клавдий й казал с плач:- Помени ме пред Небесния Цар, когато застанеш пред Него в сонма на светите мъченици!Завели девойката и я изправили пред Домициан, а тя в това време с цялото си сърце призовавала Бога на помощ.Градоначалникът я попитал:- Вярно ли е това, което чух - че си християнка, че мамиш и обръщаш много други в тази нечестива вяра?Света Харитина му отвърнала с дръзновение:- Вярно е, че съм християнка, но не е вярно, че лъжа хората. Не ги мамя, а ги отвръщам от нечестието и заблудата и ги наставям в истинския път, водя ги при Христа, а вярата в Него не е нечестие, както несправедливо мислиш. Тя е свята и праведна. Вашата вяра е нечиста, защото вярвате в скверните и лукави бесове и вършите тяхната воля.Като чул това, градоначалникът се разгневил много и заповядал да я бият жестоко. Сложил на шията й железен обръч и я изпратил на съд при управителя на областта. А оня неправеден съдия й показал всички оръдия за изтезания и казал:- Пожали себе си, за да не погинеш в жестоки мъки. Послушай съвета ми и принеси жертва на безсмъртните богове, и тогава ще спечелиш трикратно: ще умилостивиш боговете, царят ще те помилва и ще запазиш цветущата си хубост от жестоки мъчения.В отговор мъченицата отправила взор към небето, като просела от там защита. Прекръстила се и казала на съдията:- Лукав и несправедлив си ти! Но нито с хитрост, нито със страх от мъчения ще ме уловиш, не можеш да ме привлечеш към нечестието си и да измениш пламенното ми желание да дам живота си за Христа. По-добре се замисли какво е полезното за душата ти и не се покланяй на бездушните идоли, за да не погинеш заедно с демоните, които почиташ като богове.Като чул тези думи, съдията започнал да се подиграва на светата мъченица и заповядал да й острижат косите. Безгласна като агне пред стрижещите, тя мълчала, но в душата си говорела със Своя възлюбен жених Христа, като Го умолявала да й помогне в подвига на мъченичеството. Щом я остригали, пред очите на всички на главата й веднага израснала нова коса, по-дълга и по-красива от предишната. Като видял това, съдията изпаднал в голяма ярост и заповядал да посипят главата й с разпалени въглени, които я изпогорили. За да увеличат мъките й, започнали да обливат обгореното й тяло с оцет, смесен с жлъч. Но тя търпеливо понасяла всичко и се молела на Господа:- Господи Иисусе Христе, крепък помощник на всички, които се уповават на Тебе. Ти запази невредими тримата Твои свети отроци сред пламъците, побързай към мен на помощ и ме укрепи в мъченията, които понасям за Тебе, за да не кажат враговете ми: къде е нейният Бог?Щом се помолила, почувствувала облекчение в мъките и благодарила на Бога. Мъчителят измислял нови, все по-страшни мъчения: с нажежени железни пръти заповядал да пронижат зърната на гърдите й и със запалени свещи да пърлят ребрата й. А света Харитина сякаш не усещала веществения огън, обгърната от духовния пламък на Божествената любов, и не преставала със сърце и уста да изповядва Иисуса Христа. Поради нейната непреклонност мъчителят заповядал да я хвърлят в морето. Слугите я повели към морския бряг. По пътя светата се молела:- Благодаря Ти, Господи, Боже Мой, че за Твоето свято Име след огненото мъчение ще мина през морската вода. Благоволи да се явя чиста в деня на възкресението. И сега, както винаги, покажи върху мен Своите чудеса, за да се слави още повече Твоето превелико Име.Слугите, които междувременно пристигнали на морския бряг, завързали на шията й голям камък и я хвърлили в морската бездна. Но камъкът изведнъж се отвързал и потънал, а светата, невидимо подкрепяна от Божията сила, се изправила върху вълните и тръгнала по тях като по каменна пътека. Щом излязла на брега, отишла при съдията и му казала:- Виж силата на Моя Христос и повярвай в Него!Щом я видял жива, съдията така се изплашил, че сякаш загубил съзнание и дар-слово. Като дошъл на себе си, й казал, че е магьосница и че с магия била излязла от морето. Заповядал да я хванат и да я привържат гола към едно колело, под което били наредени различни остри железни предмети, ножове и мечове, както и горящи въглени. Заповядал на слугите да въртят колелото със завързаната на него девойка, та острите оръжия да раздерат тялото й, а горящите въглени да я изгорят и така да усилят мъките й. Но слугите не могли да изпълнят заповедта му, тъй като по Божие повеление колелото не по-мръдвало, ръцете им отслабнали, а горящите въглени изгаснали. Светата мъченица останала невредима, защото ангел Господен защитавал и пазел Христовата невеста. Като видял това, съдията отново изпаднал в ярост и заповядал да изтръгнат ноктите на ръцете и краката й, да избият зъбите й. И това тя понесла мъжествено. Тогава беззаконният съдия решил да посегне на девството й и заповядал да съберат голямо множество развратници, за да я осквернят. Като чула безбожната заповед на неправедния съдия, света Харитина казала:- С мен е Моят Христос. Той ще разруши лукавия ви замисъл и ще ме вземе при Себе Си неосквернена.При тези думи тя протегнала ръце и устремила поглед в небето с усърдна молитва към Бога, за да я избави от ръцете на нечестивците. Когато насъбраните мъже понечили да я осквернят, тя внезапно предала своята чиста и непорочна душа в ръцете на Господа* и девственото й тяло останало да лежи мъртво сред мерзките и обзети от нечиста похот развратници.* Света мъченица Харитина пострадала към 304 г. в град Амисия, в Понт, на южния бряг на Черно море. Бел.ред.Щом видял, че е мъртва, съдията заповядал да сложат тялото й в един мях. Запълнили го с пясък и го хвърлили в морето. Така онази, която приживе ходела невредима по вълните, мъртва потънала в морето! След три дни вълните изхвърлили на брега многострадалното й тяло, незасегнато от водата. Клавдий, който възпитал света Харитина като родна дъщеря, го взел и с плач, и с радост го погребал, както подобава, като прославял родения от Пречистата Дева Христос Спасител, на Когото чест и слава во веки веков. Амин.  ", "date": "2019.10.05", "title": "Св. мчца Харитина. Св. свщмчк Дионисий, еп. Александрийски"}
{"url": "http://www.cross.bg/yanakiev-dimitur-bili-1614741.html", "text": "/КРОСС/ Тримата служители от ДАИ Пловдив - Димитър Янакиев, Станко Милушев и Паун Тенев, са били следени със СРС от 29 май т.г. Те водили активни разговори с транспортни фирми, на които извършвали проверки в качеството си на инспектори. Привиквали ги в сградата на ДАИ и конкретно и ясно им обяснявали, че имат нарушения, като нерегистрирани превозни средства и че техни водачи няма удостоверения за професионална квалификация, пише 24 часа.\"От цялото поведение ставаше ясно, че тримата инспектори нямат намерение да съставят актове, а съветваха фирмите как нещата могат да се нагласят\", разказа прокурорът Георги Гешев.Били извършени разпити на свидетели. Само един от тях обаче - месарският бос Стоян Къртев заявил категорично в показанията си, че са му искали пари и месни продукти, които произвежда. Къртев е един от големите месопроизводители в Пловдивско и като такъв разполагал с камиони, които да разкарват стоката му. Той е посочил пред следствените органи, че е бил извикан на паркинг пред голям търговски обект в града на тепетата, където е предал съответните суми и чантите с луканки.Адвокат Стефан Левашки, който защитава Димитър Янакиев, уточни, че сумата на Къртев била 600 лв., плюс месни продукти, и я нарече \"кокошкарска работа.Според прокурорът Гешев били са разпитани и други транспортни фирми, които по думите му били обект на рекет от служителите на ДАИ, но те не са дали конкретни обяснения в подкрепа на обвинението. Други дружества обаче, също потърпевши, са потвърдили схемата на инспекторите - привикване в ДАИ, разясняване, че има нарушения и че те могат да се отстранят.Една от свидетелките, на име Трайчева, например представила списък с конкретни плащания към ДАИ. Друга, на име Радосвета Дончева, разказала как на телефон й била изписана цифрата 300. Тя се сетила, че това е сумата, която трябва да даде, отишла до тоалетната, пухнала парите в кутия от цигари и ги оставила.\"Кой обаче е взел тези пари, не е ясно\", атакува обвинението адвокат Левашки.Неговият клиент Димитър Янакиев е подведен и за това, че преди 2 години и половина холандски гражданин, който регистрирал транспортна фирма у нас, се оплакал, че бил изнудван за 5 000 хил. лв. Левашки уточни, че клиентът му разплака само с 1 апартамент в Свиленград. Той се преселил в Пловдив преди 10-тина години, а баща му закупил в града под тепетата голям парцел, от който получил 12 апартамента срещу обезщетение. Янакиев и родителят му са бивши митничари в Свиленград.Адвокатите на тримата задържани инспектори изтъкват тяхното чисто съдебно минало и настояват клиентите им да бъдат освободени под парична гаранция. Предстои съдът да се произнесе. ", "date": "2019.10.05", "title": "Задържаните при акцията в ДАИ-Пловдив изнудвали месарски бос за пари и луканка"}
{"url": "http://www.cross.bg/bond-agent-film-1614744.html", "text": "/КРОСС/ На 5 октомври се чества Световният ден на Джеймс Бонд. Именно на тази дата през 1962 г. излиза на голям екран първият филм за агент 007 „Доктор НО\".Той бележи началото на най-продължителната поредица в историята на киното. Традицията продължава и тази година когато феновете на Бонд ще могат да видят по кината и в IMAX 23-тия филм за британския агент - „007 Координати: Скайфол\".  ", "date": "2019.10.05", "title": "5 октомври - световният ден на Джеймс Бонд"}
{"url": "http://www.cross.bg/kyba-prodyktziya-obrabotka-1614739.html", "text": "/КРОСС/ В Хавана бе подписано споразумение за реализиране на проект за създаване на многофункционален център за радиационна обработка на селскостопанска продукция в Куба. От руска страна документът бе подписан от заместник генералния директор на руската корпорация „Росатом\" Николай Спаский, а от кубинска - от първия заместник министър на науката, технологиите и околната среда Хосе Фидел Сантана. Събитието се състоя в присъствие на премиера на Русия Дмитрий Медведев и президента на Република Куба Мигел Диас-Канел в рамките на двудневното посещение на Медведев в Куба на 3-4 октомври 2019 г.Споразумението открива възможност за изграждане на многофункционален радиационен център на базата на съвременните технологии, предлагани от „Росатом\", чиито доставчик е дъщерното предприятие Rusatom Healthcare.В центъра ще се извършва радиационна обработка на селскостопанска продукция, което ще позволи да се увеличат сроковете за съхранението ѝ, да се повиши качеството на доставките за вътрешния пазар и туристическата сфера, както и да се увеличи експортниятпотенциал на страната. Центърът ще може да бъде използван и за стерилизация на медицински изделия, фармацевтични препарати, козметична продукция и др.При успешна реализация на проекта, ще бъдат проучени възможностите за създаване на мрежа от подобни центрове в Куба. ", "date": "2019.10.05", "title": "Русия и Куба обмислят строителство на център за радиационна обработка на селскостопанска продукция"}
{"url": "http://www.cross.bg/sustoi-voiina-obyavyava-1614708.html", "text": "/КРОСС/  610 г. - Състои се коронацията на византийският император Ираклий.869 г. - В Константинопол е открит Всехристиянски църковен събор, който продължава до 28 февруари 870 г.1502 г. - Христофор Колумб открива Коста Рика.1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.1793 г. - Конвентът във Франция въвежда Френския революционен календар.1823 г. - В Англия започва издаването първото медицинско списание Ланцет.1858 г. - Иларион Макариополски е ръкоположен за епископ без епархия.1864 г. - Тропически циклон разрушава почти напълно индийския град Калкута, загиват над 60 хил. души.1878 г. - Избухва Кресненско-Разложкото въстание.1879 г. - Генерал-губернаторът на Източна Румелия княз Александър Богориди прави първа копка за възстановяването на Стара Загора.1910 г. - Португалия отхвърля монархията и се обявява за република.1912 г. - Балканската война: Балканският съюз (България, Сърбия, Гърция и Черна гора) обявява война на Османската империя, като отговор на навлизането на турски войски в Черна гора в края на септември. (стар стил)1921 г. - В Лондон е основан Международният ПЕН клуб.1930 г. - В Атина започва Първата балканска конференция за сътрудничество.1930 г. - Британският дирижабъл R101 катастрофира във Франция по пътя си към Индия и убива 48 пътници.1931 г. - Американците Клайд Пенкбърн и Хю Хърндън извършват първия полет над Тихия океан, прелитайки 8 000 км от Япония до Америка за 41 часа и 31 минути.1944 г. - България във Втората световна война: В Крайова е сключено споразумение между България и представители на съпротивата от окупирана Югославия за участие на български войски във военни действия срещу Германия на югославска територия.1962 г. - Във Великобритания Бийтълс издават първия си сингъл Love Me Do.1962 г. - Състои се премиерата на Доктор Но - първият филм от шпионската поредица за британския таен агент Джеймс Бонд.1970 г. - Ануар Садат е избран за президент на Египет.1983 г. - Състои се премиерата на българския игрален филм Йо-хо-хо.1983 г. - Полският дисидент Лех Валенса е удостоен с Нобелова награда за мир.1985 г. - В София е открита Национална галерия за чуждестранно изкуство.2000 г. - Масови демонстрации в Белград и другите големи градове довеждат до оставката на сръбския ръководител Слободан Милошевич, който отказва да признае поражението си от Воислав Кощуница на президентските избори .2007 г. - Сергей Станишев открива новопостроения участък от Автомагистрала Тракия между Чирпан и Стара Загора. ", "date": "2019.10.05", "title": "5 октомври в Историята"}
{"url": "http://www.cross.bg/nyama-nishto-nevuzmozhno-1614712.html", "text": "КРОСС/„Няма нищо невъзможно, ако до вас има някой, който вярва във вас!\"Ошо ", "date": "2019.10.05", "title": "Няма нищо невъзможно..."}
{"url": "http://www.cross.bg/sestri-ninova-naredba-1614740.html", "text": "/КРОСС/ Медицински сестри и акушерки с дългогодишен опит обсъдиха с председателя на БСП Корнелия Нинова в Шумен проблемите и модела на здравеопазване, както и необходимите промени. Обещаните през месец май пари за увеличение на заплатите и тук не са получени.Нинова ги запозна с предложенията на БСП болниците да не са търговски дружества и заплатите на медицинските сестри, независимо къде работят, да се определят с държавна наредба като базова заплата и над нея да се начисляват всички допълнителни плащания. Сестрите от шуменските болници определиха предложенията като разумни и работещи. ", "date": "2019.10.05", "title": "Корнелия Нинова: Държавна наредба да определя базовото възнаграждение на всички медицински сестри"}
{"url": "http://www.cross.bg/radomir-grad-dobrev-1614743.html", "text": "/КРОСС/ Тези избори ще бъдат началото на един нов път, по който трябва да тръгне България\". Това каза зам.-председателят на НС на БСП Кирил Добрев при представянето на кандидатите за кметове и общински съветници в град Радомир.Добрев добави, че за всеки един политик е чест да води такъв силен отбор, като този в Радомир. „Най-важното в една община са хората, защото проектите нямат никакво значение, ако няма кой да използва благата създадени от тях\", каза още той. Кирил Добрев заяви, че първото нещо, в което трябва да се инвестира в Радомир, са неговите жители. Той добави, че младите хора трябва да имат възможност да останат в родния си град, а възрастните да се радват на благата, създадени за тях. „Тук съм не просто, за да подкрепя Евдокия, а и за да изразя уважението си към нея, защото ако има пример за доблест, морал, достойнство в българската политика, това е именно тя\", категоричен бе Кирил Добрев.Евдокия Асенова: Обичам родния си град и ще направя всичко по силите си за него„От месец и половина насам непрекъснато ме питат - защо съм се кандидатирала за кмет на Радомир. Направих го, защото обичам родния си град, имам опит и идеи да го променя\", заяви кандидатът за кмет на Радомир, издигнат от  „БСП за България \" Евдокия Асенова. Тя добави, че вече осем години в общината не е реализиран нито един мащабен инфраструктура проект, населението намалява, а младите хора напускат Радомир. „Това е Радомир днес, а какъв може да бъде - привлекателен за младите семейства, град на предприемчивите и активните, място за модерни бизнес практики, град с прозрачно и почтено управление. Как може да се случи това сме записали в нашата „Визия за Радомир\" . Можем да променим града и общината си с екип от мотивирани, образовани и подготвени хора\", каза още Евдокия Асенова. Тя представи кандидатите за кметове на населени места и общински съветници и заяви, че те са основната част от тази подготвен екип и призова жителите на Радомир да гласуват с №56 в бюлетината.Гости на събитието бяха евродепутатът от БСП/ПЕС Иво Христов, председателят на ОблС на БСП - Преник и кандидати за кметове на съседни общини.  ", "date": "2019.10.05", "title": "Кирил Добрев в Радомир: Най-важното в една община са хората, защото проектите нямат никакво значение, ако няма кой да ги използва"}
