{"url": "http://www.cross.bg/godina-mars-nasa-1596548.html", "text": "/КРОСС/ По повод края на мисията на марсохода \"Опортюнити\", за който НАСА съобщи на 13 февруари, Си Ен Ен припомня някои ключови моменти отизследването на Червената планета:САЩ и Съветският съюз са единствените две страни, изпращали космически апарати на повърхността на Марс. САЩ осъществяват осем успешни кацания на Червената планета - с \"Викинг 1\" и \"Викинг 2\" (1976), \"Марс Патфайндър\" (1997), \"Спирит\" и \"Опортюнити\" (2004), \"Финикс\" (2008), \"Кюриосити\" (2012) и \"ИнСайт\" (2018).  Съветският съюз осъществява кацания на космически апарати на Марс през 1971 и 1973 г. А кои са най-важните дати в историята на изследването на Червената планета? Ето някои от тях:1965 годинаКосмическият апарат \"Маринър 4\" на НАСА преминава на около 9650 километра от Марс и прави първите снимки отблизо на повърхността на планетата.1969 година\"Маринър 6\" и \"Маринър 7\" преминават на около 4000 километра от Марс и предават информация за повърхността и атмосферата на планетата.3 ноември 1971 годинаИзстрелян е \"Маринър 9\", който на 24 ноември се позиционира в орбита около \"Марс\", и става първият американски космически апарат, обиколил друга планета, освен Земята.2 декември 1971 годинаСъветският космически апарат \"Марс 3\" прави първото успешно кацане на повърхността на Червената планета, откъдето предава данни в продължение на около 20 секунди, преди да се повреди.Юли и август 1973 годинаСССР успешно изстрелва апаратите \"Марс 4\", \"Марс 5\", \"Марс 6\" и \"Марс 7\". Около седем месеца са необходими на всеки от тях, за да достигне Червената планета. От четирите апарата каца само \"Марс 6\".1975 годинаНАСА изстрелва космическите апарати \"Викинг 1\" и \"Викинг 2\".20 юли 1976 годинаСпускаемият апарат на \"Викинг 1\" каца на повърхността на Марс.3 септември 1976 годинаСпускаемият апарат на \"Викинг 2\" каца на Марс.25 септември 1992 годинаСАЩ изстрелват космическия апарат \"Марс Обзървър\".  Връзката с него прекъсва окончателно през август 1993 г.Ноември 1996 годинаИзстрелян е космическият апарат \"Марс глоубъл сървейър\", който достига Червената планета през септември 1997 г. и се позиционира в орбита около нея. На 2 ноември 2006 г. е получен последният сигнал от апарата.4 юли 1997 годинаСлед шестмесечно пътуване \"Марс Патфайндър\" каца на Червената планета. В продължение на четири месеца марсоходът \"Соджърнър\" изследва повърхността на Марс и праща снимки към Земята.11 декември 1998 годинаИзстрелян е апаратът \"Марс клаймит орбитър\", който стига до Червената планета през 1999 г., но е унищожен поради навигационна грешка.3 януари 1999 годинаИзстрелян е космическият апарат \"Марс полър лендър\". На 3 декември апаратът не успява да осъществи контакт с наземния контрол. От НАСА смятат, че той е унищожен при удар с Марс.7 април 2001 годинаИзстрелян е космическият апарат \"Марс Одисей\", който достига Червената планета на 24 октомври.2 юни 2003 годинаЕвропейската космическа агенция (ЕКА) изстрелва орбитиращия апарат \"Марс Експрес\" и спускаемия апарат \"Бийгъл 2\". По план \"Бийгъл 2\" трябва да кацне на Марс на 25 декември 2003 г., но така и не осъществява контакт. \"Марс Експрес\" успешно влиза в орбита около Червената планета с мисия да я изследва в продължение на две години.10 юни 2003 годинаИзстрелян е марсоходът \"Спирит\".7 юли 2003 годинаИзстрелян е марсоходът \"Опортюнити\". Двата роувъра са част от програмата \"Марс експлорейшън\" на НАСА.3 януари 2004 годинаМарсоходът \"Спирит\" каца на Червената планета и незабавно започва да предава снимки от повърхността.15 януари 2004 година\"Спирит\" започва следващата фаза от мисията да изследва скалите и почвата на Марс за признаци за вода.24/25 януари 2004 годинаМарсоходът \"Опортюнити\" каца на Марс.2 февруари 2004 годинаЗа първи път и двата марсохода \"Спирит\" и \"Опортюнити\" са напълно функционални. Роувърите, отстоящи на около 10 000 километра един от друг, събират проби от почвата и правят снимки на марсианската повърхност. И двата апарата откриват свидетелства за древна марсианска среда, която с прекъсвания е била влажна и годна за обитаване.12 август 2005 годинаИзстрелян е апаратът \"Марс рикънисънс орбитър\". Задачата му е да сканира по-обстойно планетата за признаци за вода.10 март 2006 година\"Марс рикънисънс орбитър\" достига Червената планета и се позиционира в орбита. Той е оборудван с най-мощната камера, напускала някога Земята - HiRISE (High Resolution Imaging Science Experiment). Камерата прави първите си четири снимки на Марс на 23 март, докато орбитиращият апарат се намира на разстояние между 900 и 4000 километра от планетата. Началната фаза на мисията продължава две седмици.24 януари 2007 годинаНа третата годишнина от кацането си на Червената планета марсоходът \"Опортюнити\" все още изследва марсианския терен - 33 месеца по-дълго от планираното.4 август 2007 годинаУспешно е изстрелян \"Финикс\", част от програмата \"Скаут\" на НАСА за по-малки и евтини апарати. Спускаемият апарат е проектиран да анализира проби от почвата и да изследва атмосферата на планетата.25 май 2008 година\"Финикс\" завършва продължилото си 296 дни пътуване, кацайки близо до северния полюс на Марс.Ноември 2008 годинаСлед като приключва мисията си, апаратът преустановява комуникация със Земята. По план \"Финикс\" трябва да функционира 90 марсиански слънчеви дни. Апаратът прави научни изследвания в продължение на 149 дни от заложените му 152.22 март 2010 годинаНАСА получава последния сигнал от марсохода \"Спирит\". Американското космическо управление продължава да прави опити да се свърже с роувъра. Неговият брат-близнак \"Опортюнити\" все още функционира.6 април 2011 годинаНАСА представя марсохода \"Кюриосити\". Апаратът е много по-голям от \"Спирит\" и \"Опортюнити\", тежи около 900 килограма и е с приблизителните размери на автомобил \"Мини Купър\".25 май 2011 годинаУчените от НАСА преустановяват опитите да се свържат със \"Спирит\".26 ноември 2011 годинаМарсоходът \"Кюриосити\" е изстрелян от Кейп Канаверал с ракета-носител \"Атлас V\". Пътуването на апарата трябва да продължи около 8,5 месеца.6 август 2012 година\"Кюриосити\" успешно каца на Марс.21 септември 2014 годинаСондата \"Мейвън\" на НАСА пристига в орбитата на Марс, след като е пътувала 10 месеца и е изминала 711 милиона километра. Мисията й - първата по рода си, е да изследва горните слоеве на марсианската атмосфера за по-добро разбиране на климата, времето и годността за живот на планетата.24 септември 2014 годинаИндийската сонда \"Мангалиан\" успешно влиза в орбита около Марс. Индия става първата нация с подобно постижение от първия опит, както и първата азиатска страна, достигнала Червената планета.16 януари 2015 годинаНАСА оповестява, че изчезналият преди 11 години \"Бийгъл 2\" е забелязан на Марс. Смята се, че при кацането на апарата слънчевите му батерии не са се отвори напълно, възпрепятствайки комуникацията му със Земята.Март 2015 годинаИндийската сонда приключва 160-дневната си мисия, но продължава да функционира.28 септември 2015 годинаУчени от НАСА оповестяват, че на Марс все още има вода в течно състояние.14 март 2016 годинаОт Байконур стартира руско-европейската мисия \"ЕкзоМарс - 2016\", в състава на която влизат орбиталният апарат \"Трейс газ орбитър\" (Trace Gas Orbiter - TGO) и демонстрационният спускаем модул \"Скиапарели\". Модулът се разбива при кацането си на Марс през октомври. Апаратът е предназначен да открива атмосферни газове - свидетелство за активен биологичен живот на Червената планета.  29 септември 2017 годинаОснователят на \"Спейс екс\" Илон Мъск оповестява плановете на компанията да колонизира Марс до 2024 г.5 май 2018 годинаНАСА изстреля сондата \"ИнСайт\", чиято мисия с продължителност две години е да изследва загадъчната вътрешност на Марс.7 юни 2018 годинаНАСА оповестява, че марсоходът \"Кюриосити\" е открил органична материя в почвени проби от речно корито на 3 милиарда години в кратера Гейл, както и метан в марсианската атмосфера.10 юни 2018 годинаНАСА получава последния сигнал от марсохода \"Опортюнити\".25 юли 2018 годинаУчени от Италианската космическа агенция публикуват изследване, описващо наличието на голямо подпочвено езеро под южния полюс на Марс, открито с помощта на инструмент на ЕКА.28 ноември 2018 годинаКосмическият апарат \"ИнСайт\" се позиционира върху повърхността на Марс и няколко минути по-късно започва да изпраща сигнали на НАСА, в това число и снимка от мястото си на кацане.13 февруари 2019 годинаНАСА оповестява края на мисията на марсохода \"Опортюнити\". За времето, прекарано на Червената планета, роувърът измина рекордните 45 километра. \"Опортюнити\" постави и рекорд по издръжливост, функционирайки години наред, при положение че беше програмиран за 90 дни. ", "date": "2019.02.14", "title": "Най-важните дати в историята на изследването на Марс "}
{"url": "http://www.cross.bg/profili-feiisbyk-stranitzi-1596532.html", "text": "/КРОСС/ Технологичната компания Фейсбук заяви, че е премахнала страници и профили, участвали в \"съгласувано неистинско поведение\", насочено към хора в Молдова, където по-късно този месец предстоят избори, предаде Ройтерс.Според Фейсбук собствениците на страниците и профилите пускали публикации за местни новини и политически въпроси като задължително образование по руски или английски език и обединение с Румъния.\"Въпреки че хората зад тази дейност се опитваха да скрият своята самоличност, нашият ръчен преглед установи, че част от тази дейност е била свързана с хора, работещи за молдовското правителство\", каза компанията.Тя заяви, че е премахнала 168 профила и 28 страници във Фейсбук и 8 профила в социалната мрежа Инстаграм, участвали в дейности, използващи съчетание от фалшиви профили и някои истински профили, за да заблудят другите за това кои са и какво правят. Около 54 000 профила са последвали поне една от тези страници.Фейсбук напоследък предприема сурови мерки срещу подобни профили в страни като Русия, Иран и Индонезия, след като през последните две години беше подложена на критики заради това, че се бави с разработването на инструменти за борба с екстремистко съдържание и пропагандни операции. Молдова, разположена между членуващата в Европейския съюз Румъния и Украйна, е преследвана от скандали, а прозападното й правителство не успява да повиши ниските жизнени стандарти, което тласка много избиратели към социалистите, подкрепящи по-близки връзки с Русия. ", "date": "2019.02.14", "title": "Фейсбук премахна страници и профили, насочени към хора в Молдова "}
{"url": "http://www.cross.bg/ekspo-izlozhenie-purvi-1596553.html", "text": "/КРОСС/ Най-голямото туристическо изложение у нас \"Ваканция и СПА Експо\" отвори врати днес. В следващите три дни в \"Интер Експо Център\" в София над 380 компании от 25 страни ще представят най-атрактивните възможности за отдих, пътешествия и възстановяване. Много силно участие на българските общини тази година, общо над 50 - съобщи министърът на туризма Николина Ангелкова след тържественото откриване. По думите ѝ, целта е България да стане целогодишна дестинация и да привлича туристи и през 4-те сезона. Интересът към международното изложение става все по-голям. Тази година 59 организации и фирми за първи път участват в него. Разширяват се и икономическите дейности, които са представени тук. Така например за първи път има представители на винарски изби и производители на вино.Силно присъствие на изложението имат и най-предпочитаните страни за летните ни почивки - Турция, Гърция, Испания. ", "date": "2019.02.14", "title": "Откриха най-голямото туристическо изложение \"Ваканция и СПА Експо\""}
{"url": "http://www.cross.bg/mariana-suprygata-doshul-1596540.html", "text": "/КРОСС/ Навръх Празника на влюбените 14 февруари водещият Деян Славчев-Део и съпругата му Мариана обявиха раждането на второто си дете.\"Днес се видях с една от най-големите ми любови. Добре дошъл, Теодор! ❤️\", написа Мариана във Фейсбук.Део допълни: \"Заформяме отбор. Добре дошъл, Теодор!\"Новината, че двойката очаква второ дете се разпространи на 43-ия рожден ден на Део през месец август.  Тогава той се снима със съпругата си и сина си Борислав. Мариана позира с голям корем и така всички разбраха, че е бременна.Първият син на двойката - Борислав, ще навърши три годинки през април. Део и Мариана сключиха брак през есента на 2017 година.След раждането на Боби Део разкри, че бащинството е променило целия му свят: ", "date": "2019.02.14", "title": "Део стана баща за втори път навръх Свети Валентин"}
{"url": "http://www.cross.bg/tesla-dokato-rezhim-1596536.html", "text": "/КРОСС/ Компанията за електрически автомобили Tesla официално обяви нова екстра, наречена Dog mode (Кучешки режим), която цели да осигури комфорт на домашните любимци, оставени в колата, докато стопаните им са извън превозното средство.Dog Mode поддържа температурата на цялата кола, докато е паркирана и включва екран, изобразяващ градусите, така че минувачите да могат да видят с очите си дали домашният любимец е в безопасност, посочват от Tesla.Компанията показа Dog mode чрез публикация в Twitter, предава CNBC. Това е един от няколкото софтуерни обновявания с цел подобряване на сигурността, които производителят представи.Tesla обяви също така Sentry Mode (Охранителен режим), който извършва мониторинг на заобикалящата среда на колата, докато е паркирана и заключена.От публикация в блога на компанията става ясно, че екстрата разчита на външните камери на возилото, за да засича заобикалящата среда, като при евентуални опасности изпраща сигнал на собственика чрез мобилното приложение на Tesla. ", "date": "2019.02.14", "title": "Tesla представи кучешки режим "}
{"url": "http://www.cross.bg/prezident-pytin-rohani-1596554.html", "text": "/КРОСС/ Русия, Турция и Иран трябва да обсъдят практически мерки за ликвидирането на терористичното огнище в сирийската провинция Идлиб, заяви днес руският президент Владимир Путин на тристранната среща за Сирия в Сочи, предаде ТАСС.Според него в провинцията успешно се спазва споразумението за прекратяване на бойните действия, но \"това не означава, че трябва да се примирим със съществуването на терористични групировки в района на Идлиб\". \"Затова предлагам да разгледаме конкретни практически стъпки, които Русия, Турция и Иран биха могли да предприемат за пълното унищожаване на терористичното огнище\", каза Путин.Той посочи, че примирието се спазва на практика по цялата територия на Сирия и това е намалило нивото на насилие. \"И това е конкретен наш, съвместен с вас, безусловно положителен резултат\", обърна се Путин към Рохани и турския президент Реджеп Тайип Ердоган.Руският президент отбеляза, че дипломати от трите страни са извършили сериозна работа в координация с ООН и страните в сирийския конфликт за създаването на сирийския конституционен съвет. Той подчерта важността този съвет да започне да функционира възможно най-скоро.Иранският президент Хасан Рохани заяви, че САЩ продължават да подкрепят терористични групировки в Сирия и Ирак, като ги използват в свой интерес, съобщи ТАСС.Ройтерс и Асошиейтед прес уточниха, че Путин и Рохани имат предвид бойците от бившия Фронт \"Ан Нусра\", които сега контролират голяма част от провинция Идлиб. По думите на Рохани би било грешка тези бойци да бъдат оставени да се измъкнат само защото са си променили името. Иранският президент каза на Путин и Ердоган, че е време за удвояване на усилията за решаване на проблема с Идлиб.", "date": "2019.02.14", "title": "Русия, Турция и Иран трябва да се заемат с унищожаването на терористите в  Сирия"}
{"url": "http://www.cross.bg/zatlustyavane-teglo-hiryrgiya-1596543.html", "text": "/КРОСС/ Проблемът с наднорменото тегло става все по-сериозен в развития свят, в Европа, както и у нас, в България. По последни данни на Европейската асоциация за изследване на затлъстяването между 30-70% от населението над 18-годишна възраст в държавите от Европейския съюз страдат от наднормено тегло, а между 10-30% са със затлъстяване. Прогнозата е, че до 2030 г. наднорменото тегло ще се увеличи с 33%, а високостепенното затлъстяване - със 130%.Според специалисти затлъстяването е хронично заболяване, което е свързано с развитието на повече от 195 усложнения. Сред тях са захарен диабет тип 2, хипертония, сърдечно-съдов инцидент, синдром на сънна апнея, увреждане на ставите, безплодие, рак и т.н. По думите на диетолога доц. Теодора Дърленска лечението от последствията на това заболяване коства на ЕС 59 млрд. евро годишно.Днес в Александровска болница експерти разискваха и представиха един от успешните варианти за лечение на хора, болни от затлъстяване - бариатричната или метаболитната хирургия.Д-р Константин Гроздев от Клиника по хирургия е извършил повече от 1000 лапароскопски операции, включително и бариатрични. Той припомни критериите за наднормено тегло и затлъстяване. Идеалното тегло е при индекс на телесна маса (ИТМ) между 15 и 25, а при тежките случаи - с ИТМ над 35 хирургията е сред ефективните методи за лечение.В Александровска болница ще бъде изградено звено, което да се занимава специално с метаболитна хирургия, съобщи директорът на лечебното заведение доц. Костадин Ангелов. Там ще работят лекари от различни специалности, сред които кардиолог, анестезиолог, специалист по сънна апнея, пластичен хирург.На днешната среща в лечебното заведение беше обявено и създаване на пациентска организация „Моят нов живот\" на оперираните с бариатрична хирургия в България.Специалисти пациенти ще направят постъпки за ангажимент от НЗОК - главно финансов, по лечението на болни със затлъстяване. ", "date": "2019.02.14", "title": " Хирургията дава нов живот за болните с драстичните форми на затлъстяване"}
{"url": "http://www.cross.bg/boeve-zhivotni-bulgarin-1596539.html", "text": "/КРОСС/ Предаване, излъчено снощи по един от най-гледаните британски телевизионни канали - Би Би Си (BBC), разкрива мрежа за организиране на кучешки боеве и търговия с обучени за битки кучета, ръководена от българин, информира Агенция „Фокус\", позовавайки се на информация от Фондация „Четири лапи\".В разследването, организирано с помощта на неправителствената организация „Лига срещу жестоките спортове\" и частни детективи, е разкрит основният организатор на мрежата - българин с име Ивайло Николов от Русе, собственик на развъдник за питбули и фирма за превоз на животни.Разследващите под прикритие дори успяват да поръчат питбул с високи бойни качества от Молдова, който срещу 3000 евро трябва да им бъде доставен в България с издаден от български ветеринарен лекар паспорт.Според разследващите Николов е доставял животни в поне 29 страни по целия свят - от Виетнам, Непал, Пакистан и Близкия изток, до Западна Европа и САЩ. В репортажа са показани и кадри от бой между питбули, в който ясно се чува българска реч.За Ивайло Николов екипът на Би би Си казва: „37-годишен, интелигентен приятелски настроен, говорещ английски българин от крайдунавския град Русе. Иво обича да документира своята работа в социалната мрежа Фейсбук\". В хода на разследването журналистите установяват, че Иво наистина много обича кучетата, но за съжаление не по-малко обича и кучешките боеве. Журналистите успяват да си уредят среща с него в заведение в Букурещ, където научават, че контактът му в Молдова е държавен ветеринарен лекар и може да уреди необходимите документи за безпроблемно транспортиране на кучето.Когато излиза от заведението, журналисти открито се конфронтират с Иво, задавайки му въпроси за нелегалните кучешки боеве, на които той отказва да отговори и бяга. Няколко дни по-късно профилът му във Фейсбук е изтрит. Явор Гечев от българския офис на международната организация за защита на животните е категоричен: „След толкова скандални разкрития намесата на полицията и прокуратурата трябва да е незабавна.Трябва да бъдат изяснени имената на всички участници в тази схема за търговия със смърт, включително и на ветеринарните лекари, издавали паспорти на продаваните животни, и те да понесат най-тежките предвидени от закона наказания\". Организирането и участието в провеждането на боеве с животни, както и отглеждането, тренирането или предоставянето на животни за боеве, е инкриминирано у нас от 2011 г. и се наказва със затвор до 5 години и глоба от 10 хил. лв. ", "date": "2019.02.14", "title": "BBC: Българин ръководи мрежа за кучешки боеве"}
{"url": "http://www.cross.bg/mnyamawamtuka-predi-godini-1596546.html", "text": "/КРОСС/ Сравнително добре запазен скелет на тревопасен динозавър, открит в скала край река в Танзания, разкрива важни особености за еволюцията на най-едрите същества, живели някога на Земята, предаде Ройтерс.Новооткритият динозавър е наречен Mnyamawamtuka moyowamkia. Той има дълъг врат и опашка. Цялата му дължина е осем метра, а теглото - около тон. Гигантът е живял преди 110-100 милиона години и е ранен представител на титанозаврите.Първите титанозаври се появяват през кредата - приблизително преди 125 милиона години. Преди динозаврите да изчезнат след сблъсък на астероид със Земята преди 66 милиона години, титанозаврите достигат гигантски размери. Например, намереният в Патагония скелет на титанозавър показва, че животното е било дълго 37 метра и е тежало 70 тона.\"Mnyamawamtuka е важно откритие, тъй като е запазен относително цял скелет от ранния период на диверсификация на титанозаврите. Останките дават ценна информация за цялата група титанозаври преди тяхното разпространение из целия свят,\" каза Патрик О'Конър - професор по анатомия в Университета на Охайо.Mnyamawamtuka означава \"чудовището от Мтука\", защото скелетът е открит в скала близо до река Мтука в Югозападна Танзания. Ерозията разкрила костите на скелета. Те били на 6 метра над коритото на реката. Мястото е живописно - по скалите живеят маймуни, птици-носорози и всякакви насекоми, обясни О'Конър.Досега са открити кости от около 60 титанозавъра в целия свят. Но от повечето от тях са намерени само малки останки. Скелетът на Mnyamawamtuka е запазен 45%. Кости от предните и задните крайници, много прешлени от врата и опашката са съхранени, но не и черепът.Опашните прешлени на Mnyamawamtuka имат сърцевидната форма, която вероятно е правела опашката по-силна. Животното е живяло в топла и суха среда, каквато е срещащата се днес в южната част на Централна Африка. ", "date": "2019.02.14", "title": "Нови данни за еволюцията на динозаврите"}
{"url": "http://www.cross.bg/izborniya-bulgarite-glasopodavatelite-1596550.html", "text": "/КРОСС/ Премахването на преференцията е крачка назад в изборния процес, се казва в позиция на партия МИР по повод приетите от Правната комисия на Народното събрание поправки в Изборния кодекс. В днешната дискусия в пленарна зала ясно се вижда волята на мнозинството да затвори изборния процес в рамките, изгодни за властта. „Преференцията като мажоритарен елемент гарантира, че вотът на избирателите ще намери своята пряка реализация, като гласът им ще отиде при конкретен кандидат, а не в кандидат от листата, който и „подреден\" от партията  на предните места\", заяви председателят на Политическа партия МИР Симеон Славчев. По думите му с премахването на преференциите се дава възможност да се засили отново корпоративния вот, тъй като контролирани маси хора ще гласуват не за личности, а за партии. Измененията на ГЕРБ, ДПС, Воля и Патриотите са удар върху правата на гласоподавателите. Резултатът от тях е, че изборите през май ще се проведат без електронно дистанционно гласуване, без пълно машинно гласуване, без камери, следящи броенето на бюлетините, без регистър на избирателя, без образователен ценз за членовете на секционните избирателни комисии, без неограничен брой секции за българите във Великобритания, без забрана за обявяване на социологически проучвания в изборния ден. ГЕРБ и партньорите му загубиха доверието на българите и търсят победа чрез процедурни хватки и промени в законите. Това е лош знак за България и демокрацията у нас. „Без право на глас\" ... това е ефектът на промените Ви, господа управляващи! Когато лишите българите от глас пред урните, ще го чуете на улицата!", "date": "2019.02.14", "title": "ПП МИР: Властта лиши гласоподавателите от права"}
{"url": "http://www.cross.bg/bili-detza-morbili-1596552.html", "text": "/КРОСС/ Болните от морбили станаха общо 17 в цялата страна. Първите 5 случая са лабораторно потвърдени. За останалите 12 - всички те са деца от благоевградско - са изпратени проби за изследвания. според здравните власти е почти сигурно, че резултатите ще са положителни. Случаите на заболели в Гоцеделчевско са деца от ромската махала в Разлог.Във вторник две деца от ромската махала в Разлог са били приети с морбили в инфекциозното отделение на гоцеледелчевската болница. Те са постъпили там във вторник, състоянието им вече е стабилно.Преди да постъпят в болницата в Гоце Делчев, обаче, те са били лекувани от грип в детското отделение на болницата в Разлог. След като са ги изписали, децата са били и вкъщи и са имали досег с доста хора преди да се разбере, че са болни от морбили. Те не са били ваксинирани. В ромската махала на Разлог вече има сериозна паника. Пет деца са транспортирани днес в болницата в Благоевград, а четири - в София.В Гоце Делчев също имат готовност да приемат още пациенти. Общо 145 души, които са имали досег със заразените, ще бъдат под наблюдение 21 дни, съобщиха от здравното министерство. Броят им най-вероятно също ще нарасне. ", "date": "2019.02.14", "title": "Общо 17 са случаите на болни от морбили в страната, няма опасност от епидемия"}
{"url": "http://www.cross.bg/audi-e-tron-elektrichesko-1596519.html", "text": "/КРОСС/ Audi разпространи първоначалната информация и скици на нов концептуален автомобил с изцяло електрическо задвижване, който ще бъде представен за първи път в света по време на международното зиложение в Женева в началото нас ледващия месец.Без да навлизат в подробности, от Audi анонсират, че новото Q4 e-tron е следващото изцяло електрическо пазарно предложение на марката, което ще носи обозначението e-tron.Анонсиран като компактен SUV модел, Audi Q4 e-tron ще бъде пуснато в серийно производство в края на следващата или началото на 20211 година. ", "date": "2019.02.14", "title": "Автосалон Женева 2019: Audi с нова електрическа концепция"}
{"url": "http://www.cross.bg/strategiya-deiistvie-dynavskata-1596549.html", "text": "/КРОСС/ Националният координатор на Дунавската стратегия за България заместник-министър Деница Николова участва в срещата на Националните координатори на дунавската стратегия, която се проведе в Букурещ под ръководството на Румънското председателство на Стратегията.Събитието беше открито от държавния секретар по европейските въпроси на Румъния Мелания-Габриела Чот, която поздрави участниците и отбеляза основните приоритети на Румъния в рамките на Председателството на Дунавската стратегия и Председателството на Съвета на ЕС.Основната част от дискусията по време на срещата беше фокусирана върху промяната на Плана за действие на Дунавската стратегия, инициирана по време на Българското председателство. Представени бяха резултатите от консултациите сред Координаторите на приоритетни области, като беше прието адаптиране на Пътната карта за преглед на Плана за действие, съобразно постигнатия напредък до момента.Заместник-министър Николова отбеляза, че трябва да бъдат проучени всички възможности за адаптиране на Плана за действие към новите предизвикателства на Дунавския регион и постигане на по-видими резултатите от нейното изпълнение в бъдеще. В този смисъл дигиталната свързаност е една от ключовите хоризонтални теми, които могат да допринесат за икономическия растеж. Други важни хоризонтални теми за икономическо въздействие са свързаността, образованието и туризма. Ревизията на Плана за действие трябва да следва заложения график, за да може в рамките на новото програмиране да бъдат отчетени нуждите на Дунавската стратегия, коментира зам.-министър Николова.Румънското председателство на Стратегията представи предложение за структуриране на бъдещия План за действие, върху което ще продължи работата на Националните координатори. Резултатите от тази дейност ще бъдат представени в рамките на следващата среща през м. май 2019 г., с оглед навременното финализиране на плана.По време на срещата бяха проведени дискусии относно хоризонталното сътрудничество между различните европейски макрорегионални стратегии и секторното сътрудничество в рамките на Дунавската стратегия. Европейската комисия представи Втория доклад относно прилагането на макрорегионалните стратегии, публикуван през м.януари 2019 г.  ", "date": "2019.02.14", "title": "Зам.-министър Николова: Дигитализацията е основен фактор за икономическия растеж"}
{"url": "http://www.cross.bg/glasyvane-mashinnoto-gerb-1596551.html", "text": "/КРОСС/„БСП настоява машинното гласуване да бъде въведено изцяло, още сега. За всички е ясно, че ако искаме прозрачен и истински вот, без съмнения за фалшификации, трябва да въведем машинното гласуване. Това е ясно на абсолютно всички\". Това заяви зам.-председателят на ПГ на „БСП за България\" Драгомир Стойнев от парламентарната трибуна. Той коментира, че  проблемът, обаче е, че ГЕРБ и ОП не желаят изборите да бъдат прозрачни и се опитват да отложат във времето този проблем.  Стойнев добави, че самият факт, че за 2017 г. имаме 294 хил. невалидни бюлетини показва, че машинното гласуване е необходимо. \"Искаме ли да сведем тази бройка до нула? Ако искаме да го направим, трябва да въведем машинното гласуване. Тогава няма как бюлетината да бъде невалидна, защото химикалът е излязъл от квадратчето или комисията надрасква бюлетините, за да бъдат те невалидни\", каза още народният представител. Стойнев добави, че не разбира защо това се отлага, след като пари в бюджета има. „ДПС предлага да се гласува с 3000 машини, за да има сделка с ГЕРБ и това най-вероятно ще бъде прието, а патриотите стоят отстрани.  Тези машини от сделката между ГЕРБ и ДПС могат да бъдат изработени много бързо, но къде ще бъдат поставени? Ние ще настояваме те да бъдат поставени в малките населени места, защото там вотът се манипулира по-лесно\", заяви още Драгомир Стойнев.Филип Попов: Над 80% от българските граждани смятат, че изборните резултати са манипулирани. С машинното гласуване това ще спре„Над 80% от българските граждани смятат, че изборните резултати са манипулирани и че са оказва натиск за кого да гласуват хората. С машинното гласуване тези страхове ще изчезнат\", заяви секретарят на ПГ на левицата Филип Попов. Той припомни аргументите за въвеждането на машинното гласуване от 2014 г., в които е записано, че то ще помогне да бъде спрян субективизмът при работата на СИК и хората да са сигурни, че гласовете им ще бъдат отчетени правилно. „Ако гаврата, която управляващите сътворихте днес в парламента с Изборния кодекс, се случи във Франция или Германия, не жълти жилетки, а сини каски няма да им помогнат. Само че тези промени се случват тук, под вашата диктатура\", коментира народният представител. Филип Попов призова иронично народните представители да прекратят агонията и да въведат  член първи в Изборния кодекс, който да гласи, че всички видове избори са недействителни, ако ГЕРБ не ги спечели. Георги Свиленски: Машинното гласуване е пречка за купуването на гласове„Машинното гласуване е пречка за купуване на гласове и  е най-точният начин за отчитане на резултатите. Когато всички сме убедени, че у нас трябва да има машинно гласуване, председателят на правна комисия ни казва- как във Венецуела машините са компрометирали вота и не трябва да го прилагаме\". Това каза зам.-председателят на ПГ на \"БСП за България\" Георги Свиленски. Той добави ,че няма как хората да повярват, че машинното гласуване е честно след като от парламентарната трибуна им се казва обратното. „Всички сме съгласни, че това е най-честното гласуване и пари за него има. Защо управляващите не искат да въведат машинното гласуване? Защото се притесняват да има честен вот\", заяви Свиленски.  Той добави, че всичко е възможно, ако има воля изборите да бъдат честни. „Вие залагате фалшификацията и манипулацията в закона. Българските граждани виждат всичко това и няма как да ви повярват\", обърна се той към управляващите. Стоян Мирчев към ГЕРБ: Искате да фалшифицирате изборите и да откраднете демокрацията заедно с ДПС„В края на миналата година, когато приемахме бюджета за 2019 г., управляващите от ГЕРБ изкараха от 100 кладенеца вода, за да ни убедят, че машини не са нужни и въобще трябва да се откажем от тях\", припомни народният представител Стоян Мирчев. Той добави, че тогава Тома Биков е бил един от основните противници на машинното гласуване и е помислил, че той го прави единствено от колегиалност към своя колега Светослав Иванов, който много трудно ще носи машини в изборния ден вместо чували. „Знаем как ГЕРБ правят избори - техните депутати носят добре подготвените протоколи и бюлетини. Помним и хаоса в  „Арена Армеец\", който помогна всички тези чували, носени от г-н Иванов, да влязат в употреба\", припомни още Мирчев. Народният представител каза още, че най-големият изборджия и основен манипулатор на изборите от ГЕРБ  - Цветан Цветанов, скоро се върнал от една чужда държава  и е говорил за кибер атаки, а Тома Биков е свързал думите му с машинното гласуване. „Това е липса на всякакъв морал и това, на което сме свидетели в момента, е нищо повече от политическа сделка между ГЕРБ и ДПС. Искате да манипулирате и фалшифицирате изборите и да откраднете демокрацията заедно с ДПС\", обърна се той към мнозинството.  ", "date": "2019.02.14", "title": "Стойнев: БСП настоява машинното гласуване да бъде въведено още сега  "}
{"url": "http://www.cross.bg/slyzhitel-chast-otgovornost-1596542.html", "text": "/КРОСС/ Антимафиот е бил арестуван вчера като част от разбитата банда полицаи от столичното Четвърто РПУ, съобщи на брифинг зам.-главният прокурор Иван Гешев.\"В резултат на проведените действия от \"Вътрешна сигурност\" на МВР и действия по разследването от следователи и прокурори са събрани достатъчно доказателства и вчера беше привлечено като обвиняем още едно лице - от около година или по-малко е служител на ГДБОП\", уточни той.В края на януари Специализираната прокуратура подведе под отговорност четирима полицаи начело с шефа на сектор \"Икономическа полиция\" в районното Красимир Кръстев. Според обвинението от 2017 до 2019 г. те са рекетирали търговци от столичния квартал \"Лозенец\" с 200 до 2000 евро като такса \"спокойствие\". Трима от тях са с мярка за неотклонение \"задържане под стража\", а един е с парична гаранция заради здравословното му състояние\"Дейността на задържания служител на ГДБОП, за която е привлечен към наказателна отговорност, няма нищо общо с дейността му в дирекцията\", коментира Гешев. Той поясни, че към момента работните обвинения са за участие в организираната престъпна група и за лично укривателство.\"Към момента са ни известни случаи за това че привлеченият към наказателна отговорност служител на МВР е предупреждавал собственици на магазини за предстоящи проверки, касаещи продажба на неистински стоки с неистински търговски марки. Да го кажем на народен език, на ментета или реплики\", заяви зам.-главният прокурор. Той каза още, че са документирани и доказани са няколко такива случая.\"Тази дейност е развивана докато този служител на МВР е бил част от служителите на Четвърто РПУ\", уточни Иван Гешев. ", "date": "2019.02.14", "title": "Антимафиот е задържан като част от бандата от Четвърто РПУ"}
{"url": "http://www.cross.bg/nyama-kitkata-schypi-1596544.html", "text": "/КРОСС/ Британският принц Филип (97 г.) няма да бъде обвиняван за автомобилната катастрофа, при която жена си счупи китката, съобщи днес прокуратурата в Лондон, цитирана от АФП.Съпругът на кралица Елизабет IIсе удари с друг автомобил миналия месец и обърна странично своя джип „Ленд Роувър\". Инцидентът стана край кралския имот Сандрингхем в Източна Англия. В другата кола „Киа\" шофьорката пострада леко, а спътничката й си счупи китката. Деветмесечно бебе на задната седалка е невредимо след инцидента.Кралската прокуратура обяви днес, че няма да бъдат предприемани действия срещу принца, който миналата събота се отказа от шофьорската си книжка. Тази стъпка повлияла на решението на прокуратурата. ", "date": "2019.02.14", "title": "Британският принц Филип няма да бъде обвиняван за автомобилна катастрофа "}
{"url": "http://www.cross.bg/podkypi-prokyratyra-spetzializiranata-1596547.html", "text": "/КРОСС/ Специализираната прокуратура приключи разследването срещу единадесет служители в „Автомобилна администрация\"-Благоевград, обвинени за участие в организирана престъпна група за искане и получаване на подкупи, съобщиха от прокуратурата.Привлечевните към наказателна отговорност служители първоначално бяха десетима. След преценка на събраните доказателства, на 31 януари 2019 г. бе обвинен още един.На 13 февруари 2019 г. започна предявяването на прецизираните обвинения. Предстои предявяване и на материалите по досъдебното производство, както и внасяне на обвинителен акт в Специализирания наказателен съд. Десетима от обвинените за участие в групата бяха задържани на 24 април 2018 г. при операция на ГДБОП и Специализираната прокуратура в Благоевград.Разследването установи, че те са искали и приемали подкупи от транспортни фирми в региона, за да не им бъдат съставяни наказателни постановления и налагани глоби до 5000 лв. за допуснати сериозни нарушения.Исканите подкупи са били най-често по 300 евро от фирма. За целта управителите на набелязаните транспортни фирми са били уведомявани, че предстои да им бъде извършена проверка, както и какви документи трябва да представят на инспекторите. Най-често сред предоставяните за проверка документи бил вмъкван плик с поискания подкуп.За да отчетат и дейност, инспекторите налагали на фирмата глоба за дребно нарушение, обикновено от 200 лева. По тази схема участниците в групата получавали и разпределяли помежду си до 1200 евро на ден.По искане на Специализираната прокуратура служителите са отстранени от длъжност след привличането им като обвиняеми. Към момента те са с наложени от Специализирания наказателен съд парични гаранции в различни размери. ", "date": "2019.02.14", "title": "Групата за подкупи на служители от ДАИ - Благоевград отива на съд"}
{"url": "http://www.cross.bg/balet-myltimedien-myltimediiini-1596520.html", "text": "/КРОСС/ \"Руският мултимедиен театър и балет\" идва на турне в България през месец април - Датите на представленията са 6. 04. Русе,  8. 04. Габрово, 9. 04. Варна, 10. 04. Бургас, 11. 04. Пловдив. Трупата ще представи \"Лешникотрошачката\"-  емблематична приказна постановка в две действия по музика на П.И. Чайковски. История за чудесните приключения, които се случват на Клара и дървената играчка - лешникотрошачка, когато стрелките на часовника се срещнат в полунощ.\"Руският мултимедиен театър и балет\" синтезира танцова програма на класическия руски балет с интегрирани мултимедийни декори, позволявайки на зрителя да се гмурне изцяло в приказното измерение на увлекателни истории.В основата на спектакъла лежи каноничната класическа хореография и концептуално мултимедийно съдържание, което замества статичния декор. Решението за замяна на декорите с мултимедийни 3D екрани позовлява отварянето на допълнително  сценично пространство за развитие на драматургичните сюжетни линии.  По този начин персонажите могат да се появяват първо на проекционните екрани, трансформирайки се в изпълнители на реално сценично пространство.Главната цел при създаването на трупата е съхраняването на безценното културно наследство на Русия - класическата балетна школа, както и привличането на по -младия зрител с помощта на съвременни технологии. Балетът няма аналог в света - това е единствената трупа използваща мултимедиен 3D декор в класически спектакли.\"Руският мултимедиен театър и балет\" е сплав между класическата балетна постановка и удивителните възможности на съвременни мултимедийни технологии. Кастингът за артистите на балета е тежък - в него попадат само танцьори с опит на работа във водещи балетни театри на Москва и Санкт Петербург. Репетициите се провеждат не само от опитни балет майстори на Русия, но и чуждестранни специалисти.Според рейтинга на компанията Panasonic шоуто е в топ 100 най-добри мултимедийни проекти на Русия за 2016 г. Билетите ще са на цени между 40 лв. и 80 лв. \n\t\t\t\t\t ", "date": "2019.02.14", "title": "Руски мултимедиен балет и театър идва на турне с \"Лешникотрошачката\"  (видео)"}
{"url": "http://www.cross.bg/gurtziya-kandidati-vruzka-1596545.html", "text": "/КРОСС/ Процедурата за проектиране, доставки и строителство на газовата връзка с Гърция продължава с петима кандидати. Това съобщиха от проектната компания „Ай Си Джи Би\", която ще строи интерконектора.Повечето кандидати, класирани за втора фаза, са големи международни компании, участващи в консорциуми с италиански, френски, китайски, гръцки и българските фирми \"Главболгарстрой Интернешънал\", \"Джи Пи Груп\", \"Трейс Груп Холд\"  и \"Актор Акционерно строително дружество\".Очакването е изпълнителят на газовата връзка с Гърция да бъде обявен  до края на месец април. ", "date": "2019.02.14", "title": "Процедурата за строителство на газова връзка с Гърция продължава с петима кандидати"}
{"url": "http://www.cross.bg/zadurzhan-meditzinski-zagora-1596531.html", "text": "/КРОСС/ Деветнайсетгодишен младеж е задържан за нападение над медицински служител във филиала за спешна медицинска помощ в град Нова Загора. Това съобщиха от Областната дирекция на МВР в Сливен.Инцидентът е станал малко след полунощ, след като 48-годишен мъж е починал в спешния център от масивен инфаркт. При уведомяване на близките за смъртта на пациента, 19-годишният син на починалия е ударил дежурния медицински специалист. Той има наранявания по лицето.Нападателят е задържан за 24 часа, по случая е образувано досъдебно производство.", "date": "2019.02.14", "title": "Арестуваха 19-годишен за нападение над медик в Нова Загора "}
{"url": "http://www.cross.bg/praseta-povelyanovo-zaradi-1596530.html", "text": "/КРОСС/ Пълна забрана на продажбите на прасета във Варненска област се налага заради новия случай на африканска чума - този път в диво прасе, открито на територията на девненския квартал \"Повеляново\". Това обяви след заседание на епизоотичната комисия Стоян Пасев - областен управител на Варненска област, съобщава БНР.Заместник-министърът на земеделието, храните и горите Янко Иванов, който заедно с Георги Чобанов от БАБХ участва в работата на комисията, препоръча на хората, които имат прасета в района, да ги заколят: \"Най-добре е да си ги изколят и да изконсумират, защото другият вариант е, ако те са регистрирани и ако проникне заболяването при тях, ние така или иначе ще трябва да ги избием. Тогава, ако са регистрирани, ще ги платим, ако не са регистрирани, няма как да ги платим\".Засега е известно, че в \"Повеляново\" се отглеждат 10 прасета. Според Янко Иванов заради наличието на заразата в областта е добре хората да преустановят отглеждането на прасета за няколко години.Засега забраната не важи за свинекомплексите в района, а ловците, гъбарите, дървосекачите и всички, които влизат в гората край \"Повеляново\", се призовават, ако открият трупове на прасета, веднага да сигнализират, за да бъдат мъртвите животни загробени навреме и да не се разпространи заразата. ", "date": "2019.02.14", "title": "Пълна забрана на търговията с прасета във Варненско заради африканската чума"}
{"url": "http://www.cross.bg/detzata-promeni-samo-1596529.html", "text": "/КРОСС/ Столичният общински съвет (СОС) прие новите правила за прием в детските градини и първи клас.Това са поправки в Наредбата за прием на деца в общинските детски градини и в подготвителните групи в общинските училища на територията на Столичната община, които отразяват исканията на родители и неправителствени организации, обясни заместник-кмета по образование и култура доц. Тодор Чобанов.Промените са в няколко насоки.Увеличава се броят на точките за работещи родители и студенти от 1 на 2. От март месец тази година децата с постоянен адрес ще получават по 3 точки, а тези с настоящ - по 2. Ще се дават допълнително още 2 точки, ако адресът съвпада с административния район на детското заведение и така на практика по тези 2 критерия ще могат да се получат максимум 5 точки, уточни зам.-кметът.Догодина ще се въведе и т.нар. уседналост, като максималният брой точки ще се дава, ако детето е живяло на адреса повече от 2 години.Другата група промени е свързана с въпроса къде да бъдат братята и сестрите - дали в социалния или общия списък. След дълги дискусии и консултации накрая се взе решение тази точка да отиде в основния списък. Промени се разпределението в тези две опашки на 70/30 - 70% в общия списък и 30% по социални критерии. Братята и сестрите отиват в основния списък с 1 т. като тя се използва само веднъж т.е., ако има близнаци, те използват само 1 точка, каза Чобанов, цитиран от БГНЕС.По думите му с тези промени вторите деца почти сигурно ще успеят да влязат при своя брат или сестра.Приемът става само през електронната система. Затяга се и контролът по прием на децата с хронични заболявания, като те вече ще се приемат само с ТЕЛК-ово решение, а не с протокол от личния лекар, както беше досега.Според Чобанов с приетите промени се повишава чувствително нивото на контрол.\"Направили сме промяна в броя на децата със специални образователни потребности и хронично болните. Променя се броят на децата с хронични заболявания в група от 5 на 3, а децата със СОП - от 3 на 2\", уточни Чобанов и добави, че само изграждането на нови градини увеличава броя на местата, както и ако образователното министерство промени броя на децата в група.Приетите промени за прием в градините и първи клас влизат в сила от 18 март. ", "date": "2019.02.14", "title": "Одобриха новите правила за прием в градините и 1 клас в София"}
{"url": "http://www.cross.bg/komisiya-predlozhenieto-pravnata-1596533.html", "text": "/КРОСС/ Хартиеното гласуване да бъде заменено изцяло с машинно след вота за местните избори тази година. Това предложи правната комисия на парламента, която проведе извънредно заседание днес, за да обсъди спорните точки в Изборния кодекс.За евроизборите се предвижда машинно гласуване да се организира в най-малко 3 хиляди избирателни секции, а за местните избори наесен - в най-малко 6 хиляди. Членовете на комисията от БСП напуснаха заседанието с мотива, че работата не е ефективна.До извънредното заседание на комисията се стигна след продължителни спорове около предложението на БСП да се създаде публичен регистър с избирателите, който да реши въпроса с т.нар. \"мъртви души\". Отделно се предлага всеки гражданин да може да проверява чрез ЕГН дали е гласувал или не. Това предлагано изменение предизвика прекъсване на заседанието, след което започна извънредно заседание на правната комисия в зала \"Запад\" на Народното събрание.Максималният брой избирателни секции в страните извън Европейския съюз остава 35, реши по-рано днес окончателно мнозинството в Народното събрание, след като отхвърли предложението на ДПС това ограничение да отпадне.Извънредната правна комисия реши за евровота да има машини в не по-малко от 3000 секции, а за местните избори наесен не по-малко от 6000 машини за гласуване.След местния вот напълно да отпадне хартиената бюлетина. Отпада и предложението на ГЕРБ за огласяване на социологическите междинни резултати в изборния ден. Решенията на Правната комисия подлежат на обсъждане и в пленарната зала.Проблемът за гражданите ни във Великобритания след \"Брекзит\" обаче остава нерешен с Изборния кодекс, обясни председателят на Правната комисия Данаил Кирилов от ГЕРБ.Депутатите подкрепиха предложението на \"Воля\" всяка парламентарна група да има право на поне един член в Централната избирателна комисия, с което \"Воля\" си осигури представител в Комисията.В защита на предложението си Хамид Хамид - член на правната комисия, изтъкна, че българската диаспора наброява над два милиона души. Засегнати от ограничението няма да са само Турция, Съединените щати, но и Великобритания, които след края на март ще са извън Европейския съюз, посочи той.\"Делим вече българските граждани не на две, а на три. Още една диаспора да ви кажа: благодарение на активната дейност на Държавната агенция за българите в чужбина, такива държави са и Македония, и Молдова. Те също са извън пределите на Европейския съюз засега. Така че, за да не се стигне до лимитиране на правата на българските граждани, мисля, че така е много по-справедливо\", каза Хамид.Председателят на правната комисия и депутат от ГЕРБ Данаил Кирилов обясни, че е оттеглил предложението си лимитът за избирателните секции да не важи за Великобритания, тъй като не е имал подкрепа в правната комисия, и уточни, че проблемът стои за гражданите ни в Обединеното кралство\"Без оглед на развитието на преговорния процес по прекратяване членството на Обединеното кралство, този проблем ще стои и не сме го решили в това изменение\".Мнозинството отхвърли предложението на ДПС да отпадне принципа за уседналост за местните избори.Срещу подкрепеното предложение на ГЕРБ за обикновено мнозинство при взимане на решения в Централната избирателна комисия остро реагираха от БСП. Според Крум Зарков, така лесно ще се повлиява политически и е необходимо да се търсят други механизми: \"Ако щете с начина за търсене на дисциплинарна отговорност от онези, които не решават да спазят закона\".Дълги спорове предизвика предложението на БСП всички гласували да влизат в регистър, който да се обновява с всеки вид избор, с което да се откроят реалните гласоподаватели. Парламентът отложи обсъждането на предложението на БСП до изготвяне на новия доклад на Правната комисия.Промените в Изборния кодекс бяха обсъдени на продължило близо 10 часа заседание на правната комисия, което приключи в ранните часове днес. Депутатите ще гласуват по-късно през деня и предложението на БСП за започване на процедура за избор на нов състав на Централната избирателна комисия, което вчера бе отхвърлено от комисията по правни въпроси.С много спорове и взаимни обвинения депутатите от правната комисия приеха в изборните секции да няма камери, а правилата за изчисляване на преференциите за отделните кандидати в партийната листа да бъдат променени така, че практически прагът да бъде увеличен до гласове, необходими за получаване на цял мандат.Отпадна забраната в деня за размисъл и в изборния ден да бъдат обявявани данни от социологически проучвания. Останаха номерата върху бюлетините. Не бяха приети предложенията членовете на секционните избирателни комисии да имат средно или поне основно образование.Не бяха приети предложенията на ДПС за отпадане на уседналостта, на ограниченията за откриване на секции в чужбина и на забраната за предизборна агитация на език, различен от българския. Ограниченията за машинно гласуване остават. ", "date": "2019.02.14", "title": "Минаваме на машинно гласуване след местните избори, по предложение на правната комисия"}
{"url": "http://www.cross.bg/tyrtziya-rysiya-rohani-1596528.html", "text": "/КРОСС/ Президентът на Русия Владимир Путин е домакин на среща с лидерите на Турция и Иран днес. Тримата обсъждат бъдещето на Сирия след решението на САЩ да изтеглят силите си от арабската държава, информира ДПА.В съобщение на Кремъл се казва, че тристранната среща с президента на Турция Реджеп Ердоган и иранския лидер Хасан Рохани се разглежда като \"допълнителни съвместни стъпки с оглед дълготрайно\" уреждане на ситуацията в Сирия.Разговорите основно ще се съсредоточат върху \"начини за предотвратяване на дестабилизация, хаос и запазване на контрол над ситуацията, ако американските войници напуснат страната\", каза заместник-министърът на външните работи на Русия Сергей Вершенин, цитиран от ТАСС.Русия и Иран са основните съюзници на сирийското правителство. Турция подкрепя определени бунтовнически групи, които се опитваха да свалят президента Башар Асад.Тримата лидери също се очаква да обсъдят хуманитарна помощ за сирийците, възстановяването на разрушените райони за улесняване връщането на сирийските граждани, както и мерки за превенция повторна поява на терористични групировки.Руският външен министър Сергей Лавров коментира, че президентите ще обсъдят създаването на сирийска комисия за подготвяне на нова конституция.От прессекретариата на държавния глава на Турция съобщиха, че президентите ще търсят \"трайно решение\" на сирийската криза. ", "date": "2019.02.14", "title": "Путин, Ердоган и Рохани обсъждат съдбата на Сирия в Сочи"}
{"url": "http://www.cross.bg/kanabis-ypotrebata-depresiya-1596534.html", "text": "/КРОСС/ Родителите не трябва да бъдат безучастни към рисковете от употребата на канабис от страна на младежи, предупреждават експерти, цитирани от Би Би Си. Британски и канадски изследователи заявяват, че са открили сериозно доказателство, че употребата на марихуана в юношеските години увеличава риска от развитие на депресия в по-зряла възраст с 37 процента.Учените твърдят, че разкритията им трябва да послужат за предупреждение към семействата, които смятат пушенето на канабис като част от естественото развитие.Според изследователите от Оксфордския университет и монреалския „Макгил\" употребата на марихуана сред младежите е „важен проблем на публичното здраве\". Около един от всеки девет подрастващи пуши канабис в Англия и Уелс. Учените не успели да докажат категорично, че марихуаната причинява депресия, но категорично заявяват за причинно-следствена връзка. ", "date": "2019.02.14", "title": "Употребата на канабис увеличава риска от депресия "}
{"url": "http://www.cross.bg/nato-cherno-bryuksel-1596535.html", "text": "/КРОСС/ След няколко дни кораби на НАТО ще участват във военни учения в Черно море в рамките на подкрепата на пакта за Украйна. Това заяви днес в Брюксел генералният секретар Йенс Столтенберг. Той говори в края на двудневната среща на министрите на отбраната от страните членки на алианса.„Значително увеличихме присъствието ни по вода, но и по въздух и суша в Черноморския регион\", изтъкна Столтенберг.Съюзниците обсъдиха и ситуацията в Украйна с нейния министър на отбраната Степан Полторак. Те отново призоваха Русия да освободи всички украински моряци, които задържа през ноември 2018 г. и които смята сега да съди. Същевременно от НАТО насърчиха Киев да продължи с реформите и да приеме препоръките на Венецианската комисия относно спорния закон за образованието.Изтребители на НАТО пак прехванаха руски самолети над Черно мореНАТО преразглежда нивото на сътрудничеството си със силите за сигурност на Косово след решението на властите в Прищина те да бъдат трансформирани в армия, каза ще Столтенберг.Дискусията по въпроса продължава и в Брюксел очакват решение да бъде взето напролет. Това се случва точно на 20-годишнината от създаването на КФОР - умиротворителните сили в Косово.Още през декември 2018 г. НАТО размаха пръст на Косово заради решенето силите засигурност да станат редовна армия. Столтенберг тогава предупреди, че стъпката е ненавременна и противоречи на съветите на много страни от алианса. Сега той припомни, че го е казвал неведнъж на косовския президент Хашим Тачи и на премиера Рамуш Харадинай.НАТО е твърдо ангажирана със стабилността на Западните Балкани, допълни генералният секретар.Сред главните обсъдени теми бе и Договорът за ликвидиране на ракетите със среден обсег. САЩ дадоха предизвестие за напускането му. Срокът изтича на 2 август.Предстои среща на външните министри от НАТО през април във Вашингтон. А държавните и правителствените ръководители ще се съберат през декември в Лондон.", "date": "2019.02.14", "title": "НАТО почва учения в Черно море"}
{"url": "http://www.cross.bg/protzes-glasyvane-zalozhenite-1596537.html", "text": "/КРОСС/ Младежкото обединение в БСП защитава заложените в Конституцията на Република България принципи на правова, демократична и социална държава. Позицията ни е свързана с последните предложения за промени в Изборния кодекс, които са, меко казано, безумни. Управляващото мнозинство, по инициатива на „скрития\" коалиционен партньор на правителството - ДПС, предлага ритуалното обезличаване на мажоритарния елемент в нашия изборен процес - преференциите. По този начин управляващите погазват демокрацията и ограничават свободата на избирателите- да имат възможност да променят и подкрепят отделните личности в избирателните листи. Този принцип на \"партийна дисциплина\" показва, че опонентите ни се интересуват единствено от икономически интереси и не искат избирателите, тоест българският народ, да променят техните листи. Считаме промените за грубо погазване на демокрацията в Република България и призоваваме българските граждани да не остават безучастни към тези събития, които ни водят към един авторитарен режим.Въпреки направените предложения за „изчистване\" на избирателните списъци, мъртвите души остават в тях. Няма да има избор на нова ЦИК, отменено е дистанционно гласуване, решенията в СИК и ЦИК ще се взимат с обикновено мнозинство, отпада машинното гласуване. ГЕРБ превръщат изборния процес в удобна за манипулиране от тях машина, като единствената цел на въпросните промени е те да спечелят изборите на всяка цена. Времето на търпение приключи. Искаме оставката на правителството и предсрочни парламентарни избори. Това правителство не може да гарантира честното провеждане на изборния процес и е с изчерпан кредит на доверие!", "date": "2019.02.14", "title": " МО в БСП защитава заложените в Конституцията принципи на правова, демократична и социална държава"}
{"url": "http://www.cross.bg/chovek-izgorya-zhiv-v-dryanovo-veroyatno-se-e-zapalil-1596538.html", "text": "/КРОСС/ М ъж на 51 години почина в град Дряново в резултат на изгаряне, съобщиха от Областна дирекция на МВР.Сигнал за лице в безпомощно състояние, намиращо се на ул. „Гурко\" в града, е получен към 21.30 часа вчера.На място екипите на полицията и на Филиала на Спешна медицинска помощ в Дряново установили мъж от севлиевското село Буре със следи от обгаряне по цялото тяло.Пострадалият незабавно е транспортиран в спешния център в Дряново, където е починал от раните си.По първоначални данни изгарянето причинило смъртта, е настъпило в резултат от самозапалване. Извършен е оглед на местопроизшествието. По случая е образувано досъдебно производство. ", "date": "2019.02.14", "title": "Човек изгоря жив в Дряново, вероятно се е запалил"}
{"url": "http://www.cross.bg/kraiinata-buchvarov-tzena-1596541.html", "text": "/КРОСС/ От 1 април касовите бележки от бензиностанциите ще съдържат подробна информация за елементите, които формират цената на горивото, припомни говорителят на Националната агенция за приходите Росен Бъчваров. Това е едно от измененията на Наредба 18. С друга промяна всеки о т нас ще може да проверява дали направената покупка е регистрирана в НАП или търговецът се опитва да укрие данъци.Касовите бележки от бензиностанциите ще съдържат разбивка на крайната цена по елементи. \"Най-общо казано тя ще фиксира очевидното, че приблизително половината от крайната продажна цена на литър гориво представлява данъци и акцизи. Касовата бележка ще дава информация за разликата между покупната и продажна цена на горивото\", посочи Бъчваров. Тъй като в тази разлика са включени и разходите на компанията, например за персонал, няма да можем да направим заключение каква е крайната печалба от нашата покупка, обясни Бъчваров. На касовата бележка обаче ще има QR код, чрез който ще можем да проверим дали тази покупка е отчетена правилно. \"И, ако по някаква причина има разминаване, приложението с един голям червен бутон ви казва - подай сигнал\", заяви още говорителят на данъчните Росен Бъчваров. ", "date": "2019.02.14", "title": " От 1 април касовите бележки от бензиностанциите с разбивка на крайната цена "}
{"url": "http://www.cross.bg/dyshi-ombydsmana-bulgarskiya-1596523.html", "text": "/КРОСС/ Водещи кардиолози, общопрактикуващи доктори, специализанти и студенти по медицина прегледаха безплатно днес над 500 души в социалната кухня на омбудсмана Мая Манолова, която се намира в двора на столичния храм „Св. Св. Кирил и Методий\". Инициативата бе по повод Деня на любовта, а целта - да се осигури безплатен профилактичен преглед на хора, които нямат достъп до здравеопазване и елементарни медицински грижи.„Любовта, която носим в сърцата си, има различни измерения. Но грижата, вниманието, човешкото отношение към ближния и особено към най-уязвимите хора, са най-висшата й проява. Неслучайно избираме този ден за инициативата и неслучайно каним лекари, предимно кардиолози, защото в основата е сърцето, което за да дава любов, трябва да е здраво\", заяви Манолова пред журналисти.Събитието бе подкрепено от проф. д-р Найденка Златарева с екип лекари от „Аджибадем Сити Клиник\", д-р Мирослав Ангелов и  д-р Йордан Христов УМБАЛ „Св. Анна\", д-р Благовест Стоименов и д-р Васил Колев от Университетска болница „Александровска\", д-р Гергана Николова от Българския лекарски съюз и д-р Валентин Пеев от Българския червен кръст, както и от студенти от Медицинския факултет на Софийския университет „Св. Климент Охридски\". В знак на уважение всички те получиха от омбудсмана почетен приз „Добро сърце\". „Днес е и 40-ият работен ден на социалната кухня. Дневно през нея минават средно между 700 и 800 души и се раздават по 1 000 порции храна.Това означава, че за тези 40 дни през нея са минали около 30 000 души и сме раздали 40 000 порции храна. Това са 40 000 порции отношение, доброта и любов към хората, които имат нужда от подкрепа\", подчерта омбудсманът и благодари на всички доброволци и партньори на социалната кухня. Проектът стартира на 17 декември м.г. с благословението на Негово Светейшество Българския патриарх и Софийски митрополит Неофит, по инициатива на омбудсмана Мая Манолова и с подкрепата на Българския червен кръст и Министерството на земеделието, храните и горите. Храната се приготвя абсолютно безвъзмездно от сертифицирана кетърингова фирма на Милен Цанов и Александър Ковачев, с продукти, дарени от големите търговски  вериги.", "date": "2019.02.14", "title": "Над 500 души бяха прегледани безплатно в социалната кухня на омбудсмана "}
{"url": "http://www.cross.bg/beshe-komisiya-gerb-1596518.html", "text": "/КРОСС/ Правната комисия обезсмисли преференциите на изборите за депутати, евродепутати и общински съветници.  Промяната в Изборния кодекс беше приета окончателно от правната комисия през нощта след 9-часово заседание, завършило в 00.16 минути, и ще бъде гласувана днес от Народното събрание. Според приетите текстове кандидат от листата може да измести друг, само ако събере толкова преференции, колкото са необходими за влизането на един депутат, евродепутат или съветник. Така за пренареждане на листата ще са необходими поне 100 000 гласа.Предложението беше на ДПС и беше прието с гласовете на депутатите от ГЕРБ, \"Обединените патриоти\", ДПС и \"Воля\", а БСП гласуваха \"против\".Депутатите одобриха и предложението на ДПС номерата на партиите в бюлетините да останат. Партиите обаче ще са с номера от 1 до 100, а кандидатите ще започват от 101, за да се избегне феномена \"15/15\", при който избирателите гласуват с преференция за кандидата, който е под същия номер като този на партията.Депутатите приеха и предложението да отпадне забраната за публикуване на резултати от социологически проучвания в деня за размисъл и в деня на изборите. Предложението беше прието с гласовете на ГЕРБ и \"Воля\".Предложението на \"Воля\" да има камери за видеонаблюдение в изборните секции не беше прието.Комисията отхвърли и предложенията на ДПС да отпадне \"изискването за уседналост\" на местните избори, ограничението за разкриване на максимум 35 изборни секции в страни извън ЕС, както и забраната за предизборна агитация на език, различен от българския. Беше приета и промяната, според която ако Върховният административен съд отмени решение на ЦИК, Комисията е задължена да вземе ново решение, но с гласовете на половината плюс един от членовете ѝ, а не с мнозинство от 2/3.Същото ще важи и за обжалвани решения на районните избирателни комисии. Промяната беше обяснена от председателя на комисията Данаил Кирилов от ГЕРБ с това, че досегашното изискване спъвало работата на ЦИК.Остава изискването едно кметство да има 350 души, за да избира самостоятелно кмет. Предложението да се намали изискването на 150 души отпадна.Депутатите отхвърлиха предложението на БСП за избор на нова Централна избирателна комисия. Отхвърлено бе и предложението във всяка секция да има камери, които да предават онлайн през целия изборен ден. Идеята камерите да се включват само при броенето на бюлетините също не беше прието.Приетите късно снощи в комисията премени на практика правят преференциалния вот безсмислен, тъй като вдигат много високо прага за получени гласове. Днес в пленарната зала депутатът от левицата Крум Зарков остро възрази на промените. По думите му днес народните представители нямат представа какво гласуват, защото заседанието на правната комисия е продължило до късно снощи и колегите им извън комисията не са имали време да се запознаят с поправките.\"Предлага ни се Изборен кодекс на тъмно, случилото се снощи минава извън всякакви граници\", каза Зарков.\"Още тази вечер вие ще отидете по телевизии и медии, за да разказвате за решения, които днес в този момент не знаете и няма как да знаете. Този парламент има 8% рейтинг, единственото учудващо е, че все още има 8%, които вярват\", допълни той. \"Заседанието на Правна комисия продължи до 00.16 ч., двама от шестима от членовете от БСП останаха докрай, но за съжаление очевидно неработоспособни\", отвърна по време на дебата в залата председателят на правната комисия Даннаил Кирилов, ГЕРБ.Пленарният дебат продължава с рязмяна на люти обиди и нападки. ", "date": "2019.02.14", "title": "ГЕРБ и ДПС обезсмислиха преференциите с промените в Изборния кодекс"}
{"url": "http://www.cross.bg/bulgariya-nyama-stranata-1596516.html", "text": "/КРОСС/ В България няма нито една жива река, алармират от WWF. На практика това означава, че няма река, която да не страда, поотделно или с притоците си, от замърсяване, пресъхване, прегради, които да спират миграцията на видовете в нея, копаене за инертни материали или канализиране.В същото време, страната ни е сравнително бедна на водни ресурси - те представляват едва 0,3% от територията ни. За сравнение - при среден воден ресурс за света 8000 м3 на човек на година, България разполага с едва с 2250 м3.Към момента на 325 реки в страната ни има построени 270 водно-електрически централи, а още 200 са получили разрешение за строеж, посочват от WWF.Свикнали сме да възприемаме ВЕЦ-овете като „зелена енергия\". На практика обаче те представляват преградни съоръжения, които променят коритата, скоростта и течението на реките, и така блокират възможността за миграция на десетки видове риби и безгръбначни. Рибните проходи, които се строят по изискване на закона, обикновено пропускат много малко риби и не им позволяват да следват обичайния си маршрут.През последните 20 години 60% от рибните популации в Дунав и притоците му са изчезнали, а в Червената книга на България вече има 50 вида риба - 4 изчезнали и 46 застрашени. Сред тях са и есетрите - древен вид, появил се преди 200 милиона години.Рибите са част от цели екосистеми, именно затова изчезването на един вид не е безобидно събитие. То би довело до необратими промени в цялата среда. ", "date": "2019.02.14", "title": "WWF: В България вече няма живи реки"}
{"url": "http://www.cross.bg/evro-taksi-plashtaniya-1596517.html", "text": "/КРОСС/ ЕП премахва прекомерно високите такси за трансгранични разплащания в евро в рамките на Европейския съюз. В четвъртък евродепутатите приеха нови правила, с 532 гласа „за\", 22 гласа „срещу\" и 55 гласа „въздържал се\", които слагат край на дискриминацията срещу ползвателите на платежни услуги в рамките на ЕС, но извън еврозоната. Докато потребителите в еврозоната се възползват от единната зона за плащания в евро (SEPA), то тези, които живеят извън нея, продължават да заплащат високи такси за трансгранични плащания в евро.В рамките на една година, таксите за трансгранични плащания в евро в ЕС трябва да бъдат в съответствие с таксите за националните заплащания направени в местната официална валута (правилото за „същата такса\"). Освен това държавите членки са свободни да наложат правила на банките за прилагане на същите такси за трансграничните и за вътрешните плащания, които не са в евро.Новите мерки също ще предпазват потребителите от плащане на произволни разходи за превалутиране. При всяка транзакция, те ще бъдат информирани относно сумата, която трябва да заплатят в местната валута и във валутата на тяхната сметка. За да се направят разходите за превалутиране по-прозрачни, ще има единна база за пресмятане на таксите за превалутиране на местата за продажба или на банкоматите (референтният процент на ЕЦБ + х% с максимални ставки за надценка определени индивидуално от банките).Потребителите ще получават електронно известие, като например текстово съобщение, имейл или известие на своите мобилни приложения или на уеб приложение на банката, относно приложимите такси за превалутиране.Банките ще трябва също да обявяват очакваните пълни разходи при банкови трансфери преди извършването на операцията.Докладчикът Ева Майдел (ЕНП, България) отбеляза: „Успяхме да премахнем един двоен стандарт в ЕС. Всеки българин, който превежда пари от или в друга държава на ЕС, ще спестява между 30 и 50 лева на превод. Ако за превод от 10 евро досега сме плащали средно между 30 и 50 лева такси, то сега цената за него ще бъде около 3-5 лева. Освен това, осигурихме банките да дават по-ясна информация при плащане или теглене на пари с карта в чужбина. Това е втората малка революция в ЕС след тази с намаляването на роуминга\".", "date": "2019.02.14", "title": "Вече ще плащаме по-малки такси за трансгранични преводи на пари"}
{"url": "http://www.cross.bg/alepy-godini-takuv-1596522.html", "text": "/КРОСС/ Политически клуб „Екогласност\" ще изпрати сигнал до Европейската комисия, в който се описва безобразното строителство по българското Черноморие, пише сайта , позовавайки се на публикация във в-к Галерия. Такъв вече е входиран и в Главна прокуратура. Като акцент са изведени започналото изграждане на ваканционен комплекс на плажа „Алепу\" и построяването на луксозни вили край къмпинг „Арапя\". От „Екогласност\" са категорични, че в случая са нарушени редица процедури, включително е погазена и конституцията на страната.Разрешителните за строеж са издадени от главния архитект на община Созопол Светлозар Рашков, а той никога не е имал подобни правомощия. Зоната около „Алепу\" е първа категория. За да се прави каквото и да е строителство там, е необходим специализиран план за управление на територията, който се изважда от Дирекцията за национален строителен контрол (ДНСК). Такъв за „Алепу\" няма, алармират екозащитници. В района можело да се изграждат само временни обекти - например кафенета и палатки за масаж. Но масивно строителство не е разрешено, се казва в Закона за устройство на Черноморското крайбрежие.„Галерия\" научи, че през последните години инвеститори с мерак да застроят територията се опитали да източат блатото на „Алепу\". Хора на скандалния пернишки бизнесмен Людмил Стойков пускали щуки, за да изядат лебедите. В резултат редките птици вече се броят на пръстите на едната ръка. А морският орел, който може да бъде видян само на това място в Европа, вече е изместил местообитанието си заради масивното строителство.Припомняме, че блатото е обявено за природна забележителност със заповед от 1986 г. на Комитета за опазване на околната среда към Министерския съвет. Целта е запазване естествените местообитания на защитените и редки водоплаващи птици, както и единственото находище на дяволски орех по Черноморието. От заповедта, с която „Галерия\" разполага, се вижда, че в границите на блатото „Алепу\" се забраняват „строителството и всякакви други дейности, с които се изменя естественият облик на местността или водния й режим\". „Не може един Общински съвет да гази законите и конституцията. За „Алепу\" трябва специализиран план за управление на територията, а не обикновен ПУП (подробен устройствен план), който се приема от общината\", твърдят юристи.Представителите на „Екогласност\" обвиняват за безобразията в региона кмета на Созопол Панайот Рейзи, който играел в комбина с големите строителни предприемачи. Рейзи от години толерира застрояването на плажовете, а администрацията му изважда на фирмите разрешителни дори общината да няма това право, както в случая с „Алепу\".  „За три мандата Рейзи е превърнал общината във феодално владение - чете законите, както Дяволът евангелието. Време е да си подава оставката и да бъде преместено спешно местожителството му в затвора\", заявиха пред „Галерия\" местни жители. Повечето от строежите са дело на „Главболгарстрой\" (ГБС), собственост на Симеон Пешов.Фирмата \"Глав­бол­гарстрой\" (ГБС), която е забъркана в скандала със строжа върху плажа Алепу, е една от трите най-големи строителни компании у нас, лидери при печеленето на обществени поръчки през последните години, заедно с \"Джи Пи Груп\" и \"Трейс Груп Холд\". Собственост  е на Симеон Пешов. В годините на социализма Пешов е назначен за секретар по строителството, въпреки че тогава не е бил специалист в тази област. След промените става крупен строителен предприемач, а през последните години неговата фирма печели някои от най-значителните обществени поръчки. ГБС има практика първоначално да предлага ниска, дори дъмпингова цена по определен проект. Впоследствие чрез анекси, съдържащи аргументи от типа \"лоши метеорологични условия\" или \"нужда от допълнителни съоръжения\", компанията получава допълнителни средства от държавата и така първоначалната цена нараства няколко пъти. Такъв пример е строежът на Южната дъга на Околовръстното шосе на София, когато ГБС спечели търга на цена от 32,74 милиона лева, а впоследствие държавата реално плати 97 милиона лева, за да бъде завършено строителството на този важен за столичани път. ", "date": "2019.02.14", "title": "Европа подхваща скандалите с „Алепу“ и „Арапя“"}
{"url": "http://www.cross.bg/godina-porozhanov-bulgariya-1596521.html", "text": "/КРОСС/ Виненият отрасъл в България има своето стабилно място и се е доказал през годините назад. В страната ни са засадени над 60 000 хектара или над 600 000 дка лозя. Миналата година те са нараснали с около 14 000 дка, не без помощта на  Националната програма за подпомагане на лозаро - винарския сектор. Това каза министърът на земеделието, храните и горите Румен Порожанов по време на ритуалното зарязване на лозя във винарска изба „Катаржина\",  в местността „Бялата пръст\" край Свиленград.Той посочи, че за програмата е започнал нов 5-годишен период.  Тя е с бюджет  133 810 000  евро или 26-27 млн. евро за всяка година.  „По идея на бранша сме включили мерки за застраховане на реколтата и инвестиции в предприятия. Тези инвестиции са до 600 000 евро, което не е малко, около 1,2 млн. лв. Това дава възможност да се направят подобрения в избите, включително с подмяна на бъчви и други съоръжения, каза още Румен Порожанов.„Миналата година реколтата беше  малко по-слаба и това създаде известни затруднения. Оценявам високо усилията на ръководството на Изпълнителната агенция по лозата и виното за изкупуването на гроздето\", отбеляза министърът. Над 60 млн. литра е износът на вино, като е насочен  основно за пазарите в  ЕС, Китай, Русия, САЩ и др. Годишната консумация на вино в България е от 110 до 120 млн. литра, като това е статистика, която включва и домашно произведеното количество. „Като цяло имаме много стабилно изграден лозаро - винарски сектор, който е подпомаган от държавата\", заключи министър Порожанов.", "date": "2019.02.14", "title": "Министър Порожанов: Лозовите масиви в България се увеличават всяка година"}
{"url": "http://www.cross.bg/potrebnostite-zaetostta-rabotna-1596524.html", "text": "/КРОСС/Агенцията по заетостта стартира третото поред и първо за 2019 г. проучване на потребностите на работодателите в България от работна сила. То се провежда на основание чл. 10 от Закона за насърчаване на заетостта съвместно с Комисиите по заетост към Областните съвети за развитие в 28-те области в страната.През миналата година Агенцията проведе две проучвания, във всяко от които се включиха над 5000 работодатели в страната. Обобщените резултати за търсените от бизнеса професии и умения са публикувани на официалния сайт на институцията в рубрика „Проучване за потребностите от работна сила\".Първото тазгодишно проучване ще се извърши сред работодатели от формирана национално представителна извадка. Ще бъдат обхванати всички сектори на икономиката, различни по статут и големина предприятия с териториално разпределение във всички области в страната.Работодателите от статистическата извадка ще имат възможност да попълнят онлайн анкетен формуляр, в който да посочат от какви специалисти със средно и висше образование ще имат нужда, както и какви са потребностите им от работници без специална квалификация и кадри, притежаващи специфична правоспособност. Те ще могат да посочат и кои са най-необходимите умения, които трябва да притежава търсеният от тях персонал.Получените резултати за потребностите на бизнеса и администрацията ще очертаят нуждите им от работна сила през следващите 6 месеца. Данните ще бъдат използвани при подготовката на краткосрочните мерки и програми за организиране и провеждане на подходящи обучения за професионални и ключови умения с цел те да бъдат ориентирани спрямо изискванията на работодателите.Чрез проучването анкетираните могат да посочат и очакванията си за необходимите им специалисти с висше и средно образование след 3 до 5 години. Набраната информация ще се използва при определяне на приоритетите на областната и националната политика в сферата на образованието, обучението и насърчаване на заетостта. Агенцията по заетостта очаква поканените за участие в проучването работодатели да се включат активно, тъй като резултатите ще бъдат от полза за всички участници в трудовия пазар и за развитието потенциала на работната сила. Анкетният формуляр ще може да се попълва до 22 март 2019 г. Работодатели, непопадащи в статистическата извадка, но желаещи да участват в проучването, след 11.03.2019 г. ще могат да заявят потребностите си от работна сила чрез аналогичен on-line формуляр, който ще бъде достъпен на сайта на Агенцията по заетостта.", "date": "2019.02.14", "title": "Стартира третото проучване за потребностите на работодателите от кадри"}
{"url": "http://www.cross.bg/bulgariya-partiya-lykovmarsh-1596525.html", "text": "/КРОСС/ Декларацията срещу Луковмарш е тест за проевропейската ориентация на всяка партия в България. Това заяви председателят на БСП - София и на групата на социалистите в СОС Калоян Паргов по време на сесията на Столичния общински съвет днес. Той прочете въпросната декларация срещу шествието на омразата от името на общинските съветници от Левицата и предложи всички политически партии, представени в СОС, да я подкрепят. Това предизвика бурни дебати в залата, а най-остро се противопоставиха от ВМРО и СДС.\"В момента над Европа отново е надвиснала опасността от събуждане на мракобесната идеология на нацизма и фашизма и е нормално всички отговорни политически партии да се изправят срещу заплахата, коментира Калоян Паргов. - Голямата ми изненада обаче беше от реакцията на колегите в залата след като прочетох декларацията. Най-вече от контраизказването на представителя на ВМРО Карлос Контрера и на СДС Борислав Бориславов. Двамата много остро се противопоставиха на декларацията и то пред очите на Йорданка Фандъкова, която предпочете да мълчи. С колегите от БСП призовахме столичният кмет да заяви ясна позиция в залата. Такова нещо не се случи. Явно коалиционното партньорство е по-важно от европейските ценности. Борбата срещу нацизма и фашизма е в основата на европейското обединение от преди над 60 години. Затова в известен смисъл нашата декларация и подкрепата й е своеобразен тест за проевропейската ориентация на всяка политическа партия. Очевидно БСП е единствената проевропейска партия в България. Реформаторският блок отново се раздели - половината подкрепиха декларацията, другата - не\".Калоян Паргов припомни, че миналата година Европейският парламент прие резолюция, в която призова държавите-ченки да направят всичко възможно, за да възпрепятстват провеждането на подобни прояви като Луковмарш на техните територии. \"ГЕРБ като управляваща партия в България и част от семейството на ЕНП би трябвало да се съобрази с тази резолюция, коментира председателят на групата на БСП в СОС. - Така щеше да покаже проевропейска ориентация, която се съдържа дори в името й - Граждани за европейско развитие на България. В поведението на ГЕРБ днес обаче нямаше нищо европейско\".\"През последните години сме свидетели на прояви на нетолерантност и ксенофобия, както в Европа, така и по света. За съжаление и у нас се наблюдават подобни действия. Българите никога не са били толерантни към демонстрации на такава мракобесна идеология, каквато е \"кафявата чума\". Доказателство за това е спасяването на българските евреи от лагерите на смъртта преди 76 години.Въпреки това в София се подготвя поредния парад на омразата, организиран от крайнодесни групировки в памет на ген. Христо Луков. По времето на Втората световна война той е начело на Съюза на българските национални легиони - пронацистка организация, която е и сред най-яростните поддръжници на Закона за защита на нацията, влязъл в действие през януари 1941 г.Антисемитизмът на Луков и неговите последователи е в пълен противовес на светлия момент, когато България успешно спря депортацията на българските евреи в лагерите на смъртта. Същевременно режимът, поддържан от Луков, разрешава депортацията на 11 343 евреи от териториите в Беломорска Тракия, Вардарска Македония и град Пирот, които намират смъртта си в лагера Треблинка.Ние, общинските съветници от БСП, сме убедени, че e огромна грешка Столична община да допусне провеждането на шествие в чест на личност и идеология, която символизира най-мрачните моменти от европейската история през 20-ти век.Ето защо настояваме кметът на София Йорданка Фандъкова ясно да заяви позицията си по темата \"Луковмарш\" и да положи необходимите ефективни усилия за възпрепятстване провеждането на този парад на омразата.Длъжни сме да отстояваме европейските ценности, като заклеймим екстремизма, фашизма, расизма, ксенофобията, антисемитизма и всички други форми на дискриминация. Пред октомври 2018 година Европейският парламент гласува документ, в който изрази беспокойството си от нарастващото приемане на фашизма, расизма и ксенофобията и призовава държавите-членки на ЕС да забранят неофашистките и неонацистките групи и техните прояви.Предлагаме, като знак за проевропейската ни ориентация, Столичният общински съвет категорично да се противопостави на провеждането на Луковмарш, като приеме декларация, в която да осъди всички профашистки и националистки прояви на територията на София.  ", "date": "2019.02.14", "title": "Калоян Паргов: Декларацията срещу Луковмарш е тест за проевропейската ориентация на всяка партия в България"}
{"url": "http://www.cross.bg/petkov-rymen-ypravlenie-1596526.html", "text": "/КРОСС/ Председателят на ПП АБВ Румен Петков съобщи пред медиите в Плевен, че партията е изпратила писмено предложение до председателя на НС на БСП Корнелия Нинова за подготовка на широка и солидна лява коалиция. Идеята е тази коалиция да създаде усещане в обществото за реална перспектива, усещане за сила и способност за управление на държавата по друг начин, обясни той. Към момента все още няма отговор от „Позитано\".„Доколкото зная заседанието на Висшия съвет на БСП е в неделя. Разбира се, ние не можем да чакаме безкрайно, но ако действително БСП желае отстраняването на ГЕРБ от власт и ликвидирането на този порочен модел на управление, трябва да направи тази решителна крачка\", обясни Румен Петков. Председателят на ПП АБВ каза също, че досега са водени разговори с редица политически и неправителствени организации и при едно позитивно и добре обосновано и мотивирано решение има голям потенциал да се сформира коалиция, която убедително да спечели евроизборите. „Това не е въпрос само на левицата, а национален въпрос. Ако ние искаме да сменим този начин на управление, гражданите трябва да видят алтернатива\".Румен Петков припомни също, че ПП АБВ беше първата, която заяви, че сегашният модел на управление е порочен. „След това към тази истина се присъединиха и други партии. Подчертавам, че не държим на авторство, но настояваме да се структурира модел със средносрочна перспектива като минимум, а именно - изборите за Европейски парламент, за местни органи на самоуправление и извънредни парламентарни избори.\" В контекста на предстоящия местен вот, Румен Петков подчерта, че в момента БСП няма нито един кмет на областен център - нещо, което се случва за първи път от създаването на Столетницата.Отговорността пред всички ни и начело с БСП, е огромна, тъй като трябва да бъде формиран перспективен формат в ляво, който да върне усещането у българските граждани за реална и силна алтернатива, каза още председателят на ПП АБВ.", "date": "2019.02.14", "title": "Румен Петков предлага широка лява коалиция на Корнелия Нинова"}
{"url": "http://www.cross.bg/yurykov-sezon-fevryari-1596527.html", "text": "/КРОСС/ „Любовта е най-големият двигател в живота ни! През изминалите 295 епизода се ангажирахме с теми като приятелството, предателството, представянето на стотици медицински случаи, но това, което най-силно вълнува зрителите, е именно любовта\", разказа Евтим Милошев по време на специално събитие за новия сезон. На 14 февруари той представи новите попълнения на каста в лицето на Гергана Стоянова и Иван Юруков, а малко след това преведе журналистите през ключови точки от „Св. Анастасия\". Продуцентът на най-успешния български медицински сериал сподели, че новата болница се разпростира на 1520 кв.м., което я превръща в двойно по-голяма от познатата МБАЛ „Св. Кирил\".„Имам шанса да играя в най-любовния сезон на „Откраднат живот\". Поли Грънчарова е анестезиолог, женена е за 10 години по-млад от нея мъж и привидно всичко изглежда фантастично. В един момент нещо ще се случи, а какво е то - зрителите ще разберат в новите епизоди\", сподели Гергана Стоянова, загатвайки, че от 26 февруари ще бъдат разбивани много сърца с истории за различните измерения на любовта. Актрисата е позната с емблематичния си глас в дублажа и озвучаването на десетки аудио книги за незращи. Друго ново попълнение - Иван Юруков - изказа специални благодарности на екипа и консултантите на сериала, които са му помогнали в подготовка за ролята на неврохирург.Юруков допълни, че още в първия ден от снимките е участвал в опреация с отваряне на череп. „Щастлива съм, че привидно малката роля на сестра Жекова с времето се превърна в значима, както за мен, така и за продукцията. Прекрасно е, че имам възможност да участвам в сериала от самото му начало\", допълни Марта Вачкова, която е сред първите актьори, станали част от любимия каст на „Откраднат живот\".  Седми сезон на хитовия български сериал ще започне на 26 февруари в 20:00ч. по NOVA и ще се излъчва всяка седмица от вторник до четвъртък.", "date": "2019.02.14", "title": "Гергана Стоянова и Иван Юруков влизат в новия сезон на „Откраднат живот“"}
{"url": "http://www.cross.bg/evroparlamenta-internet-pravo-1596506.html", "text": "/КРОСС/ Евросъюзът постигна ключово съгласие за правилата на авторското право, гарантиращи свободата на изразяване в интернет. Приемането на новата директива, която цели да осъвремени европейските законови норми в тази сфера, бе забавено заради разногласия по т.нар. „данък връзка\" и „филтър за качване\" в  членовете 11 и 13. До пробива се стигна след тежки преговори между Европарламента и Съвета.От промените в законодателството пряко ще бъдат засегнати платформи като YouTube, Facebook и Google News. С постигнатите договорености рекламните къщи и новинарските сайтове получават права да преговарят с интернет гиганти.Според докладчика по директивата в Европарламента Аксел Вос от ЕНП, Германия: „Тази сделка е важна стъпка да бъде коригирана ситуация, която позволи на няколко компании да печелят огромни суми пари, без да заплащат надлежно на хилядите творци и журналисти, от които всъщност зависи работата им\".Текстът предвижда още популярните „интернет комикси\" и GIF-изображенията да могат да се споделят свободно, както и хиперлинковете към новинарски статии, придружени от „отделни думи или много кратки откъси\".Директивата няма да налага филтри, посочват още от Европарламента. Според институцията директивата ще гарантира свободата на изразяване в интернет, а журналистите ще трябва да получават дял от приходите, свързани с авторското право, получени от тяхното издателство. Стартиращите платформи ще подлежат на по-леки задължения. В текста се регламентира и качването на произведения в онлайн енциклопедии по некомерсиален начин, като например Уикипедия. Предстои промените да бъдат одобрени от Съвета и в пленарната зала на Европарламента. ", "date": "2019.02.14", "title": "ЕС договори правила за авторското право в интернет"}
{"url": "http://www.cross.bg/sgradata-krivov-tyaloto-1596555.html", "text": "/КРОСС/ Тялото на дипломат е открито в сградата на руското Министерство на външните работи на Смоленско-Сенния площад в Москва, съобщи РИА Новости.Починалият е 68-годишният Олег Кривов, който се е занимавал с проблемите по спазване на правилата за разпространение на оръжие. По неофициална информация трупът му е намерен в санитарно помещение на 19-ия етаж на сградата. Извиканите на място медици само са констатирали смъртта на дипломата.Подробности не са известни. Тялото на Кривов е транспортирано за аутопсия. ", "date": "2019.02.14", "title": "Откриха труп на дипломат в руското МВнР"}
{"url": "http://www.cross.bg/transport-gradski-stolichniya-1596511.html", "text": "/КРОСС/ В последните два месеца има 5 инцидента в Столичния градски транспорт, но никой нищо не казва за това. Това каза пред журналисти председателят на БСП-София и лидерът на групата на социалистите в Столичния общински съвет, предаде репортер на Агенция „Фокус\". „В последните два месеца има 5 инцидента, но никой нищо не се казва за това. Те са свързани с масовия градски транспорт, с шофьори и катастрофи. За съжаление, за злощастния инцидент с тролея, в който загина един достоен архитект, не чухме каква е причината. Някой от вас, ако е чул - да каже?\", коментира той. По думите му има шофьори в Столичния градски транспорт, които са почивали само по 3 дни в месеца. „Това е риск за здравето на тези хора, който се пренася за всички граждани, ползващи услугите\", посочи Паргов. Според него е задължително инспекциите по труда да влезнат за проверки и констатациите да бъдат публично оповестени. Лидерът на групата на социалистите в СОС обясни, че на провелата се на 13 февруари среща на Комисия по транспорт, ръководителят на Столичния градски транспорт Евгени Ганчев е признал, че нарушения в сектора има, а наложените санкции ще бъдат от 1 500 до 30 000 лв.", "date": "2019.02.14", "title": "Калоян Паргов, БСП-София: В последните два месеца има 5 инцидента в Столичния градски транспорт"}
{"url": "http://www.cross.bg/aparati-novite-biznesa-1596505.html", "text": "/КРОСС/ Отсрочка за новите касови апарати няма да има, обявиха от Националната агенция за приходите (НАП).Към момента, според данните на данъчните, около 70% от бизнеса е въвел новите изисквания. Има и 30 000 нови апарати, които вече работят. Окончателното решение по казуса обаче ще бъде на финансовото министерство.Според новата наредба всички търговци трябва да подменят фискалните си устройства или най-малкото - да пригодят софтуера си така, че оборотите им веднага да се отчитат в НАП. В момента касовите апарати са настроени дистанционно да подават информация към агенцията веднъж месечно.Анализи на бизнеса показват, че въвеждането на новите апарати ще струва по над 2000 лева на обект и ще отнеме поне година и половина. Държавата заложи 6-месечен срок, който, ако не бъде променен, изтича в края на март. Ако държавата не даде още време, бизнесът плаши с протести и фалити на малки фирми ", "date": "2019.02.14", "title": " НАП реши: Без отсрочка за новите касови апарати"}
{"url": "http://www.cross.bg/suvet-promeni-protzes-1596508.html", "text": "/КРОСС/ Настоящите изменения и допълнения в Изборния кодекс се извършват в срок по-малък от една година преди провеждането на избори и основни постановки в изборните правила не би следвало да бъдат променяни. Същевременно е в нарушение на правилата и добрите стандарти на законотворчеството да се внасят между две четения на законопроект предложения за промени по същество. Това се казва в становище на Обществения съвет към Централната избирателна комисия на Република България по повод предложенията за промени в Изборния кодекс от декември 2018 г. - януари 2019 г.\"Първоначално и изключително важно е да акцентираме, че както всяка система е възможно да бъде подобрена, така и настоящото желание за промени в изборното законодателство го приемаме като воля на законодателя за постигане на по-голяма балансираност и ефективност при осигуряване на равноправен и равностоен процес по основното демократично право да избираш и да бъдеш избиран\", пише още в становището.\"Като организации, участващи в наблюдението на избори и работещи активно за подобряване на изборния процес в страната и чужбина, с настоящето становище бихме искали да поставим публичния фокус върху част от обществено оповестените предложения, които е възможно да влошат качеството на законодателството и доведат до понижаване на общественото доверие в изборния процес:1. Предложенията за машинно гласуване (МГ) в значително по-голям брой секции спрямо досегашния опит и то секции с голям брой избиратели и без тези, в които МГ е практически неприложимо на този етап, ще позволи да се покаже потенциала на МГ за ограничаване на субективния фактор при отчитане на резултатите и намаляване броя на недействителните гласове. МГ би оптимизирало работата на изборната администрация по време на процеса на гласуване и би минимизирало грешките при отчитането на резултатите. Положителният опит от МГ ще позволи бързо разширяване на обхвата на новата технология, като в същото време идеята за изцяло МГ без хартиени бюлетини на изборите през 2019 г. в цялата страна е нереалистична.Важно е да се отбележи, че вписването в Изборния кодекс на конкретно юридическо лице, отговорно за МГ, противоречи както на пазарните принципи, така и на принципите на равнопоставеност, независимост и безпристрастност при определяне на компетентни изпълнители на волята на законотвореца.Медиите ще могат да съобщават прогнозни резултати в деня на изборите2. Анализът на изборните данни ясно показва, че употребата на преференциално гласуване има значителен ръст с всеки изминал вид избори и в известен смисъл би могло да има позитивен ефект в борбата с гражданската апатия. Смятаме, че е важно употребата на преференция да не бъде неутрализирана чрез направените предложения за промени в ИК. Смятаме, че трябва да бъдат проучени добри практики и ЦИК да бъде ангажиран с активна информационна кампания. Проблемите, които бяха регистрирани в предходните изборни цикли (като явлението 15/15), най-вече се дължат на слабата информираност на гражданите и на липсата на кампания или отчетливо негативна такава от страна на някои от политическите партии. Очакваме законодателят да избере най-добрата от възможните промени в съдържанието на бюлетината, която би ограничила този феномен, изтъкван като основен аргумент срещу преференциалното гласуване.3. Предложение за въвеждане на видеонаблюдение във всяка секция присъства в няколко от разглежданите законопроекти. Техническото изпълнение на подобна мярка би оскъпило сериозно организацията на изборите, а ефектът от нея е спорен и допълнително би повишил степента на недоверие в изборния процес. Това предложение е свързано с много сериозни технически, психологически и правни предизвикателства, включително по дилемата за онлайн излъчване, публично достъпно в реално време, или за видеозапис само за целите на последващи проверки. Очакваният дисциплиниращ ефект върху секционните комисии може да се постигне само ако камерите се включват с отварянето на секцията, което при публичен достъп би улеснило потенциални организатори на контролиран вот. При наблюдението на броенето е трудно да се очаква, че наблюдателите - граждани или оторизирани проверяващи - ще са в състояние да различат съдържанието на бюлетините и дали резултатите са вярно отразени в протокола. Не по-маловажни са и въпросите свързани с осигуряването на едновременно излъчване на живо на 12 хиляди линка от различните секции; осигуряване на качествена картина; запазването на този видео архив, осигуряването на достъп; начин на гарантиране на личните права на всеки гласуващ и нормативното уреждане на използването на подобни записи като доказателствен материал за извършени нарушения пред институциите. Следва приемането на подобно предложение за видеонаблюдение в секциите, да е съпътствано с особено сериозен и конкретен дебат.4. Общественият съвет към ЦИК очаква от правителството и администрацията да участва активно в дебат за използването на нови технологии за гласуване. Смятаме, че поетапно тестване и внедряване на ДЕГ, започвайки от българите зад граница, би имало позитивен ефект върхуизбирателната активност и би било ефикасно в дългосрочен план в сравнение с физическото организиране на секции в чужбина. С оглед съмненията, които гравитират в публичното пространство, относно сигурността и рисковете при реализацията на такова решение, е важно държавната администрация да продължи да развива капацитет за развитието на новите технологии и чуждестранния опит от прилагането им. Същевременно е изключително важно отлагането на въвеждането на ДЕГ да не е за неопределено време, а със заявена от законодателя и правителството ясна и разписана рамка и пътна карта.5. Като отчита многообразието от аргументи „За\" и „Против\" отпадането на забраната за обявяване на резултати от социологически проучвания в деня за размисъл и преди края на изборния ден, Общественият съвет намира за необосновано да се променят станали традиционни за българската изборна практика и съществували дълги години правила без сериозна оценка на въздействие широка публична дискусия и консултации с всички заинтересовани страни Общественият съвет е на разположение със своята експертиза за участието в разписването на визия за развитието на подобрения в изборния процес с цел постигане на високо обществено доверие и смисъл в упражняването на основното демократично право всеки гражданин да избира управляващите си\", пише още в становището си Общественият съвет към ЦИК. ", "date": "2019.02.14", "title": " Общественият съвет към ЦИК: Промени в Изборния кодекс не трябва да се правят преди избори"}
{"url": "http://www.cross.bg/arheologicheski-stryma-proychvaniya-1596510.html", "text": "/КРОСС/ Археологически находки, разкрити при строителството на автомагистрала „Струма\" край село Покровник, са част от експонатите в националната изложба „Българска археология 2018\". Традиционната експозиция с най-интересните и впечатляващи проучвания се открива на 14 февруари в Националния археологически институт с музей при БАН.  В изложбата, която ще продължи до 14 април, може да се видят находки, намерени при проучването на селище от римската и късноантичната епоха край Покровник. Откритите ценности са над 2700. Сред тях са над 1400 монети, керамични съдове и метални предмети. Част от тях ще бъдат представени на изложбата. От 2016 г. досега за археологически проучвания само в участъка между Благоевград и Крупник от АМ „Струма\" Агенция „Пътна инфраструктура\" осигури над 3 млн. лв. През миналата година освен на АМ „Струма\" започнаха археологически проучвания и по трасето на АМ „Хемус\" - в отсечката между п. в. „Белокопитово\" и с. Буховци, на път I-8 Калотина - София и път I-1 в участъка Видин - Димово - Ружинци - Монтана. Общата им стойност е за близо 935 хил. лв. През 2019 г. предстои преместване и теренна консервация на археологическите ценности с експозиционна стойност, открити край с. Покровник. Откритите римска фамилна гробница и раннохристянската църква ще бъдат преместени, а на място ще бъдат запазени частите от римската вила и баня, които са извън трасето на АМ „Струма\". На 8 февруари подготвеният проект е изпратен за съгласуване в Националния институт по недвижимо културно наследство, каквито са изискванията на Закона за културното наследство. През следващите месеци ще се извършват и археологически проучвания на обходния път на Габрово, на пътя Видин - Димово - Ружинци - Монтана, Мездра - Ботевград и на обходния път на Поморие. Индикативната стойност на археологическите дейности, които ще се финансират от АПИ през 2019 г., е близо 8 млн. лв.", "date": "2019.02.14", "title": "Находки, открити при строителството на АМ „Струма“, показват в археологическа изложба"}
{"url": "http://www.cross.bg/zaradi-sgrada-dyshi-1596512.html", "text": "/КРОСС/ Турската полиция задържа трима граждани на Турция във връзка със срутването на осеметажна жилищна сграда в Истанбул на 6 февруари, в резултат на което загинаха 21 души, съобщи телевизия Си Ен Ен-Тюрк, цитирана от ТАСС.Сред задържаните са проектантът на сградата Сузан Чайдър и две лица, отговарящи за съответствието на строителството с техническите и санитарни норми. Според турските медии сградата може да се е срутила заради некачествен бетон или заради незаконни надстройки на няколко етажа. В срутилата се сграда е имало 14 апартамента, в които са живеели 43 души.", "date": "2019.02.14", "title": "Трима задържани заради рухналия блок в Истанбул "}
{"url": "http://www.cross.bg/razmer-drehite-razmera-1596513.html", "text": "/КРОСС/ Гърдите на британките са се увеличили с три размера през последното десетилетие, установи проучване, цитирано от в. \"Дейли мейл\".Националното изследване било поръчано от веригата магазини \"Селфриджис\". То констатира, че чашките на сутиените, които най-често си купуват поданичките на Нейно Величество, са с размер 36DD. През 2008 най-търсените са били моделите с размер 34B. Експертите свързват този ръст с критичното затлъстяване на населението в Обединеното Кралство. \"Жените трупат килограми, а с това се увеличават размерите на дрехите им. Същото важи и за сутиените. Понастоящем наднормено тегло се наблюдава при 60 процента от британските жени, като средният размер на дрехите им е XXL\", коментира ръководителят на Националния форум за борба със затлъстяването Там Фрай.", "date": "2019.02.14", "title": "За 10 години гърдите на британките са се увеличили с три размера "}
{"url": "http://www.cross.bg/velikobritaniya-hamid-samo-1596514.html", "text": "/КРОСС/ Само 35 избирателни секции ще има за българите, живеещи във Великобритания, след като страната напусне Европейския съюз. Това се случва, след като депутатите отхвърлиха предложението на ДПС в Изборния кодекс да бъде върнат старият режим за отваряне на секциите в чужбина, при който нямаше лимит за държави извън ЕС.Българската диаспора зад граница става все по-голяма - 2-2,5 милиона души. Големи български общности има в много страни извън ЕС, не може да делите българските избиратели, предупреди Хамид Хамид от ДПС\", цитиран от \"24 часа\".Той даде пример освен с Великобритания, с Турция, САЩ, Македония и Молдова. Отхвърлено бе и искането на ДПС за премахване на уседналостта на местните избори. \"Вместо да давате възможност на всеки български гражданин да гласува, вие лишавате едни от право на глас\", заяви Хамид, като подчерта, че от партията не са против уседналостта по принцип.\"Трябва да има такава, но тя да е от момента, в който президентът насрочи съответните избори с указ, обясни той. И при двата вота ГЕРБ гласува с \"въздържал си\". След обжалване и връщане на решение на ЦИК от ВАС, избирателната комисия ще взема повторно решение с гласовете на 50 плюс 1 от членовете си, а не с мнозинство от 2/3, както досега, решиха още депутатите.Отхвърлено бе предложението на БСП за предварително обявяване на предварителния избирателен списък. Очаква се това да стане и с идеята на социалистите за публичен регистър на избирателите. ", "date": "2019.02.14", "title": "Само 35 избирателни секции за българите във Великобритания след Брекзит"}
{"url": "http://www.cross.bg/podarutzi-poveche-valentin-1596515.html", "text": "/КРОСС/ Годишният Mastercard Love Index включва анализ на кредитни, дебитни и предплатени картови транзакции за период от три години между 11 и 14 февруари 2016 -2018 година. Фактът, че влюбените предпочитат да пазаруват миг преди празника, говори за повишено доверие в скоростта и удобството на онлайн стоките. Според броя на електронните транзакции, потребителите все повече се стараят да не разочароват половинките си в най-романтичния период от годината. В глобален мащаб се наблюдават 76% увеличение на транзакциите на Свети Валентин, за периода от 2016 до 2018, а у нас делът на безконтактните плащания нараснал от 1 на 9% от 2016 насам.. Сантименталните разходи на българите са се повишили с 37% от 2016-та, а цялостният им брой - с 52%. Онлайн плащанията за покупки скачат с 82% от Свети Валентин 2016 до Свети Валентин 2018. През 2018 глобалните данни на Mastercard  показват, че хората планират подаръците си - 28% от покупките за Свети Валентин са направени на 11-ти февруари, а през 2017 година 27% от транзакциите са направени в празничния ден.В сравнение с практиката у нас, глобалният потребител избира да пазарува точно в Деня на любовта, но това не означава, че се спира на традиционни или скучни подаръци. Данните показват 7% повишение в покупките на рози и подаръци под формата на цветя. Голям брой потребители се спират на подаръци като бижута, а броят на техните покупки нараства с 8%. По-романтичните от нас избират подаръци пряко свързани с личностните предпочитания на своите любими. Според статистиката покупките на книги и музикални записи са се повишили с 41%.Ресторантите са сред най-предпочитаните локации за празнуване у нас по брой направени транзакции в заведения, който се е повишил с 70% през последните 3 години. Влюбените стават все по-щедри според количеството на максималната похарчена сума - 52% ръст от 2016 до 2018.  Пазаруването следва разпространения напоследък тренд да си подаряваме преживявания, вместо предмети. Приятната почивка в хотел застава на чело в списъка с подаръци за Свети Валентин. Според данните, безкешовото плащане в хотели нараства с 31% за периода от три години, а общият разход на празника се повишава с 26%. При транспорта също има увеличение - 13% ръст за 2018. Българите харчат все повече за цветя - 178% спрямо 2016 г. В периода 2016 - 2018, любимите ни избират да подаряват бижута все по-често. Европейците харчат с 30% повече в периода около Свети Валентин през 2018-та в сравнение с 2016-та.„Живеем във време, в което плащаш безконтактно и дори ти доставят покупката в деня на поръчката - по-лесно отвсякога е да намериш истински смислен подарък за важните хора около теб. Проучванията на нашата компания разкриват, че потребителите в цял свят все повече предпочитат да вложат средствата си в приключения и изживявания, споделени с техните любими, пред традиционните материални подаръци, дори когато избират да направят покупката в последната минута.\", коментира Ваня Манова, мениджър на Mastercard за България и Македония. Използването на безконтактни технологии за подобряване скоростта на транзакциите се е повишило със значителните 229%, в сравнение с достигнатите 193% през 2016 в глобален мащаб, където България застава на челни позиции. Стойността на безконтактните транзакции е нараснала с 2015% от 2016 година насам. Не е изненада, че именно това е предпочитания метод за плащане, особено при наличните възможности за безконтактни плащания в повече от 9 милиона локации, в 114 държави. ", "date": "2019.02.14", "title": " Българите все повече се стараят да не разочароват половинките си в най-романтичния ден от годината"}
{"url": "http://www.cross.bg/godini-bebeto-pernik-1596504.html", "text": "/КРОСС/ 18 години затвор при първоначален строг режим на изтърпяване е постановил Окръжен съд - Перник за Ваня Тодорова, призната за виновна в умъртвяването на новороденото си внуче. Това съобщиха от правораздавателната институция, цитирани от БТА. Тя е изхвърлила бебето от терасата на седмия етаж на блока, в който са живели двете с дъщеря й.Майката на бебето - 22-годишната Симона Иванова, е получила условна присъда - две години лишаване от свобода с 4-годишен изпитателен срок. Присъдата подлежи на обжалване и протест пред Софийския апелативен съд.Припомняме, че трагедията разтърси Перник на 13 август 2017 г. Тялото на момченцето беше открито в междублоково пространство в квартал „Тева\" от случайни минувачи. Ден след това беше задържана майката на бебето, а малко по-късно - и бабата. ", "date": "2019.02.14", "title": "18 години затвор за баба, хвърлила новороденото си внуче от терасата"}
{"url": "http://www.cross.bg/repyblika-surbiya-borisov-1596499.html", "text": "/КРОСС/ Президентът на Сърбия Александър Вучич ще удостои премиера Бойко Борисов с  „Орденът на Република Сърбия\" утре, 15 февруари, когато страната чества и националния си празник - Денят на държавността на Република Сърбия.„Орденът на Република Сърбия\" е най-високото държавно отличие в страната. Той ще бъде връчен на официална церемония в Белград, а мотивите за връчването му са за изключителни заслуги на министър-председателя Бойко Борисов за развиването и затвърждаването на миролюбивото сътрудничество и приятелските отношения между Република Сърбия и Република България ", "date": "2019.02.14", "title": "Президентът на Сърбия ще удостои премиера Борисов с  „Орденът на Република Сърбия“"}
{"url": "http://www.cross.bg/bulgariya-selishta-detski-1596498.html", "text": "/КРОСС/ ЧЕЗ България получи приз в категория „Най-значими корпоративни партньори на SOS Детски селища България за 2018 г.\" по време на годишните награди на организацията, които бяха раздадени на 12 февруари във Военния клуб в София. През 2018 г. ЧЕЗ България дари 10 000 лева за покриване на сметките за електричество, което я позиционира като бронзов партньор на SOS Детски селища България. Успешното партньорство между двете организации продължава вече три години.„Радвам се, че това партньорство се превърна в традиция. За ЧЕЗ грижата за младите хора е от първостепенно значение, защото те са бъдещето на страната. Гордеем, се че имаме принос да помогнем на децата в нужда да живеят в уютни и светли домове\", каза Карел Крал, регионален мениджър на ЧЕЗ за България.Компаниите от Групата ЧЕЗ в България са разработили и следват дългосрочна политика за подкрепа на младите хора и местните общности чрез различни инициативи като спонсорства, дарения и доброволчески труд. Компанията е една от първите, които се включиха в дуалната форма на обучение по електротехника в България, а в момента се провежда конкурсът „Стани стипендиант на ЧЕЗ\", чиято цел е да подпомогне най-талантливите дванайсетокласници в професионалните гимназии в Западна България. ", "date": "2019.02.14", "title": "ЧЕЗ България получи приз за най-значими корпоративни партньори на SOS Детски селища"}
{"url": "http://www.cross.bg/bulgarite-doverie-politika-1596501.html", "text": "/КРОСС/53% от българите имат доверие на Европейския съюз, сочи проучване на Евробарометър, проведено в края на миналата година. 30% от включилите се в допитването нямат довери в Евросъюза.Сред държавите с най-висока степен на доверие са Литва, Дания, Швеция, Холандия, Малта и Португалия. На средноевропейско ниво се регистрира ръст от 3% в положителната оценка към ЕС в сравнение с пролетта на 2018 г.Българските граждани запазват одобрението си към институциите на ЕС и са склонни да се доверяват повече на тях, отколкото на тези в България. 51% от анкетираните вярват на Европейския парламент, а едва 13% имат доверие на Народното събрание. Доверието в Европейската комисия е 45%, а това в националното правителство - 22%.Сред европейските политики българското обществено мнение традиционно изразява най-висока подкрепа от 87% за възможността за свободно движение на хора, стоки и услуги.Общата политика за отбрана и сигурност се подкрепя от 72%, общата външна политика на ЕС - от 62%, а общата енергийна политика - от 60% от българите. 57% от българите и 58% от европейските граждани споделят оптимистични възгледи относно бъдещето на Евросъюза.Традиционно българите споделят положителни възгледи относно идеята държавите от Западните Балкани да се присъединят към ЕС. ", "date": "2019.02.14", "title": "Евробарометър: Българите са оптимисти за бъдещето на Европа "}
{"url": "http://www.cross.bg/svatbi-suyuz-evropeiiskiya-1596483.html", "text": "/КРОСС/ Литва е страната в Европейския съюз, в която през 2017 г. е имало най-много сватби като дял от населението - 7,5 сключени брака на 1000 души, сочат нови данни на статистическата служба Евростат по повод Деня на влюбените 14 февруари.На второ място в класацията е Румъния със 7,3 сватби на 1000 жители, следвана от Кипър (6,8) и Малта (6,3).За сравнение България е с дял 4 на 1000 при средно ниво за Европейския съюз от 4,3.Най-малко сватби е имало Португалия (3,3), Италия и Люксембург (3,2) и Словения (3,1). ", "date": "2019.02.14", "title": "Литва е №1 по сватби в Европейския съюз "}
{"url": "http://www.cross.bg/shofyorite-tryd-ysloviyata-1596493.html", "text": "/КРОСС/ ПП ГЕРБ се опитват да замажат проблемите с условията на труд и извънредните смени на шофьорите в Столичния градски транспорт. Това каза пред журналисти председателят на БСП-София и лидерът на групата на социалистите в Столичния общински съвет, предаде Агенция „Фокус\". „Аз много благодаря на медиите, че се добрахте до шофьорите с жълти жилетки, за да чуете от първа ръка, това, което вчера беше изнесено от Комисията по транспорт\", каза Паргов. „Опитът на ПП ГЕРБ беше да замаже проблема под формата, че се работи. Искаме разговорите с тези хора да продължат и не само с лидерите в транспорта, защото очевидно, че претенциите на тези хора не са удовлетворени от гледна точка на условията на труд\", допълни лидерът на социалистите в СОС. „Този въпрос ще го поставяме още и още, докато им се обърне внимание. В 21 век не можем да говорим за такъв тип отношение към работника\", подчерта Паргов. „Надявам се, че Столична община все ще намери начин за увеличение на заплатите в този сектор, който носи пряка отговорност за здравето на всички пътници в Столичния градски транспорт\", изтъкна той. Според него условията на труд на шофьорите в сектор „Транспорт\" в София са под всякаква критика и отбеляза, че недостигът на работни служители налага и заработване на извънредни смени от страна на работниците. „Говорим от 30 до 100 часа месечно и 300 до 500 часа годишно, което е живо нарушение\", посочи той.", "date": "2019.02.14", "title": "Калоян Паргов, БСП-София: ГЕРБ замазват проблемите с условията на труд и извънредните смени на шофьорите в СГТ"}
{"url": "http://www.cross.bg/a-obyavi-samoleta-1596500.html", "text": "/КРОСС/ Европейският авиоконцерн „Еърбъс\" обяви днес, че прекратява производството своя А380 „суперджъмбо\" - най-големият пътнически самолет в света, предаде Би Би Си. В свое становище компанията обяви, че ще направи последните доставки на машината през 2021 г.Решението идва, след като авиокомпанията „Емирейтс\" - най-големият клиент на А380, намали поръчките си. Скъпият модел се опитва да надвие конкуренцията по-ефективни и по-малки модели.В днешното си становище „Еърбъс\" обяви, че „Емирейтс\" ще намали поръчката си на А380 от 162 на 123 машини.„В резултат на това решение и въпреки нашите усилия за продажби на други авиолинии през последните години доставките на А380 ще приключат през 2021 г.\", обяви изпълнителният директор на „Еърбъс\" Том Ендърс.Решението може да засегне до 3500 работни места. Въпреки проблемите с програмата А380 печалбата на Еърбъс миналата година е скочила с 29% до 3,05 млрд. евро. Разходите по спиране на производството ще бъдат в размер на 463 милиона евро, но се очаква да бъдат опростена около 1 милиард евро от непокрити от компанията европейски държавни заеми по системата за финансиране в ЕС, която стоеше и в центъра на търговски спор с американския конкурент \"Боинг\".\"Еърбъс\" ще произведе още 17 от самолетите A380, включително 14 за \"Емирейтс\" и 3 за японската авиокомпания ANA.Като част от преструктурирането, от компанията \"Емирейтс\" подадоха нова поръчка за 40 самолета от модела A330-900neo и 30 самолета A350-900, възстановявайки частично поръчките си за A350, които бяха отменени през 2014-а година, съобщава Ройтерс.Компанията \"Емирейтс\", която изгради своето световно име около самолетите A380 и Boeing 777 и която разполага със 100 самолета \"суперджъмбо\"на \"Еърбъс\", заяви, че е разочаровано от това решение. ", "date": "2019.02.14", "title": "„Еърбъс“ спира производството на модел А380 "}
{"url": "http://www.cross.bg/kodeks-radev-slyzhebna-1596507.html", "text": "/КРОСС/ Промените в Изборния кодекс гарантират служебна победа за управляващите, каза днес в Сухиндол президентът Румен Радев. „Управляващите явно вече дори не крият изкушението си да постигнат служебна победа чрез промените в този Избирателен кодекс... Всички това, което се случва - отказът да се спази законът и да се избере нов състав на Централната избирателна комисия (ЦИК), отказът да се ревизират избирателните списъци..., да се премахне вторият протокол от секционните избирателни комисии, поредната отмяна и отлагане на машинното гласуване, тоталната отмяна на дистанционното гласуване са неща, които уронват демократичността и прозрачността на изборния процес\", каза президентът.Радев посочи още, че едва вчера е бил запознат от службите със случая от 2015 г. с отравянето на бизнесмена Емилиян Гебрев и с превода на венецуелски капитали в България. По повод подписването на укази за назначаване на български посланици държавният глава отбеляза, че не трябва дипломатите да бъдат делени на наши и ваши и допълни, че няма да подкрепи част от предложенията. ", "date": "2019.02.14", "title": "Румен Радев: Управляващите се стремят към служебна победа с промените в Изборния кодекс "}
{"url": "http://www.cross.bg/venetzyela-gyaiido-hyan-1596502.html", "text": "/КРОСС/ Контролираният от опозицията конгрес на Венецуела назначи нов временен управителен съвет на държавната петролна компания. Целта е да се отнеме печалбата от продажбата на петрол от режима на президента Николас Мадуро.Въпреки че повечето западни страни признаха опозиционния лидер Хуан Гуайдо за законен държавен глава, Мадуро все още контролира държавните институции, а Гуайдо се нуждае от средства, за да създаде временно правителство.В края на януари Съединените щати наложиха санкции на венецуелския петролен сектор, за да спрат износа и да засилят натиска върху Мадуро да се оттегли.\"Този исторически ход не само защитава активите на Венецуела, но също така предпазва всеки от развиващите се активи на страната... Поздравявам комисията за отличната работа, чиято цел е да поддържа дейността на компанията, докато узурпацията продължава\", посочи Хуан Гуайдо. ", "date": "2019.02.14", "title": "Опозицията във Венецуела с опит да контролира приходите от петрол "}
{"url": "http://www.cross.bg/obyad-snyag-mesta-1596503.html", "text": "/КРОСС/ След обяд облачността от североизток ще се увеличи и вплътни и привечер на отделни места, главно в североизточните райони, ще има слаби превалявания от дъжд, а в планинските - от сняг. Ще духа слаб до умерен северозападен вятър, който в Източна България привечер ще се ориентира от север. Максималните температури ще са от 4° до 9°, за София - около 5°.Над планините преди обяд ще е предимно слънчево, но след обяд облачността ще се увеличава и вплътнява. Привечер, на отделни места, ще има слаби валежи от сняг. Ще духа силен вятър от север-североизток. Максималната температура на височина 1200 метра ще е около минус 2°, на 2000 метра - около минус 7°.", "date": "2019.02.14", "title": "Още малко студ и сняг утре"}
{"url": "http://www.cross.bg/voiiski-voenno-voennoslyzheshti-1596497.html", "text": "/КРОСС/ Със заповед на Министъра на отбраната Красимир Каракачанов представителният отбор от Сухопътни войски за шеста  поредна година е определен да участва в Световното зимно военно първенство, което ще се проведе от 13 до 24 февруари 2019г. в Сан Кандидо - Италия.Двуседмичната подготовка на отбора се проведе под ръководството на командира на 101 алпийски полк - Смолян полковник Димитър Кацаров в КК Пампорово. В Първенството нашите военнослужещи ще участват в следните дисциплини за мъже и жени: ски бягане - 15 км; гигантски слалом; ски алпинизъм нощем и отборно 25 км ски патрул с две стрелби.Военнослужещи от Сухопътните войски унищожиха невзривен боеприпасНа 12 февруари 2019г. формирование за овладяване и/или преодоляване на последствията от бедствия от военно формирование 52740 - Хасково,  извърши успешно задача по разузнаване и унищожаване на един брой 76.2 мм артилерийски снаряд. Групата в състав от четирима военнослужещи бе с ръководител капитан Слави Красев. Снарядът е намерен от ловец в гориста местност между селата Стамболово и Поповец, област Хасково.", "date": "2019.02.14", "title": "Сухопътни войски ще участват в Световното зимно военно първенство в Сан Кандидо – Италия"}
{"url": "http://www.cross.bg/chast-snoshti-vreme-1596492.html", "text": "/КРОСС/ Лудост е начинът, по който се приемат промените в Изборния кодекс. До 12 часа и 16 минути снощи продължи заседанието на правната комисия, част от промените се приемаха на тъмно или \"по принцип\", а реално депутатите в зала не са имали никакво време да се запознаят подробно с доклада от решенията на комисията. За това предупреди от трибуната зам.-председателят на групата на БСП Крум Зарков.Той припомни тежкото заседание от снощи и обвини управляващите, че нагло заобикалят правилата като вкарват промени не между първо и второ четене, а по време на самото заседание. Което реално обезсмисля дебатите, защото не дава възможност на депутатите да гласуват обосновано и осъзнато.Предлага ни се нещо, направено на тъмно и набързо. Това е лудост, категоричен бе Крум Зарков. По думите му дори юристите, участвали като консултанти при промените, изготвени от ГЕРБ, вече не искат да част от процеса и крият имената си.Минути преди полунощ Данаил Кирилов решаваше \"на коляно\" кои решения на РИК и ОИК ще могат да се обжалват и кои -не. Приемахме кслючови промени полузаспали и без дебати. Това, което направихте снощи, бе шамар в лицето на цялото българско общество, заяви Явор Божанков от трибуната. Депутатът от левицата е член на правната комисия и сподели емоционално част от случилото се по време на 10-часовото вчерашно заседание. Заклахте ритуално преференциалния вот, въпреки волята на българските граждани да гласуват за личности, обърна се към мнозинството Божанков.Очаква от ГЕРБ контрираха, че опозицията разиграва театър и се опитва да опорочи изборния процес. В същото време приетите снощи промени орязват огромна част от демократичните права на избирателя и отварят вратичка за повече фалшификации на резултатите. ГЕРБ и ДПС, освен това, обезмислиха преференциалния вот като промениха прага за отчитане на преференциите. Машинното гласуване пък ще бъде въведено в много малка част от избирателните секции. ", "date": "2019.02.14", "title": "Крум Зарков: Приемаме Изборен кодекс на тъмно и набързо, това е лудост"}
{"url": "http://www.cross.bg/petkov-ministurut-pomoshti-1596496.html", "text": "/КРОСС/ 20 милиона лева повече са раздадени като финансова подкрепа на хората с трайни увреждания този месец благодарение на новите правила за отпускане на помощите. Изплащането вече е започнало от 12-ти февруари, каза министърът на труда и социалната политика Бисер Петков в предаването „Тази сутрин\" по bTV.Според данни на Агенцията за социално подпомагане над 575 000 души са получили помощи за януари, 78 000 за първи път са включени в получаването на социални помощи от държавата, 400 хиляди вече взимат по-висока сума от преди, уточни министърът.Не мисля, че обещанията за ръст на заплатите с 10% през следващата година е предизборно, каза още министърът. В България доходите на работещите нарастват. За първи път през декември средната работна заплата минава 1205 лв., а средно-месечната е над 1700 лв., отбеляза още той.От 1 юли пенсиите ще бъдат увеличени с 5,7 %, а таванът ще стана 1200 лв., припомни Петков. ", "date": "2019.02.14", "title": "Бисер Петков: Обещанието за ръст на заплатите не е предизборно "}
{"url": "http://www.cross.bg/grip-hurvatiya-dyshi-1596491.html", "text": "/КРОСС/ От грип в Хърватия до този момент са починали 75 души. Това съобщи Националният институт по здравеопазване в Загреб.Оттам уточниха, че общият брой на заболелите от грип е надхвърлил 48 000 души. През изминалата година от грип в Хърватия починаха 29 лица.Според Института всяка година в Хърватия от грип умират около 500 души, но повечето от тях не са официално регистрирани. ", "date": "2019.02.14", "title": " В Хърватия от грип са починали 75 души "}
{"url": "http://www.cross.bg/glotm-mall-bulgariya-1596494.html", "text": "/КРОСС/ glo - иновативното устройство на Бритиш Американ Табако за нагряване на тютюн - навлиза в нови градове в България. Сред тях са Велико Търново, Благоевград, Добрич, Сливен, Ямбол, Хасково, Кърджали, Силистра, Смолян, Плевен, Шумен, Ловеч, Габрово, Казанлък, Пазарджик, Перник, Видин, Враца, Монтана, Козлодуй, Кюстендил, Карлово, Разград, Търговище и други. Продуктът ще може да бъде закупен от търговски представители, както и в търговски обекти в градовете.От края на 2018 г. glo присъства със специализирани обекти в 6-те най-големи града в България. Устройството се предлага в търговските центрове в София - The Mall, Serdika Center, Mall of Sofia, Paradise Center, Sofia Ring Mall, както и в Пловдив - Mall Plovdiv, във Варна - Grand Mall, в Бургас - мол Galleria, в Стара Загора - мол Galleria, и в Русе - Mall Rousse.glo е страхотен продукт по отношение на своята практичност на използване: има един единствен бутон, който свети, а веднъж заредено, glo може да се ползва до 30 сесии. Устройството нагрява тютюна до приблизително 240°C, не го изгаря и липсва пепел, като миризмата е много по-малко*. Същевременно с това, glo предоставя на потребителите изчистена и стилна визия в четири основни цвята - черен, сив, златен и розов.Устройството използва специално разработени тютюневи стикове за glo, които могат да бъдат закупени както от специализираните щандове на glo, така и в търговската мрежа в страната. Към момента българските потребители могат да избират между три налични разновидности на стиковете.„Гордеем се, че само няколко месеца след старта на glo у нас имаме възможността да разраснем мрежата ни на предлагане. Това е резултат на доброто представяне на glo и интереса към устройството в страната, с което вярвам, че ще успеем да отговорим на очакванията на пълнолетните потребители. За нас е изключително важно да предложим на пълнолетните пушачи алтернатива на конвенционалните цигари с потенциално намален риск, едновременно с изключително високо качество и модерен дизайн\" - коментира Мила Маречкова, Управител и Директор маркетинг и търговия, БАТ България.Технологията на glo е разработена в центъра за проучвания и развойна дейност на БАТ в Саутхемптън, Великобритания, и е резултат от дългогодишната работа на над 100 учени и експерти в различни области. ", "date": "2019.02.14", "title": "glo™ в нови градове в България "}
{"url": "http://www.cross.bg/detski-selishta-ekspresbank-1596495.html", "text": "/КРОСС/ На официална церемония, която се състоя на 12 февруари 2019 г. в Централния военен клуб в София, Сдружение SOS Детски селища България раздаде за трети път годишните си награди „Едно семейство\", с които организацията отличава своите най-лоялни, щедри и дългогодишни партньори и съмишленици.Основание за специалната награда, връчена на всяка от двете банки, е подкрепата им за сдружението, насочена към подпомагане на деца и младежи в риск, и осигуряване на равен старт и по-добър живот за тях.Партньорството на Банка ДСК с SOS Детски селища България датира от края на 2010 г., като общата сума, дарена за времето до 31.12.2018 г. възлиза на близо 2 175 000 лева. Част от нея са дарения, набрани чрез банкоматите на банката, друга част е ежегодното корпоративно спонсорство от страна на банката за две SOS приемни семейства, а трета представляват лични дарения на служителите.Партньорството на SOS Детски селища с Експресбанк датира от края на 2017 г., като  само за една година са набрани близо 450 000 лв. Част от средствата са предоставени от Експресбанк, а останалите постъпват като дарения през банкоматите на банката. Набираните суми през АТМ устройствата на Експресбанк са сравнително устойчиви - около 30 000 лв. месечно и се използват за покриване на нуждите на 532 деца и младежи, обхванати във всички програми и проекти на сдружението.Наградите за най-крупен корпоративен партньор бяха връчени от Веселин Комитов, Заместник-председател на УС на SOS Детски селища България, а Главният изпълнителен директор на Банка ДСК Виолина Маринова беше изключително щастлива да приеме наградите от името на двете банки.„Както знаете, през миналия месец Банка ДСК придоби Експресбанк. Радвам се да заявя, че подкрепата ни за SOS Детски селища е само една от пресечните точки в дейностите на двете институции - доказателство за общите ни ценности, които вярваме, ще поставят здравата основа на общото ни успешно бъдеще. От името на двете институции благодаря за наградите, които приемаме като искрено признание за успешното партньорство със SOS Детски селища, чрез което подкрепяме дейностите и проектите на сдружението. Ние в банковия сектор говорим за ефективност на дейността и възвръщаемост на инвестициите, но не мисля, че има по-стойностна от ефективността на подкрепата, оказана за нуждаещ се, или от възвръщаемостта на инвестицията в доброто и бъдещето, които ние реализираме заедно с Вас, скъпи партньори и приятели от SOS Детски селища\", заяви г-жа Маринова при приемането на наградите. ", "date": "2019.02.14", "title": " Банка ДСК и Експресбанк с награди за най-крупен корпоративен партньор на SOS Детски селища България"}
{"url": "http://www.cross.bg/liga-pobeda-evropa-1596489.html", "text": "/КРОСС/Време е за най-интересната част от Лига Европа - фазата на директните елиминации. 1/16-финалните сблъсъци започнаха още във вторник с минимална победа на \"Фенербахче\" над \"Зенит\" Санкт Петербург, а днес каналите на bTV Media Group ще излъчат на живо още четири от най-вълнуващите съперничества в тази фаза на турнира. Започват излъчванията в 19:55 ч. с БАТЕ Борисов - \"Арсенал\" по bTV Action. \"Артилеристите\" са сред фаворитите за спечелването на трофея. Съставът на Унай Емери обаче показва колеблива игра в мачовете срещу големите си конкуренти в Англия и може да се окаже, че пътят към Шампионската лига минава единствено през спечелването на купата във втория по сила европейски клубен турнир. В момента \"Арсенал\" се намира на пето място във Висшата лига, на точка зад четвъртия \"Манчестър Юнайтед\".Шампионатът в Беларус все още не е подновен, а играчите на Алексей Бага нямат официален мач от два месеца.Отново от 19:55 ч. \"Рапид\" Виена е домакин на \"Интер\", а срещата е по RING. В лагера на \"нерадзурите\" има голям трус. Вчера бе отнета капитанската лента на Маури Икарди заради протакането на преговорите за нов договор. Аржентинският голмайстор се вбеси и отказа да пътува с тима за Виена. Лентата ще бъде на ръката на вратаря Самир Ханданович. Освен Икарди, Лучано Спалети няма да може да разчита на наказаните Марсело Брозович и Милан Шкриняр. Добрата новина за треньора е, че \"Рапид\" не е играл официален мач от 16 декември заради паузата в австрийското първенство. Отборът на \"Интер\" е трети в Серия \"А\", но изостава на 9 точки от втория \"Наполи\".Двата отбора са се срещали два пъти и са си разменили по една победа. \"Спортинг\" Лисабон приема \"Виляреал\" от 22 ч. по bTV Action. При различни обстоятелства този двубой можеше да бъде сред най-равностойните, но в момента Жълтата подводница е в зоната на изпадащите в Ла Лига, а през уикенда на водения от Хавиер Калеха тим му предстои тежко домакинство на \"Севиля\".\"Лъвовете\" са на четвърто място в Португалия, на 7 точки от третия \"Брага\" и винаги са готови за шоу на европейската сцена.В 22 ч. по RING ще бъде излъчена срещата \"Цюрих\" - \"Наполи\". \"Партенопеите\" също са считани за фаворит за трофея. Те имат илюзорни шансове за титлата в Италия, а единствената загуба на неаполитанците в последните пет мача е от \"Милан\" в турнира за Купата на Италия. Швейцарският тим се намира на 4-о място в местното първенство, като след подновяването му има победа и загуба. Двата отбора се срещат за първи път, а треньорите ще могат да разполагат с най-добрите си играчи, защото няма контузени или наказани.Всички мачове от Лига Европа ще започнат с минута мълчание в памет на Емилиано Сала! ", "date": "2019.02.14", "title": "Мачовете от Лига Европа ще започват с минута мълчание в памет на Емилио Сала"}
{"url": "http://www.cross.bg/suvetnik-samo-temata-1596487.html", "text": "/КРОСС/ Общински съветници предлагат градинките да бъдат прехвърлени на жителите на блоковете около тях, за да могат да ги поддържат. Възможно ли е това наистина да стане реалност в София? Репортерът на БТВ Виктория Готева се включи на живо със събеседници по темата.Общинският съветник Иван Велков, който е един от вносителите на проекта на наредбата, обясни, че тяхното предложение и идея е да върнат обществения дебат в темата - къде е пресечната точка между частния, колективния и обществения интерес и то в една такава сравнително болезнена тема, как поддържаме и опазваме зелените площи между блоковете и жилищните комплекси. Има нужда от подобряване на начина, по който изглежда града ни и усилията на всички чрез това наше предложение могат да бъдат още по-комплексни, заяви още общинският съветник. Това не е ново предложение и нова идея, а подобни тези са лансирани още преди десет години от тогавашния главен архитект на София и огромна част от нещата, които ние предлагаме, не са новина, каза още Велков.Лорита Радева, която е общински съветник от ГЕРБ и е председател на Комисията по опазване на околната среда в СОС, коментира, че само по себе си не само е възможно да се случат подобни промени, а е задължително заради текстове в законите, но категорично това не може да е по начина, по който е направено предложението от колегите й общински съветници. В случая има само и единствено задължения към гражданите и никакъв механизъм, който да стимулира това тяхно участие, да ги привърже и направи партньори на общината, добави тя.Ламбро Попов от Асоциацията на дружествата, управляващи етажна собственост, коментира че тези текстове повдигат темата за отношенията в етажната собственост. Това е въпрос, който дълго време е силно неглижиран както в обществения, така и в политическия дневен ред. Всеки повод за повдигане на разговора в тази посока е полезен, допълни той. ", "date": "2019.02.14", "title": "Общински съветници от СОС предлагат градинките да бъдат прехвърлени на жителите на блоковете"}
{"url": "http://www.cross.bg/protzedyrata-bylgartransgaz-myarka-1596490.html", "text": "/КРОСС/Временно се спира откритата процедура по разширението на газопреносната инфраструктура на „Булгартрансгаз\" ЕАД до българо-сръбската граница във връзка с постъпила жалба, съобщиха от \"Булгартрансгаз\" ЕАД.Откритата процедура е с наименование: „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз\" ЕАД паралелно на северния (магистрален) газопровод до българо-сръбската граница\", етап: „Линейна част\" и референтен номер: 180-100.„Булгартрансгаз\" ЕАД уведомява потенциалните участници, че временно се спират действията по процедурата.Причината за спирането е постъпила жалба от „Атоменергоремонт\" АД срещу Разяснение на „Булгартрансгаз\" от 08.02.2019 г., публикувано в Профила на купувача, предоставено от възложителя по въпроси, постъпили от лица, желаещи да участват в процедурата.На основание чл. 203, ал. 2 от Закона за обществените поръчки (ЗОП), жалбоподателят се е възползвал от правната възможност да поиска налагане на временна мярка спиране хода на процедурата. Предстои Комисията за защита на конкуренцията да се произнесе по основателността на това искане.В изпълнение на разпоредбата на чл. 203, ал. 3 от ЗОП, възложителят спира всички действия по хода на процедурата до влизане в сила на определение, с което се отхвърля искането за временна мярка, или на решението по жалбата, ако е наложена временната мярка.След произнасянето на компетентния орган и в случай, че искането за налагане на временна мярка бъде отхвърлено, процедурата ще бъде възобновена и сроковете за подаване на оферти ще бъдат удължени така, че да се спази изискването на чл. 28, ал. 5 от Правилника за прилагане на ЗОП, общата продължителност на всеки от сроковете, изтекли до момента на спирането на процедурата, заедно с новоопределените удължени срокове да не е по-кратка от първоначалния срок, определен от възложителя.Възложителят уверява всички потенциални участници, че ще бъдат своевременно уведомявани за всички последващи действия. ", "date": "2019.02.14", "title": "България временно спира строежа на газовата връзка със Сърбия "}
{"url": "http://www.cross.bg/pytin-skite-iznenadaha-1596488.html", "text": "/КРОСС/ Владимир Путин и Александър Лукашенко изненадаха туристи в руския курорт Сочи. Президентите на Русия и Беларус, които имат няколкодневни разговори в града, решили да покарат ски без да се притесняват от останалите граждани в курорта.  Двамата лидери са забелязани на лифт, който ги качил до началото на една от пистите, а след това се спускали около час. Руският президент отговорил на хора, които го питали дали предпочита ски или сноуборд, като казал, че ските са \"по-благородни\", но можело да пробва и сноуборд.Владимир Путин е известен с любовта си към зимните спортове. Той кара кънки, играе хокей и обича ските.", "date": "2019.02.14", "title": "Путин и Лукашенко изненадаха туристи в Сочи "}
{"url": "http://www.cross.bg/partnyorite-muzhete-izsledvaneto-1596479.html", "text": "/КРОСС/ Редовният секс, високите доходи и сходните политически възгледи са ключът към щастливата дългосрочна връзка между партньорите, установи проучване, публикувано във в. \"Ню Йорк таймс\".Изданието цитира изследване на сайта за трайни запознанства Eharmony. Според анкета, проведена сред потребителите на портала, най-щастливи в дългосрочен план са двойките, които редовно правят секс. Но това не е единственото условие за процъфтяването на \"вечната дружба\" между партньорите. Тя бива най-добре скрепена с наличието на две деца и годишен доход от минимум 75 хиляди долара.\"Образованието и сходните политически възгледи в наши дни са по-важни за стабилността на двойката, в сравнение с времената отпреди 5 години\", заяви директорът на сайта Грант Лангстън. Резултатите от изследването показват, че въпреки съществуващите различия, мъжете и жените споделят мнението, че съвместният живот е по-важен от брака. В това били убедени 70 процента от анкетираните.В хода на изследването било констатирано, че жените повече ценят финансовата стабилност на партньора, докато мъжете залагат на външността. В анкетата на Eharmony участвали 2300 души. ", "date": "2019.02.14", "title": "Влюбени двойки разкриват тайните си за щастлива връзка "}
{"url": "http://www.cross.bg/vatzev-istoriyata-predi-1596477.html", "text": "/КРОСС/ Медиите са продължение на живота и ако животът е пошъл и дребнав, медиите не могат да бъдат искрящи от творческо вдъхновение. Чувствам се като член на амазонско племе, което живее изолирано от големия свят, така анализаторът Валентин Вацев коментира политическите скандали у нас в интервю за предаването \"12+3\" на програма \"Хоризонт\" на БНР.\"България е заден двор на световната култура и е нормално първо да научаваме последните \"открития\" на хранениците на \"Америка за България\", допълни Вацев. Според него историята с отравянето на бизнесмена Гебрев и свързването ѝ със случая \"Скрипал\" е изпълнение на служебна поръчка от страна на българските журналисти.\"Издигам глас в защита на душевното състояние на г-н Цветанов. Откакто се върна от молитвената си закуска, започна да ме изненадва и да ме безпокои. Откакто този православен християнин беше на съслужение с евангелисти и баптисти, е в една постмодерна фаза на изказа с ключови думи - \"Новичок\", агенти, ГРУ и т.н.Ако се опитаме да направим анализ по ключови думи, той е убеден, че ние не бива да влизаме в историята с \"Турски поток\". Още не е казал защо, но аз ще допусна, че остава физическа, интелектуална и културна пустош от двете страни на тръбата. Този хъб вероятно е място, на 40 километра от което не бива да минават хора, защото сигурно ще тече газ \"Новичок\". Интересно все пак каква е позицията на Бойко Борисов. Той отново е в трудна ситуация, защото е поел ангажимент. Мисля, че той би искал нещата да се успокоят и да го оставят на мира. Боя се, че той за трети път може да поиска градска отпуска, както първите два пъти. Изведнъж неговата дясна ръка отвори битка срещу дамаджаните с \"Новичок\" и путинските попълзновения\", добави анализаторът.Вацев прогнозира, че \"историята с Венецуела ще завърши не много успешно. В такива случаи държавният секретар Помпейо трябва много да се старае, за да не го стигне съдбата на изгорелия бушон. Има проблем и със \"Северен поток\" след договорката между Франция и Германия\".Относно мястото на България той отбеляза, че \"ние винаги бягаме преди локомотива на историята, размахвайки долните си гащи над главата си. Искаме да изпълним волята на Вашингтон преди да е формулирана, както преди това ставаше с Москва. Новото поколение български политици не е чуждо на старото поколение\".Според Вацев \"българският елит е шарен, в него има най-различни нагласи. Проблемът е, че гнилата част е най-отгоре. Но промяната на етажите е трудна и скъпа задача.Идеята за ренесанс на европейския суверенитет витае. Очаквам тя да победи на евроизборите. Тя повече няма да бъде подценявана и маргинализирана. Не се осъществи мечтата за Съединени европейски щати\".Вацев смята, че главният антиглобалист е Тръмп. Той помни какво е велика индустриална държава - САЩ бяха такава преди глобализацията. \"След него бих сложил и Путин, който не е съгласен Русия да бъде беден роднина в глобализиран свят.Очаквам евроизборите със затаен дъх, очаквам края на високата вълна, на еврофедерализма, на липсата на усет за суверенитет. Хората от този тип са много, време е да чуем техния глас\", каза още Валентин Вацев. ", "date": "2019.02.14", "title": "Валентин Вацев: Отгоре е най-гнилата част на елита "}
{"url": "http://www.cross.bg/gerb-elena-venetzyela-1596482.html", "text": " /КРОСС/ - Разнобой по темата има в целия свят и в Европа. Ето една Италия например отказва да подкрепи такъв подход като в Европа. Сравнения могат да се правят много. Но ако започнем от голямата геополитика - това, което е Украйна за Русия, е Венецуела за САЩ. Реципрочните действия ги виждаме и от страна на Русия. Това е нормално в битката между големите. Не говорим за Студена война, макар че последните години се заговори, че се връщаме към този период, но това е малко пресилено. По-скоро наблюдаваме битка между тези два колоса - между САЩ и Русия. И въпросът е Европа къде стои в цялата геополитическа карта.- Преди близо два века в САЩ се ражда доктрината „Мънро\", която е свързана с това, че Латинска Америка е прилежаща територия към Северна Америка. И от тогава до сега това усещане за външната политика на САЩ или тази насока не се е променяла. Трябва да изтъкнем и още един факт - че Венецуела е страната с най-големи запаси от петрол. Ако се върнем назад десетина години, ще видим че Сирийският  конфликт тръгна точно от този проблем. Тъй като в Сирия бяха открити залежи на газ и на нефт, започна борба кой да ги усвоява, кой да помага на сирийците да ги усвояват. Вследствие на това икономическо противопоставяне се стигна до военния сблъсък. Тоест който каквото да говори, става дума за пари, за интереси и за ресурси. От времето на Троянската война светът не се е променил - жената тогава е била само повод, а битката е била за ресурси.- Тоест подкрепяме държавите, които считат, че Хуан Гуайдо се е самопровъзгласил правилно за президент. Как ви звучи това?!- Българската външна политика винаги е страдала от един синдром, който и днес го има. Имаше го и по време на 45 години държавен социализъм, има го и сега, имало го е и преди 1945 г. - това е т.нар. сателитен синдром. Винаги да се прилепим към този, когото усещаме, че е силен, за да сме със силния. Въпросът е какво получаваме от това. Сателитен синдром е състояние на поведение във външната политика. Когато заемаш една позиция в рамките на международните отношения, би трябвало да преследваш национални интереси. Политиката не е прост занаят.- Винаги в едно или друго поведение могат да се преследват две-три стъпки напред, нещо, което да имаш като полза. А не просто сляпо да следваш една или друга позиция. Говоря принципно. Случаят с Венецуела е частен случай. БСП също изрази своята позиция.- Да, и тя беше в контра с тази на правителството.- Позицията на БСП е свързана с чисто международно-правните норми. В държава, в която преди една година са произведени президентски избори, имаше призив наблюдатели да следят тези избори. Година по-късно страната изпада в криза, в която прозират доста големи икономически глобални интереси. Въпросът е какво можем да направим в такава ситуация, освен да призовем за умиротворяване на положението и търсене на изход, защото Венецуела може да е на ръба на гражданска война. Мисля, че в днешния свят не ни трябва още една гореща точка. Каквато беше Сирия.- „Русия ще реши изборите в България\" - контрира пък Цветан Цветанов.- Тази тема последните две години не е слизала от пиедестала на внимание от гледна точка на слуховете, които се въртят. Самият президент никога не е изразявал, че има желание да конструира нов политически субект. Той каза, че би подкрепил нещо ново, което е по-различно. Включително и с хора от БСП като опозиция, ако го разбирате така.- Може да се тълкува по този начин от гледна точка на това, че тези неща породиха доста дискусии в БСП: президента ние го подкрепихме, пък той сега ни казва, че не сме достатъчно опозиция. Но аз имах възможност да кажа наскоро, че такива критики не бива да ни обезкуражават или обиждат, а трябва да ни стимулират. Да постигнем едно по-конструктивно ниво на опозиционност, която да бъде ефективна. Защото нашата роля на опозиция е да накараме управляващите да си изпълнят ангажиментите и обещанията, да обърнат внимание на сектори, които те неглижират. И да завоюваме доверие, което в предстоящите избори да възпроизведем в по-голяма подкрепа.- Очевидно ГЕРБ очакваха този президент да бъде по-сговорчив. Научи ги на лошо Росен Плевнелиев. Но президентската институция няма как да бъде послушна и вързана като добро куче, която да слуша изпълнителната власт. Президентът беше избран заради заявката, че ще даде визия за България. Това беше едно от обещанията, които той даде. Имаме нужда от единение, трябва да търсим общи пътища за решаване на наболелите проблеми.- Госпожо Николова, как се прави успешна партия? Структури, организационна, финансова част... Не е толкова лесно. В България има колко - над 300 партии по регистрация. Всеки втори прави партия. Но като изключим БСП, аз не виждам друга партия, която да има идейна политическа основа.- Какво значи лидерска партия?- В БСП това не се случва и възникват много остри дискусии и противопоставяния. Ако партията е лидерска, не трябва да има такава дискусия. Обикновено в ГЕРБ не виждам такава дискусия.- А друг наш депутат и един наш член - Елена Йончева и проф. Гайдарски, казаха, че Станишев трябва да води листата.- Приемете го като предизборен трик. Все пак партия на 128 години в торбата си има доста номера. Самият Борисов го е признал. Този въпрос изигра положителна роля - събуди партията.- Считам, че тук ГЕРБ настъпиха мотиката в ситуацията с Елена Йончева. Вие сте журналист. Смятате ли, че Елена е най-черната?- Задайте ѝ ги, тя не бяга от въпроси.- Аз не съм адвокат на Елена Йончева. Но считам, че тази ситуация по-скоро на ГЕРБ ще им изиграе лоша шега, ако продължават да играят в тоя стил.- Така е, но на обществото му се дължат отговори - защо след такива грандиозни успехи, които прокламира правителството, имаме такива проблеми. Защо не усещаме това „благосъстояние\"? Защо това, което се изтъква, някак си не отговаря на статистиката - и за растеж, и за ниска безработица, и за икономика, вдигаме доходите, догодина пак ще ги вдигнем... почнаха с кошницата. ГЕРБ, между другото, използват същия арсенал в битката си - раздаване на надежди, които после дали ще се осъществят, е вече друга тема. Което е част от политическата игра.- 2019-а е особена година - година на ново начало, на нови процеси. В глобален, регионален, европейски, национален план. Казвам го и на колегите от ГЕРБ. Да сложим едно ново начало - в начина на правене на политика, в начина на мислене. Очевидно моделът на конфронтация не носи доверие. Вижте рейтинга на институциите, те са делегитимирани. Тоест хората нямат доверие в тях. Администрацията е делегитимирана. Знаете ли защо? Говори се за административно-корпоративен вот. И го виждаме - с 10 процента вдигаме заплатите на администрацията. Ами актуализацията на пенсиите на пенсионерите, които са два милиона? Затова европейските избори имат този залог за промяна.За мен има един критерий, по който трябва да се оценяват всички евродепутати - приносът им за България. И ще цитирам един бивш ръководител на градската организация, министър на културата, заместник-председател на Министерския съвет - Георги Йорданов, който казва: „Много е важно с какво ще си дойдеш в страната\". А дядо ми казваше: пирон да видиш на улицата, занеси го в къщи. Тоест да внасяме, а не да изнасяме. Така разбираме ние „Градим България\" - неслучайно споменавам това мото на ГЕРБ от предишна кампания. Използвам го като перифраза на това, което искам да кажа.- Този въпрос не стои пред мен лично. Аз съм го решил. Вече два пъти се отказвах от депутатство, имах възможност и водач на листа да бъда. Аз оставам верен на София, моето място и ангажименти са към софийската организация, амбициите са ми тук. От 2016 г. насам има една промяна в софийската градска организация - средната възраст на членовете ни от 66 години падна на 41. Това е едно ново поколение, към което аз имам отговорност и ангажимент.в-к \"Ретро\"", "date": "2019.02.14", "title": "Калоян Паргов, лидер на БСП-София: ГЕРБ настъпиха мотиката с Елена Йончева "}
{"url": "http://www.cross.bg/kvorym-lipsa-izborniya-1596478.html", "text": "/КРОСС/ Липса на кворум отложи началото на днешното заседание на парламента. Регистрираха едва 110 народни представители, без тези от опозицията в лицето на БСП и ДПС. Така депутатите не можаха да стартират дебатите по второ четене на Изборния кодекс, които предстоят да бъдат окончателно гласувани. При втория опит за регистрация с кворум на ръба от 122 народни представители парламентът започна работа.Една от най-важните промени, върху които депутатите предстои да дискутират е свързана с отпадане забраната за публикуване на социологически данни в реално време в печатните, електронните и информационните медии в изборния ден. Предложението за това е на ГЕРБ, а в мотивите си те се позовават на наложилата се практика в различни социални мрежи през целия изборен ден да се публикуват данни, което според тях поражда неравнопоставеност.Депутатите ще обсъжда още възможността за въвеждане видео-наблюдение в изборния процес, както и дали да отпаднат номерата на партиите, коалициите и инициативните комитети в бюлетината.Очаква се спорът да се концентрира и около състава на Централната избирателна комисия (ЦИК), чийто мандат изтича в края на месец март. От БСП настояват процедурата за избор на нови членове да стартира още тази седмица, за да може да приключи до законовия срок - 21 февруари. Нагласите сред редиците на управляващите обаче се съставът на Комисията да не бъде променян преди изборите.", "date": "2019.02.14", "title": "Липса на кворум отложи началото на пленарното заседание "}
{"url": "http://www.cross.bg/horata-izmama-padinkova-1596480.html", "text": "/КРОСС/ Само за миналата година над 8 млн. лева са успели да придобият ало-измамниците. Проблемът е от години - всеки ден в София има поне по една измама. Защо измамните схеми все още успяват? Прекалено доверчиви ли са хората? По силите ли е на МВР да спре телефонните измамници? На въпросите в студиото на Сутрешния блок на БНТ отговори инспектор Златка Падинкова - началник сектор \"Измами\" в ГД \"Национална полиция\". Изключително много се говори за престъплението \"телефонна измама\", за начините, по които то се извършва, и се дават съвети как хората да действат, щом получат измамливо обаждане. Все още много хора продължават да стават жертва на телефонна измама, което в някаква степен е необяснимо, но предвид възрастта при масовия случай на жертва - възрастни хора над 70-75 години, това е донякъде обяснимо. С възрастта настъпва изменение в психиката на хората, те нямат възможност за бърза реакция и адекватна преценка, освен това са постоянно атакувани от измамниците, ограничава им се възможността за контакт с техни близки и роднини\", каза инспектор Падинкова. По думите й най-успешни са схемите за съдействие на полицията и осигуряване на пари за лечение на пострадал близък или роднина. Често измамниците използват и схемите са даване на капаро при покупка на изгодна цена или даване на пари за освобождаване от митническа такса на колетна пратка. Съветваме хората, че когато им се искат пари по телефона без значение кой е или защо, да знаят, че става въпрос за измама, обобщи инспектор Падинкова.", "date": "2019.02.14", "title": "Над 8 милиона лева са взели телефонните измамници за година "}
{"url": "http://www.cross.bg/glasyvane-chobanov-softyer-1596476.html", "text": "/КРОСС/ В Правната комисия на парламента, която гледа и поправките на Изборния кодекс, ръководителят на Националното училище по роботика инж. Александър Чобанов демонстрира машина за гласуване, конструирана от неговата фирма. В студиото на сутрешния блок на БНТ той направи публична демонстрация. Той разказа как мина обсъждането в комисията, както и как са реагирали депутатите. Инж. Чобанов каза, че ще има машинно гласуване. Единствено трябва да се определи броя на машините. Чобанов представи три машини. Едната - по-малка, е предназначена за посолства, но е преценено, че тя няма да бъде използвана, защото инвестицията не си заслужава за малък брой избиратели. Най-голямата е с 19 инчов монитор, за да може да се използва от хора със затруднено зрение. Дадена е ниска цена за преинсталиране на нов софтуер, тъй като трябва един софтуер за евровота и друг за местните избори. Минимум 45 дни трябват, за да дойдат частите необходими за построяване на машините.", "date": "2019.02.14", "title": "Машинното гласуване - по български патент"}
{"url": "http://www.cross.bg/pozhar-sgradata-sgrada-1596509.html", "text": "/КРОСС/ В рамките на седмица трети пожар лумва в Пловдивско при неизяснени обстоятелства. Днес в 11.30 часа, в пожарната в областния град е получен сигнал за пожар в сграда на бивша промишлена сграда на ул. \"Шести септември\" в областния град. Това съобщават от МВР. Става въпрос за сградата на бившата фабрика \"Чайка\".Изяснено е, че огънят е възникнал на втория етаж от 6-етажна сграда, в склад за платове и шивашки материали.  Хората от сградата са изведени, няма пострадали. Към мястото са насочени 6 екипа с 5 противопожарни автомобила и автомеханична стълба. Пожарът е локализиран, продължават действията за погасяването му. Служители на Шесто РУ-Пловдив подпомагат на място действията на пожарникарите.Припомняме, че петък вечер изгоря изцяло цех за месо в село Войводиново, отстоящо на 20 км от Пловдив. 300 души загубиха работата си, тъй като производствената част е изцяло унищожена. Вчера в града пламна магазин за фойерверки. Опасността беше бързо локазирина от пожарникарите, тъй като сградата, в чийто приземен етаж е магазина, е изцяло газифицирата и захранващото съоръжение е на метри от мястото, където са гърмяли пиратки и фойерверки.  ", "date": "2019.02.14", "title": "Трети голям пожар в Пловдив в рамките на седмица"}
{"url": "http://www.cross.bg/ombydsmana-bulgarskiya-kyhnya-1596481.html", "text": "/КРОСС/ Днес, 14 февруари, от 11.00 часа в шатрата на социалната кухня на  омбудсмана Мая Манолова, разположена в двора на софийския храм „Св. Св. Кирил и Методий\", лекари от няколко столични болници ще извършат безплатно профилактични прегледи на социално слаби хора. Събитието е подкрепено от водещи кардиолози, общопрактикуващи доктори и специализанти от „Аджибадем Сити Клиник\", УМБАЛ „Св. Анна\", Университетска болница „Александровска\", Българския лекарски съюз и Българския червен кръст. „Любовта, която носим в сърцата си, има различни измерения. Но грижата, вниманието, човешкото отношение към ближния и особено към най-уязвимите хора, са най-висшата й проява. Неслучайно избираме този ден за инициативата и неслучайно каним лекари, предимно кардиолози, защото в основата е сърцето, което за да дава любов, трябва да е здраво\", е посланието на омбудсмана.   Междувременно, утре е 40-ият работен ден на социалната кухня. Проектът стартира на 17 декември м.г. с благословението на Негово Светейшество Българския патриарх и Софийски митрополит Неофит, по инициатива на омбудсмана Мая Манолова и с подкрепата на Българския червен кръст и Министерството на земеделието, храните и горите. Храната се приготвя абсолютно безвъзмездно от сертифицирана кетърингова фирма на Милен Цанов и Александър Ковачев, с продукти, дарени от големите търговски  вериги - Кауфланд, Лидл, Билла, ТМаркет, от Асоциацията на месопреработвателите в България, фирма Лактима Балкан и др.", "date": "2019.02.14", "title": "Кардиолози ще преглеждат безплатно в социалната кухня на омбудсмана"}
{"url": "http://www.cross.bg/bulgariya-petkov-biznes-1596484.html", "text": "/КРОСС/ Ако е имало такива  банкови преводи между Венецуела и България, аз заявих още вчера - ние може би сме първата политическа партия, която много ясно направи тази декларация, това е много тежък провал на България. Това каза в сутрешния блок на БТВ „Тази сутрин\" Румен Петков, лидер на АБВ. Първите действия трябва да бъдат ясни и категорични, защото според мен провала на финансовото разузнаване тук е повече от видим, добави той. Аз не знам дали в случая говорим за нещо, което е премълчано или просто не е видяно, допълни лидерът на АБВ - ако е невидяно е тежък професионален провал, ако е премълчано, е въпрос на други инструменти за аргументации на компетентните органи да го премълчат. Но тук става дума за банковия надзор и за финансовото разузнаване и аз още вчера апелирах господин Димитър Георгиев, който е изключителен професионалист и почтен човек, председателят на ДАНС, да вземе незабавни кадрови мерки, каза още Румен Петков. Аз още 2007 година предупредих, че събирането механично на тези служби и вкарването на финансовото разузнаване в контраразузнавателните звена, ще доведе до такова размиване, че ще се загуби контрола, добави той. Лидерът на АБВ коментира, че той има достатъчно основания да счита, че Венецуела през нас е прала пари, но все пак това трябва конкретно да се докаже.По темата дали вижда връзка между случая „Скрипал\" и отравянето от 2015 година на бизнесмена Емилиян Гебрев, Петков коментира, че той е бил човека, който е защитавал оръжейния бизнес в България като цяло. Включително съм бил до господин Гебрев, когато се отнемаха лицензите на предприятията му и това беше много груба грешка на икономическия министър и аз съм го казвал публично, добави лидерът на АБВ.  Да се прави връзка със случая „Скрипал\", където има едно категорично произнасяне на министър-председателя Тереза Мей - тя казва, че това е Русия, че отзад стои Путин, това са руски хора. Ами хайде да кажем и другата истина - нейния предшественик, Тони Блеър излъга цял свят, че в Ирак има химически оръжия, Ирак беше разбит, смазан, оказа се, че химически оръжия няма. Ние изпратихме там войска, само че получихме ковчези, каза още Петков. Кой съди днес Тони Блеър за тази грандиозна лъжа - това е най-грозната лъжа в новата история на Европа, допълни той. Оръжейния ни бизнес започна да се съсипва още в началото на 90-те години и то съвсем не от Русия, каза още лидерът на АБВ. Ако Русия цели да ни съсипе оръжейния бизнес, просто ще си прибере лицензите и ще приключим, каза още той. ", "date": "2019.02.14", "title": "Съвпадение ли идването на руски агент в България с отравянето на Емилиян Гебрев? "}
{"url": "http://www.cross.bg/banka-hursev-bezlov-1596485.html", "text": "/КРОСС/ Милионите евро, преведени от държавната петролна компания на Венецуела по сметки в българска банка, са постъпили у нас законно. Не е ясно обаче дали техният произход е законен. Ако бъде доказано пране на пари, ще бъдат глобени и банките, и то с такива суми, които могат да ги доведат до фалит. Това коментираха в ефира на „Здравей България\" икономистът Емил Хърсев и Тихомир Безлов от Центъра за изследване на демокрацията.Българската банка е третата финансова институция, през която са минали тези пари, каза Хърсев. И подчерта, че БНБ няма пряка отговорност да извършва проверки на произхода на дадени средства. Икономистът заяви, че познава лично титулярът на сметките, по които са превеждани парите - адвокат Цветан Цанев. По информация на ДАНС милионите изтичали към доверителна адвокатска сметка. Това е особен вид банкова сметка, към която се разкриват подсметки - практика, която позволява повече контрол. Така например може да се изчака с даден превод, ако сметката, до която трябва да стигнат средствата, е запорирана. Той е доктор по право, практикувал е адвокатска дейност в Швейцария. Такъв човек не би нарушил закона и не вярвам да го е направил, коментира Хърсев.Според Тихомир Безлов банките искат да печелят при висок риск и така някои техни дейности често се оказва извън закона. Трудно е да се каже какво точно САЩ считат за незаконно в цялата схема, каза още Безлов. И допълни, че българската банка, в която са парите от Венецуела, е една от институциите, които Европейската централна банка решила да проверява при настоящи си мониторинг. ", "date": "2019.02.14", "title": "Емил Хърсев: Милионите евро от Венецуела  са преведени в наша банка законно"}
{"url": "http://www.cross.bg/hora-horata-izmamnitzi-1596486.html", "text": "/КРОСС/ Над 8 млн. лева са придобили телефонните измамници само за една година. Все още много хора продължават да стават жертва на тези измами.\"Това са предимно възрастни хора - над 70-75 години, те нямат възможност за бърза реакция, за адекватна оценка, освен това нямат активна комуникация със свои близки и роднини, обясни инспектор Златка Падинкова, началник сектор \"Измами\" в ГД \"Национална полиция\" пред БНТ.\"Измамниците са изключително изобретателни - казват на жертвите си как да действат, какво да правят. Имаме случаи, в които подлъгани от измамници хора наемат стая в хотел, където остават за по няколко дни във времето, в което тече измамата, т.е. те са в една изолация. В много случаи, хората сравнително скоро след като приключат разговорите с измамниците, осъзнават, че са станали жертва\", обобщава методите на престъпниците тя.Най-честите схеми са добре познатите от години - даване на капаро - за климатици, техника или друга изгодна подкупа, също така за освобождаване на митническа пратка. Най-успешна остава схемата за съдействие на полицията\", допълни експертът.\"Съветваме хората да знаят - когато ви се искат пари по телефона, става въпрос за измама. Няма никакъв риск вербалните атаки да бъдат реализирани - те са част от телефонната измама и начин, по който измамниците стават още по-убедителни\", акцентира още Падинкова.\"Те са изключително крайни в заплахите си, обиждат хората, крайно цинични са. Заплашват, че долу има полиция или хора, които ще се качат и ще ви отрежат пръстите, или ще ви пребият. Няма такова нещо, това е дистанционно престъпление\", предупреди инспекторът.", "date": "2019.02.14", "title": "Над 8 млн. лева са придобили телефонните измамници за година "}
{"url": "http://www.cross.bg/kolman-krit-minoiiski-1596466.html", "text": "/КРОСС/ Резултатите от 10-годишното проучване на британския лингвист Гарет Оуенс и професор по фонетика в Оксфордския университет Джон Колман, за да разчете знаменития загадъчен Фестоски диск на Крит, бе представено в университета на Кеймбридж на 3 февруари в лекция под надслов „От линеен Б към Фестския диск\" , съобщи newsbg.euДискът е открит при разкопки на мястото на двореца на Фест през 1908 г. и датира от 1700 г. пр. Хр. - края на средния период на цивилизацията на минойската бронзова епоха.Усилието да дешифрира текста се изплъзва от експерти от десетилетия, но според Оуен, експерт по минойски текстове и Колман, сега те могат да прочетат „99 процента\" от текста, който е минойски лиричен химн за богиня.Оуен описва химна като „библията на Минойския Крит\". ", "date": "2019.02.14", "title": "Учени разчетоха дискът от Фестос "}
{"url": "http://www.cross.bg/opera-iioncheva-sonya-1596467.html", "text": "/КРОСС/ Оперната прима Соня Йончева е поканена да бъде официален гост на 91-ата церемония по връчването на наградите Оскар на 24 февруари в театър „Долби\" в Лос Анджелис.  Тя ще дефилира по червения килим заедно с всички звезди,  номинирани за най-големия приз в киното.Моля, отбележете, няма да участвам, а ще се наслаждавам на церемонията, отбеляза в социалните мрежи световноизвестната пловдивчанка.Йончева излиза днес - на 14 февруари, на сцената на Метрополитен опера в Ню Йорк за поредния си триумф като сляпата принцеса Йоланта в едноименната опера от Чайковски. След това талантливата певица се завръща в Европа за концерт в Националната опера на Унгария, Операта на Монте Карло, в Ла Скала, където ще пее в „Травиата\". До края на лятото Соня ще има поредица от изяви в Германия, Франция, Белгия, Испания,  Австрия.На 23 юни тя ще излезе на една сцена в Гала концерта на Ролекс в Миланската Скала заедно с изключителните оперни гласове Пласидо Доминго, Йонас Кауфман и Хуан Диего Флорес и пианистката Юджа Уан. ", "date": "2019.02.14", "title": "Оперната прима Соня Йончева е поканена като официален гост на наградите Оскар"}
{"url": "http://www.cross.bg/prieti-komisiya-dnes-1596469.html", "text": "/КРОСС/ Промените в Изборния кодекс влизат за окончателно приемане от Народното събрание по-късно днес.Те бяха обсъдени на продължило близо 10 часа заседание на правната комисия, което приключи след полунощ. Депутатите ще гласуват и предложението на БСП за започване на процедура за избор на нов състав на Централната избирателна комисия, което вчера бе отхвърлено от комисията по правни въпроси.С много спорове и взаимни обвинения депутатите от правната комисия приеха в изборните секции да няма камери, а правилата за изчисляване на преференциите за отделните кандидати в партийната листа да бъдат променени така, че практически прагът да бъде увеличен до гласове, необходими за получаване на цял мандат.Отпадна забраната в деня за размисъл и в изборния ден да бъдат обявявани данни от социологически проучвания. Останаха номерата върху бюлетините. Не бяха приети предложенията членовете на секционните избирателни комисии да имат средно или поне основно образование.Не бяха приети предложенията на ДПС за отпадане на уседналостта, на ограниченията за откриване на секции в чужбина и на забраната за предизборна агитация на език, различен от българския. Ограниченията за машинно гласуване остават. Дали всички тези предложения ще бъдат окончателно приети, ще стане ясно днес след дебата в пленарна зала.  ", "date": "2019.02.14", "title": "Депутатите гласуват окончателните промени в Изборния кодекс "}
{"url": "http://www.cross.bg/destinatzii-firmi-izlozhenieto-1596471.html", "text": "/КРОСС/ Министърът на туризма Николина Ангелкова ще открие най-голямото туристическо събитие у нас - международното изложение „Ваканция и СПА Експо\". През трите дни на изложението участват с представителни щандове 380 компании от 25 страни. Хората, които от рано планират своя отдих, могат да направят резервации при специални изгодни условия.Турция, Гърция, Испания, Хърватия и Тунис са сред най-предпочитаните дестинации за летните почивки на българите. Европейски маршрути допълват предложенията на туроператори от Великобритания, Германия, Италия и Унгария.Сред предложенията за пътувания до екзотични дестинации са фирми от Малдивските острови, Индия, Виетнам, Мексико, Обединените арабски емирства. В съпътстващата програма са включени над 50 събития, дискусии, презентации на фирми, дестинации, представяне на нови технологии.В специална зона на изложението е отделено място за центрове за балнеология и възстановяване, медицински центрове, балнео- и СПА-хотели, клиники за  естетични и оздравителни процедури.Друга зона е посветена на региони за винен туризъм. Първият ден от борсата е предназначен само за професионалисти. През втория и третия ден входът е свободен за посетители. ", "date": "2019.02.14", "title": " Започва туристическото изложение „Ваканция и СПА Експо“ "}
{"url": "http://www.cross.bg/likyor-rakiya-izvestna-1596465.html", "text": "/КРОСС/ Ценителите на необичайни питиета ще бъдат впечатлени от експонатите на Международната изложба за лозарство и винарство „Винария 2019\", която ще се проведе от 20 до 24 февруари в Международен панаир Пловдив. Те ще могат да се насладят на различни плодови ракии и иновативни варианти на водка, уиски, бренди, джин,  текила и ликьор в луксозни бутилки.  Колекционерска ракия, произведена от планински бъз, предлага известна българска дестилерия. Напитката от този рядък плод е с ефирен цветист аромат и мек вкус, описват производителите. Те са създали и нестандартна ракия от пъпеш, както и лимитирана серия дюлева ракия. Сред изненадите на „Винария 2019\" са винените желета на австрийска изба. От гроздови зърна с благородна плесен, която им придава уникална  смесица от вкусове, се прави сладко вино. То се преработва в желета, които са голяма рядкост, защото специфичната плесен се появява през няколко години.  Стремежът на колекционерите да притежават елитни питиета в елегантни опаковки провокирал известна българска компания да произвежда  водка, бренди, джин, ликьор, уиски в луксозни бутилки с форма на кон, сърце, кораб, Айфеловата кула и с други необичайни визии. Напитки са разработени на базата на 20-годишен опит и партньорство с известна френска дестилерия. Тенденцията  за ексцентричен дизайн на опаковките роди първата в света светеща бутилка. В нея се предлага  цитрусов ликьор на известна японска марка,  чийто асортимент включва най-вкусното саке в света. Освен прочутата японска ракия, внасяме гръцко узо и бренди, както и ирландски крем ликьор, който е много търсен по света, казват изложителите.  Почитателите на крафт бирата ще опитат продуктите на бутикова пивоварна. Рецептите са разработени от германски технолог по каноните на баварската традиция. Асортиментът включва 3 вида пиво:  „Вайс\" от пшеница с ухание на банан и карамфил, „Пилзнер\" с подчертан хмелов вкус и „Раух\" с нотки на пушек и дървесина. Те са естествено газирани, без консерванти. Участник във „Винария\" ще представи чаен ликьор. Той съчетава черен чай, натурални екстракти от високопланински билки, плодови дестилати и изворна вода от Татрите.  Посетителите ще дегустират и вина от новата реколта, които досега не се представяни другаде. Ценителите ще се запознаят с новите тенденции, налагани от български бутикови изби, както и с вина от Австрия, Португалия, Гърция и други страни. В уникалния Град на виното и деликатесите са разположени също щандове с храни и гурме специалитети на участници в изложбите „Фудтех\" и „Вкусове от Италия\".  Специалистите ще видят  в Панаира модерни технологии, техника и материали  за лозарството, винарството и хранителната индустрия. Те ще имат възможност да се запознаят и с иновации за селското стопанство, демонстрирани в изложбата „Агра\".  Така единственият на Балканите форум за агробизнес, вино и храни представя цялата верига от полето до трапезата.", "date": "2019.02.14", "title": "Елитни питиета ще се леят на „Винария 2019“"}
{"url": "http://www.cross.bg/morbili-detza-gotze-1596472.html", "text": "/КРОСС/ Пет са случаите на морбили в България, обяви пред NOVA проф. Тодор Кантарджиев. Всички случаи са от малки населени места около Гоце Делчев. Директорът на Националния център по заразни и паразитни болести призова личните лекари да положат повече усилия за информиране на родителите за опасността от тази болест. В София вече има случай на заболяла от морбили 37-годишна жена, която е настанена за лечение в Инфекциозна болница. „Вторият случай на 3-годишното дете се потвърди вчера в Националната референтна лаборатория. Вчера излезе резултата - положителен е. Това е детето, което е в Инфекциозна болница. Не коментирам защо не е ваксинирано\", заяви проф. Кантарджиев.\"Освен това вчера в Референтната лаборатория бяха доказани три случая на деца между 1- и 2-годишна възраст с морбили. Те в момента лежат в отделението в болницата на Гоце Делчев\",И трите деца са от малките населени места около град Гоце Делчев.Ваксинацията срещу морбили обичайно се прави до 13-ия месец след раждането с реимунизация на 13-годишна възраст. „Морбили е най-опасно за най-малките преди те да бъдат ваксинирани на 13 месеца. Тези деца, които са техни братчета и сестричета, имат антитела в кръвта си, вчера доказахме това в Референтна лаборатория. Тези антитела са дадени от майката през плацентата\", каза още специалистът.През последната година има бум на случаите на морбили в Европа, като само в Румъния десетки деца починаха от заразната болест. Подобна ситуация имаше и в съседна Сърбия.", "date": "2019.02.14", "title": "Случаите на морбили у нас станаха пет"}
{"url": "http://www.cross.bg/kilini-korabite-gurtziya-1596473.html", "text": "/КРОСС/ Силните ветрове в много региони на Гърция, които на места достигат до 10 бала по скалата на Бофорт, предизвикват затруднения за крайбрежното корабоплаване, съобщава агенция АНА-МПА.На корабите е забранено да отплават от пристанищата Пирея, Рафина и Лаврио.Затворени са фериботните линии Пахи - Фанеромени, Оропос - Еретрия и Кавала - Принос. Не беше извършен и сутрешният курс Алонисос - Волос. Засега не се изпълняват и курсовете по линиите Килини - Закинтос и Килини - Кефалония.Властите съветват пътниците да се информират предварително за евентуални промени в разписанията на корабите. ", "date": "2019.02.14", "title": "Проблеми за корабоплаването в Гърция заради силния вятър "}
{"url": "http://www.cross.bg/rysiya-internet-stranata-1596474.html", "text": "/КРОСС/ Непредвидими са последиците, в случай че Русия опита да се изключи от интернет, дори и за кратко. Това заяви за Дарик системният администратор Благовест Петров във връзка с обявените планове на Русия да се изключи експериментално от световната мрежа, за да разиграе сценарий за евентуална кибервойна и за да тества своя независима мрежа - РуНет. По думите на Петров подобно изключване може да срине критични системи в страната, например болничната, както и да доведе до „падане\" на уебсайтове дори и извън Русия.Интернет представлява глобална система от свързани компютърни мрежи, по които пътува информацията. Точките, в които се свързват тези мрежи, са най-слабото звено и една от целите на Русия е тези точки, които обработват влизащата и съществуващата в страната информация, да са под неин контрол. Въпросните точки могат да се онагледят като подвижни мостове, които да се вдигат за външния трафик при евентуална заплаха. Те обаче могат да се вдигат и ако правителството реши да цензурира информацията, до която хората да имат достъп.Инфраструктурата на интернет пък представлява гигантска система от подводни кабели, сателити и друга технология, която кръстосва целия свят и често игнорира напълно държавните граници. Различните държави често опитват да му наложат известни регулации, а през годините не липсват и опити той да бъде спрян напълно.Един от последните примери е например в република Конго, чието правителство спря интернета в цялата страна по време на президентските избори в страната миналия месец. Според експерти - в по-неразвитите държави, в които интернет доставчиците са малко, подобно спиране е по-възможно. Миналата година например Мавритания остана за два дни без интернет, след като кораб прекъсна подводен оптичен кабел.Там, където има по-голяма диверсификация, обаче, задачата се усложнява. На бившия президент Хосни Мубарак, например, му отне няколко дни, за да успее да спре интернета в Египет по време на арабската пролет от 2011-а година. Наскоро Русия също обяви, че планира за кратко да изключи напълно страната от световната мрежа, като част от експеримент, който да тества кибератака.", "date": "2019.02.14", "title": "Възможно ли е Русия да се „изключи” от интернет и какви ще са последиците?"}
{"url": "http://www.cross.bg/fevryari-tzelyvka-bileta-1596475.html", "text": "/КРОСС/ 14 февруари освен като празник на виното, се отбелязва и като Ден на влюбените, в който те изразяват обичта си един към друг чрез поздравителни картички и бонбони във формата на сърце.От Софийската опера подготвят специален камерен концерт под надслов \"Любов и вино\".А театър \"Българска армия\" предлага срещу целувка два билета на цената на един за всички спектакли.Доброволците от Българския младежки Червен кръст също организират различни прояви в страната по повод 14 февруари. ", "date": "2019.02.14", "title": "Театър дава срещу целувка два билета на цената на един"}
{"url": "http://www.cross.bg/rozhdenitzi-na--fevryari-1596459.html", "text": "/КРОСС/  Аля Милушева, моден дизайнер, Мисис България 2007. Ивайло Крачунов, журналист Проф. Любомир Халачев, сценарист, режисьор Мануела Малеева, бивша тенисистка Славчо Атанасов, депутат, кмет на Пловдив (2007-2011) Станимир Цоцов, член на Надзорния съвет на НОИ Стефан Ботев, европейски и световен шампион по вдигане на тежести Стефка Стоева, конституционен съдия  ", "date": "2019.02.14", "title": "Рожденици на 14  февруари"}
{"url": "http://www.cross.bg/godina-antispin-etap-1596458.html", "text": "/КРОСС/   На 14 февруари традиционно стартира вторият етап на Националната АНТИСПИН кампания, тази година под мотото „Узнай своя статус\". Кампанията се реализира в рамките на Националната програма за превенция и контрол на ХИВ и СПИ на Министерството на здравеопазването, в партньорство с регионалните здравни инспекции, общини, неправителствени организации, учебни заведения, читалища, социални институции и медии.Националната АНТИСПИН кампания се провежда всяка година в общо 4 етапа. Тя стартира традиционно на 1 декември. Вторият етап е на 14 февруари, а в третата неделя на месец май (в деня на съпричастност със засегнатите от ХИВ/СПИН) се реализира трети пореден етап. Четвъртият финален етап е лятната АНТИСПИН кампания.Партньорите ни ще участват в повече от 150 АНТИСПИН инициативи, които съчетават изработване на любовни послания, съчетани с информация за безрисково сексуално поведение и с мотивиране за консултиране и изследване за ХИВ. И през тази година са планирани здравни презентации и дискусии на тема любов и здравословна сексуалност, както и обучения за превенция на ХИВ и сексуално предавани инфекции. Медицински екипи ще предлагат доброволно консултиране и изследване за инфекцията с бърз тест в лаборатории и в работещите кабинети за анонимно и безплатно консултиране и изследване за ХИВ (КАБКИС) в РЗИ и на терен.През 2018 г. над 324 000 лица са узнали своя ХИВ-статус.По данни на „Националната програма за превенция и контрол на ХИВ/СПИН\" към Министерството на здравеопазването от началото на годината до 08 февруари 2019 г. са открити нови 24 ХИВ-серопозитивни лица, с което носителите на ХИВ в страната официално са 3050 лица.И през миналата година се запазва тенденцията броят на новорегистрираните мъже да е над седем пъти по-голям от броя на жените.Приблизително 90% от новорегистрираните с ХИВ-инфекция в България през 2018 година са инфектирани по сексуален път.", "date": "2019.02.14", "title": "Стартира  Националната АНТИСПИН кампания "}
{"url": "http://www.cross.bg/sofiya-gabriel-komisar-1596461.html", "text": "/КРОСС/ На 14 февруари (четвъртък) от 09:00 ч. в София Хотел Балкан българският комисар по цифрова икономика и цифрово общество Мария Габриел ще открие 14-тa Национална конференция по е-Здравеопазване, на която ще представи действията на Европейската комисия, включително последното предложение за създаването на общ формат на медицинските досиета за целия ЕС.Същия ден от 10:00 ч. в София Тех Парк комисар Габриел ще даде началото и на конференцията Cybersec 2019, посветена на разработването и внедряването на системи, отговорни за поддържане на киберсигурността и опазването на личните данни. ", "date": "2019.02.14", "title": "Комисар Габриел открива две конференции в София"}
{"url": "http://www.cross.bg/tema-zhivo-milioni-1596456.html", "text": "/КРОСС/Тема:  Венецуелски пари. Венецуелски милиони в български сметки - каква е схематаТема:  Изборни казуси. Как ще се променят изборните правилаТема:  Машинно гласуване.Има ли шанс машинното гласуване - демонстрация на живоТема:  Телефонни измами. Над 8 милиона лева са взели телефонните измамници за година - може ли да ги спре МВРТема:  Градинката зад блока. Общината или гражданите - кой трябва да се грижи за междублоковото пространство\"Тема:  Нова стратегия за детето - ще бъдат ли наказвани родителите за шамар вкъщи?Тема:  Кога ще бъдат увеличени новите пенсии? В студиото социалният министър Бисер Петков?;Тема:  На живо: Съвпадение ли идването на руски агент в българия с отравянето на Емилиян Гебрев? Коментар на Румен Петков;Тема:  Как милиони долари от Венецуела са били „изпрани\" през българска банка? Гост Асен Агов;Тема:  Коя е „царицата на джебчийките\" и как ги обучават още от деца?Тема:  Първи случаи на морбили в София - има ли опасност от епидемия? Гост проф. Мира Кожухарова.Нова телевизия,  „Здравей  България\"Тема:   След като българска банка се озова на прицела на ДАНСq заради пране на милиони от Венецуела, NOVA търси отговор на въпроса \"Кой стои зад мащабната афера?\".  Очаквайте разследване на Генка Шикерова.Тема:   Учител с дрога зад волана. Как полицията осуети опита му да вози деца за футболно състезание?Тема:   Бракониери стреляха по кола на природозащитници. На живо - има ли пострадали?Тема:   Два случая на морбили у нас. Кои са рисковите групи и има ли опасност от епидемия? Разговор с проф. Тодор Кантарджиев.Тема:   40 дни зад волана, 4 дни почивка. Шофьорите от градския транспорт в София плашат с протест. Ще остане ли столицата без трамваи и тролеи?Тема:   И още - човек с три стенда на сърцето и диабет остана без инвалидна пенсия. Абсурдите с ТЕЛК продължават...Тема:   Забраняват продажбата на храни с етикет \"детски\". Подвеждат ли търговците, че продуктите им са по-здравословни? Проверка в \"На твоя страна\"  с Георги Георгиев.Тема:     Ще се лее вино и ще празнуваме Трифон Зарезан.  ", "date": "2019.02.14", "title": "Теми и гости в сутрешните блокове на телевизиите"}
{"url": "http://www.cross.bg/tema-zhivo-milioni-1596460.html", "text": "/КРОССБНТ, „Сутрешен блок\"Тема:  Венецуелски пари. Венецуелски милиони в български сметки - каква е схематаТема:  Изборни казуси. Как ще се променят изборните правилаТема:  Машинно гласуване.Има ли шанс машинното гласуване - демонстрация на живоТема:  Телефонни измами. Над 8 милиона лева са взели телефонните измамници за година - може ли да ги спре МВРТема:  Градинката зад блока. Общината или гражданите - кой трябва да се грижи за междублоковото пространствоБТВ, \"Тази сутрин\"Тема:  Нова стратегия за детето - ще бъдат ли наказвани родителите за шамар вкъщи?Тема:  Кога ще бъдат увеличени новите пенсии? В студиото социалният министър Бисер Петков?;Тема:  На живо: Съвпадение ли идването на руски агент в българия с отравянето на Емилиян Гебрев? Коментар на Румен Петков;Тема:  Как милиони долари от Венецуела са били „изпрани\" през българска банка? Гост Асен Агов;Тема:  Коя е „царицата на джебчийките\" и как ги обучават още от деца?Тема:  Първи случаи на морбили в София - има ли опасност от епидемия? Гост проф. Мира Кожухарова.Нова телевизия,  „Здравей  България\"Тема:   След като българска банка се озова на прицела на ДАНСq заради пране на милиони от Венецуела, NOVA търси отговор на въпроса \"Кой стои зад мащабната афера?\".  Очаквайте разследване на Генка Шикерова.Тема:   Учител с дрога зад волана. Как полицията осуети опита му да вози деца за футболно състезание?Тема:   Бракониери стреляха по кола на природозащитници. На живо - има ли пострадали?Тема:   Два случая на морбили у нас. Кои са рисковите групи и има ли опасност от епидемия? Разговор с проф. Тодор Кантарджиев.Тема:   40 дни зад волана, 4 дни почивка. Шофьорите от градския транспорт в София плашат с протест. Ще остане ли столицата без трамваи и тролеи?Тема:   И още - човек с три стенда на сърцето и диабет остана без инвалидна пенсия. Абсурдите с ТЕЛК продължават...Тема:   Забраняват продажбата на храни с етикет \"детски\". Подвеждат ли търговците, че продуктите им са по-здравословни? Проверка в \"На твоя страна\"  с Георги Георгиев.Тема:     Ще се лее вино и ще празнуваме Трифон Зарезан.  ", "date": "2019.02.14", "title": "Предстоящи събития в страната на 14  февруари"}
{"url": "http://www.cross.bg/lenta-tynel-hemys-1596457.html", "text": "/КРОСС/  Движението в тунел \"Топли дол\" на АМ \"Хемус\" в посока София ще се осъществява в изпреварващата лента от 9.30 ч. до 15.30 ч. Ще бъде ограничено движението по активната лента, поради ремонт на пожароизвестителната система на тунела.        Шофьорите е необходимо да се движат с повишено внимание, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.02.14", "title": "Ограничава се движението в тунел \"Топли дол\" на АМ \"Хемус\""}
{"url": "http://www.cross.bg/praznika-radev-lozarite-1596462.html", "text": "/КРОСС/ Президентът Румен Радев ще присъства на честванията по случай деня на община Сухиндол и празника на лозарите и винопроизводителитеНа 14 февруари, четвъртък, президентът Румен Радев ще вземе участие в отбелязването на деня на община Сухиндол и празника на лозарите и винопроизводителите.В 10.10 часа пред община Сухиндол държавният глава ще приеме строя на почетния караул, след което ще проведе среща с кмета инж. Пламен Чернев.В 11.00 часа на централния площад пред общината президентът ще поздрави гражданите по повод празника на града и празника на лозарите и винопроизводителите.По-късно през деня Румен Радев ще вземе участие и в традиционния ритуал по зарязване на лозята в местността „Димчански завой\". ", "date": "2019.02.14", "title": "Президентът Румен Радев ще участва в празника на лозарите в Суходол"}
{"url": "http://www.cross.bg/vestnik-leva-pishe-1596463.html", "text": "/КРОСС/Стотици милиони евро са превеждани под носа на БНБ и българските спецслужби от Венецуела и българска банка въпреки ембаргото върху венецуелската държавна петролна компания, пише вестник \"Сега\". Неприятната новина за прането на пари бе съобщена след спешна среща на премиера Бойко Борисов, главния прокурор Сотир Цацаров, шефа на ДАНС Димитър Георгиев и вътрешния министър Младен Маринов с американския посланик Ерик Рубин, отбелязва изданието.Главният прокурор Сотир Цацаров препоръча да се закрие Агенцията за българите в чужбина, съобщава \"Труд\". След заседание на временната анкетна комисия по случая със схемата за придобиване на българско гражданство Цацаров каза, че в този си вид тя генерира само корупция. Стана ясно, че в правосъдното министерство тече проверка на издаването на 40 хиляди български паспорта на чужди граждани, уточнява публикацията.Анкета на независимите федерации от земеделието в няколко области на страната, показва, че недекларираната заетост в земеделието е 80%, пише по темата вестник \"Земя\" и допълва, че за да се справи с този проблем КНСБ започва проект срещу сивата икономика в четири сектора.Заплатите на работещите в IT сектора бележат най-високия ръст през миналата година, достигайки средно над 2780 лева. Това е секторът, който привлича най-много нови наети, показват данни на националната статистика. На обратния полюс са хотелиерството и ресторантьорството, където средната заплата е най-ниска - 705 лева, пише по темата \"24 часа\".Шофьори изпреварват инженери по заплати, отбелязва в публикация \"Телеграф\". Според вестника работодатели предлагат на водачите между  3500 и 4500 лева на месец.Водачите от електротранспорта в София излязоха на работа с жълти жилетки и сложиха табели \"Протест\" на колите си. Акцията им е заради извънредните часове, които са принудени да изработват, както и заради липсата на достатъчно почивни дни, пише по темата вестник \"Дума\".Дълъг любовен уикенд в чужбина за 14 февруари би струвал поне 500 лева. Най-често офертите включват 2-3 нощувки, самолетен билет и трансфер до мястото на настаняване. Най-много предложения има за Париж, но те не включват нищо извън обичайното, е показала справка на вестник \"Монитор\". ", "date": "2019.02.14", "title": "Преглед на вестниците "}
{"url": "http://www.cross.bg/meditzinski-kandidatite-kriteriii-1596464.html", "text": "/КРОСС/ Ден на кандидат-студента ще се проведе на територията на Медицински университет-Пловдив. Тази година вратите на университета се отварят за бъдещите медици в събота, 16 февруари от 11,30 часа. На този ден кандидатите да следват във висшето учебно заведение имат възможност да се срещнат с председателите на изпитните комисии и председателя на техническата комисия и да получат информация как ще протече целия процес по кандидатстване и записване в МУ - Пловдив. „На срещата с кандидатите ги запознаваме с реда на подаване на документите - кога и къде да ги подадат, както и с възможностите, които им дава онлайн подаването. С тях говорим за сроковете и на какво да обърнат внимание, за да не бъдат изненадани накрая при класирането. Обясняваме кои са балообразуващите оценки и особено как кандидат-студентите да подредят желанията си\", обясни заместник-ректорът по „Учебна дейност\" проф. д-р Мария Куклева. Подреждането на желанията е изключително важно, тъй като първият критерий при класирането е посоченото от тях желание, а вторият критерий е техният бал. Председателите на изпитните комисии дават разяснения за естеството на изпита - как ще протича, как са комбинирани въпросите, как са изградени схематично тестовете и т.н. Кандидатите могат да задават въпроси, на които веднага ще им бъде отговорено. Особено внимание се обръща на възможните проблеми, които биха могли да възникнат съзнателно или несъзнателно при неспазване на някои изисквания, посочени в Правилника. Кандидатите се запознават и с Аудиторния комплекс на Медицинския университет.„Разясняваме кога излизат класиранията, какви документи трябва да се приготвят, къде става записването и в какви срокове. Не на последно място, кандидатите могат да видят, че преподавателите от МУ-Пловдив не са страшни - те са добронамерени, но строги. Строгостта е задължителна, за да осигурим на знаещите възможност да покажат какво са научили и да оценим обективно техните качества. Вярваме, че най-достойните ще дойдат при нас, защото да се посветиш на здравето и доброто на хората е въпрос на много труд и морал\", каза още проф. Куклева. Медицински университет-Пловдив е един от утвърдените елитни университети в България, който осигурява качествено обучение на студенти по медицина и здравеопазване. Той включва 6 основни звена: Медицински факултет, Факултет по дентална медицина, Фармацевтичен факултет, Факултет по обществено здраве, Департамент по езиково и специализирано обучение и Медицински колеж.  ", "date": "2019.02.14", "title": "Ден на кандидат-студента  в Медицински университет"}
{"url": "http://www.cross.bg/putya-laskartzi-kraii-1596468.html", "text": "/КРОСС/ 14 и 15 февруари ще бъдат обявени за дни на траур заради тежката катастрофа, която се случи на пътя Скопие-Тетово близо до Карпалак, предава скопската телевизия MTM.14 души загинаха при инцидент по пътя Скопие-Тетово, когато пътнически автобус с 50 души се обърна край село Ласкарци, движейки се по новия път за с. Бояне. Сред жертвите е и синът на депутат от редиците на Социалдемократическия съюз на Македония, съобщиха местните медии. Шестима са в тежко състояние с опасност за живота.Очевидци са заявили пред телевизия „Телма\", че ситуацията около мястото на трагедията е била страшна. Още преди пристигането на екипите на бърза помощ местното население е оказало помощ на пострадалите.„Тежка нощ, пълна с огромна болка и тъга. Нямам думи, които могат да са достатъчно утешителни за семействата на нашите съграждани, трагично загубили живота си тази вечер в тежката катастрофа\", изрази съболезнованията си премиерът Зоран Заев. Очаква се днес той да посети ранените при произшествието.През нощта мястото на инцидента остана отцепено, а инспекцията и извличането на автобуса продължава и днес. Според първоначалната информация от инспекцията, инцидентът се е случил следобед, когато автобус с регистрационни номера на Гостивар е пресякъл защитната ограда от противоположната страна на магистралата, след което се е отклонил от пътя и се е преобърнал край село Ласкарци.„ТВ 21\" съобщава, че Главната прокуратура на Македония е поискала да се направи анализ на кръвта и урината на водача на автобуса. За да определи причините за произшествието, прокурорът ще издаде заповеди за аутопсия на починалите лица, както и за извънредна техническа проверка на превозното средство. Албаноезичният ТВ канал „Алсат-М\" съобщава, че повечето от пътниците са били от Гостивар. Според медията те работят в Скопие и са се връщали към домовете си. Според очевидци, автобусът спукал гума, в резултат от което шофьорът загубил контрол над превозното средство и то излетяло от пътя и се превъртяло.Село Ласкарци се намира на територията на община Сарай, в западния край на скопското поле до магистралата Скопие-Тетово. Населението на селото е предимно албанско. ", "date": "2019.02.14", "title": "Траур в Македония, 14 души загинаха в тежък пътен инцидент "}
{"url": "http://www.cross.bg/dirya-ostava-kogato-se-vurvi-po-neotupkano-1596452.html", "text": "/КРОСС/\"Диря остава, когато се върви по неотъпкано. Самото отбиване от пътеката е вече характер.\"Блага Димитрова", "date": "2019.02.14", "title": "Диря остава, когато се върви по неотъпкано"}
{"url": "http://www.cross.bg/sveti-fevryari-praznik-1596455.html", "text": "/КРОСС/  На 14 февруари съвпадат три празника и всеки българин може да избере кой от тях да празнува. Това са: църковният празник - Успението на Свети Кирил Славянобългарски, Свети Трифон Зарезан по стар стил, честван като Ден на лозаря, и Свети Валентин., е посветен на труда и любовта на българите към лозата, гроздето и виното. За първи път този празник започва да се чества официално у нас през 1962 г. в деня на Свети мъченик Трифон. Тогава с постановление на Министерския съвет е обявен за професионален празник на лозаря. С въвеждането през 1968 г. на Григорианския календар от Българската православна църква църковният празник на Свети Трифон Зарезан започва да се отбелязва на 1 февруари, а Денят на лозаря - на 14 февруари.Според българския обичай, в празничния ден селските стопани излизат на полето и зарязват няколко пръчки, поливат корените на лозата с вино и благославят: \"Колкото капки, толкоз коли грозде\". Кулминацията на празника е избирането на \"цар на лозята\" - обикновено това е някой добър стопанин, който се смята за късметлия, за да може по време на неговото \"царуване\" да се роди обилен плод.На 14 февруари Българската православна църква отбелязва църковния празник на   Константин Философ, наречен Кирил, произхождал от семейството на знатните солунски славяни - Лъв и Мария. Учил е в Магнаурската школа в Цариград. Завършил образованието си с прозвището \"философ\" и бил назначен за патриаршески библиотекар и преподавател по философия. На него били възлагани различни поръчения с обществен характер.Отегчен от суетата на този свят, Константин избягал тайно в манастира на малоазийския Олимп при своя брат Методий, където създали славянската азбука и превели свещените книги на Православната църква на езика на солунските българи. Кирил починал в Рим на 14 февруари 869 г. и бил погребан в църквата \"Свети Климент Римски\".е роден в Италия и е бил християнски епископ. Живял е по времето на император Марк Аврелий Клавдий Втори. Когато императорът забранил на войниците си да се женят с идеята, че като нямат семейство, ще са по-самопожертвователни в битките, войниците християни тайно били венчавани от епископ Валентин. Заради това впоследствие той е обявен за закрилник на влюбените. Обезглавен е през 270 г. заради непреклонната си вяра в Бога, а много скоро след това е канонизиран., посветен на Свети Валентин, започва да се чества през XIV век. На този ден влюбените изразяват любовта си един към друг, като си изпращат поздравителни картички и бонбони във формата на сърце. Обичайно се подаряват и цветя.", "date": "2019.02.14", "title": "14 февруари – един ден с три празника "}
{"url": "http://www.cross.bg/bulgariya-meksiko-ybit-1596454.html", "text": "/КРОСС/  1130 г. - Инокентий II е провъзгласен за римски папа.1779 г. - Джеймс Кук е убит от туземците в Хаваи.1807 г. - При пожар на английския кораб „Аякс\" загиват 300 души.1848 г. - Съгласно сключения мирен договор, Мексико отстъпва Тексас на САЩ.1876 г. - Електроинженерът Илайша Грей и изобретателят Александър Бел едновременно подават патент за телефона.1901 г. - Крал Едуард VII открива първия си парламент.1912 г. - Аризона става 48-ят американски щат.1915 г. - При атентата в градското казино в София загиват четирима души, осем са ранени.1918 г. - Съветският съюз въвежда григорианския календар (на 1 февруари съобразно Юлианския календар).1921 г. - В София е учреден Съюзът на артистите в България.1922 г. - Публикуван е романът „Одисей\" Джеймс Джойс.1937 г. - Селскостопанските задруги в България учредяват Общ съюз на българските земеделци.1942 г. - Япония започва Явайската операция от Втората световна война.1949 г. - Кнесетът (израелският парламент) е свикан за първи път.1950 г. - СССР и Китайската народна република сключват 30-годишен договор в Москва1951 г. - Бен Гурион разпуска парламента след поражението си в Кнесета.1952 г. - В столицата на Норвегия - Осло се откриват Зимни олимпийски игри.1967 г. - В Мексико сити е подписан Договорът от Тлателолко за неразпространение на ядреното оръжие в региона на Карибско море и Латинска Америка.1989 г. - Иранският лидер Рухолах Хомейни призовава мюсюлманите по света да убият автора на „Сатанински строфи\" Салман Рушди.1989 г. - В околоземна орбита е изведен първият от 24-те изкуствени спътника на глобалната система за позициониране.1992 г. - Българското консулство в Киев е издигнато в ранг посолство.1994 г. - Членство на България в НАТО: Президентът Жельо Желев подписва в Брюксел договора за присъединяване на България към инициативата на НАТО „Партньорство за мир\".1994 г. - Осъденият на смърт руски сериен убиец Андрей Чикатило е екзекутиран чрез разстрел.2001 г. - Собственикът на националната авиокомпания Балкан Зееви Груп спира полетите ий.2005 г. - Бившият министър-председател на Ливан Рафик Харири е убит при бомбен атентат в Бейрут.", "date": "2019.02.14", "title": "14  февруари  в историята"}
{"url": "http://www.cross.bg/kiril-konstantin-metodiii-1596453.html", "text": "/КРОСС/ Според известното кратко житие на Константин Философ, наречен в монашеството Кирил, произхождал от знатни родители Лъв и Мария, солунски славяни. Високото положение на бащата и богатите дарования на момчето отворили вратите на знаменитата Магнаурска школа в Цариград, където Константин учил заедно с децата на византийските царе и боляри под ръководството на известни учители и на учения Фотий, бъдещия цариградски патриарх.Завършил образованието си с прозвището Философ, той бил назначен за патриаршески библиотекар и преподавател по философия. На него били възлагани и разни поръчения от обществен характер. Отегчен от суетата на тоя свят, Константин избягал тайно в манастира на малоазийския Олимп при своя брат Методий, където именно извършил в пост и молитва приснопаметното си дело - да създаде славянска азбука и да преведе свещените книги на Православната църква на езика на солунските българи.Папа Адриан II (в средата с ореол) посреща Св. св. Кирил и Методий в Рим през 868 г. Стенопис от църквата \"Сан Клементе\" (XI век)Облечен в такова всеоръжие, той с брата си бил изпратен от византийския император Михаил ІІІ в славянските страни Моравия и Панония, за да спечели за християнството тамошните славяни чрез бащиния им език. Но чувствително били засегнати интересите на местното германо-латинско духовенство. То било враждебно настроено към славянския език и започнало борба против тях.На двамата братя - славянски просветители се наложило да се отправят в Рим и да защитят своето дело от враговете пред самия римски папа.В Рим Константин Философ тежко заболял; бил постриган в монашество с името Кирил и подир 50 дни починал на 14 февруари 869 година. Сам папа Адриан извършил погребението му в църквата \"Св. Климент Римски\".Житието на св. Кирил било написано от св. Климент Охридски при непосредствено сътрудничество на св. Методий, Моравски архиепископ, брат на св. Кирил.Службата му е много древна. Тя се е запазила до нас в 12 ръкописа, най-старите от които са от ХІ век.", "date": "2019.02.14", "title": "Успение на св. Кирил Славянобългарски. Преп. Авксентий"}
{"url": "http://www.cross.bg/prevozvachi-bransha-avtobysnite-1596470.html", "text": "/КРОСС/ Автобусните превозвачи ще обсъдят днес с министрите на транспорта Росен Желязков и на финансите Владислав Горанов мерки за решаване на проблемите в бранша. Една от идеите е регистрация на фирмите по ДДС, независимо от оборота. Петър Захариев - председател на Сдружението на автобусите превозвачи, обясни очакванията на бранша и основните затруднения в работата.„Очакваме да направим втора крачка, след като миналата седмица постигнахме съгласие да започнем работа в оперативни групи, тоест начин, по който да намерим решение на основни проблеми - нерегламентирани превози, субсидиране и компенсиране на обществения превоз на пътници, особено в малките региони, начини на възлагане чрез обществени поръчки или концесионни. По различните теми различни ще бъдат решенията, но в този случай ние не сме от различни страни на барикадата\".По-рано от Конфедерацията на автобусните превозвачи обявиха, че от днешната среща ще зависи дали в понеделник ще се състои обявения от превозвачите протест заради нерешените проблеми в сектора.  ", "date": "2019.02.14", "title": "Автобусните превозвачи ще обсъдят с министри проблемите в бранша "}
