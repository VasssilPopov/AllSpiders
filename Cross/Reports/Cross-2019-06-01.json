{"url": "http://www.cross.bg/obyaven-intenzivni-zhult-1605686.html", "text": "/КРОСС/ Жълт код за интензивни валежи и гръмотевични бури и условия за градушки е обявен за 17 области в страната на 2 юни. Това сочи справка на сайта на Националния институт по метеорология и хисрология.Жълт код е обявен в областите Видин, Монтана, Враца, Плевен, Ловеч, Велико Търново, Габрово, Сливен, Стара Загора, Пловдив, Пазарджик, Смолян, Кърджали, София град, Софийска област, Перник и Кюстендил.В тези райони се очакват количества около 35 – 40 л/кв. м и повече.", "date": "2019.06.01", "title": "Жълт код за интензивни валежи е обявен за утре"}
{"url": "http://www.cross.bg/detza-trakiiiskite-iliyana-1605680.html", "text": "/КРОСС/ \"Единението е най-голямата почит за паметта на тракийските деца. Ние трябва да бъдем гарант за щастливото детство и успешното развитие на нашите деца. Нека в името на тях да не отмъщаваме, но да помним историята. Да не забравяме, че мирът и човешките права не са веднъж завинаги дадени, за тях трябва да се борим всеки ден\", това заяви вицепрезидентът Илияна Йотова на Националния младежки събор „Илиева нива“, който се проведе за 22 пореден път в едноименната местност край село Глумово, община Ивайловград. Тя се поклони пред паметника на избитите деца на тракийски бежанци през 1913 г. съобщиха от прессекретариата на държавния глава. Организатори на събитието, което събра от цяла България потомци на тракийци, са Община Ивайловград и Съюзът на тракийските дружества в България. „Тук, в небето над тази земя са ангелите на над 200 деца, чийто живот бе отнет без време. Коя е тази политика и власт, която може да оправдае това, което се е случило тук преди 106 години – съсечени деца и майчини писъци. Отговор ще продължаваме да търсим, но нашето присъствие днес е завет никога повече да не го допускаме“, изтъкна в словото си вицепрезидентът. Илияна Йотова заяви, че в българската история 1913-а е изключително трагична година заради погубения човек живот, но в същото време - величава заради неговата сила, заради вярата, заради любовта към род и родина. Вицепрезидентът благодари на Съюза на тракийските дружества в България, който с активната си дейност поддържа жива паметта за тези събития. „На Балканите, знаем колко страшна може да бъде историята, когато един народ се изправя срещу друг. Когато велика сила диктува чужди интереси и сблъсква хора, които довчера са били съседи, подавали са си ръка в добро и лошо. Но днес българската държава показва на цяла Европа колко важни са Балкани за нея, тук имаме мир, да живеем в разбирателство и заедно да градим бъдещето“, подчерта Илияна Йотова. Вицепрезидентът посочи, че добросъседството означава и справедливост, и решени проблеми. „За тракийците повече от 100 години няма справедливост и българската държава трябва да постави твърдо въпроса пред турската за обезщетенията на тракийските бежанци“, подчерта Илияна Йотова. Председателят на Съюза на тракийските дружества Красимир Премянов връчи на вицепрезидента Илияна Йотова за подкрепата и отдадеността на тракийската кауза почетен знак по повод 175-годишнината от рождението на Капитан Петко Войвода.", "date": "2019.06.01", "title": "Илияна Йотова: Единението е най-голямата почит за паметта на тракийските деца"}
{"url": "http://www.cross.bg/narodnoto-karayancheva-predsedatelyat-1605688.html", "text": "/КРОСС/ В концентрационния лагер на остров „Персин“ - Белене се проведе национално поклонение в памет на жертвите на тоталитаризма. В словото си председателят на Народното събрание Цвета Караянчева подчерта, че е трудно да се връщаме към моментите от историята, когато човешката природа е показвала най-грозното от себе си, но е много важно те да не бъдат забравяни. \"Единствената противоотрова срещу жестокостите от миналото е будната памет, предавана от поколение на поколение\", каза Караянчева.\"Не толкова отдавна тук са били докарвани мъже и жени, чиято основна вина е била, че искат да живеят достойно\", отбеляза председателят на Народното събрание.\"Твърде малко време е минало, за да можем да си позволим да гледаме на тези събития хладнокръвно като на отдавна отминала история\", посочи Цвета Караянчева. Живи са преките наследници на някои от жертвите на това престъпление, гневът и болката са също живи и още дълго ще останат живи\", добави председателят на Народното събрание.Тази година се навършват 70 години от създаването на лагера в Белене.", "date": "2019.06.01", "title": "Национално поклонение в памет на жертвите на тоталитаризма "}
{"url": "http://www.cross.bg/vavrinka-stan-grigor-1605684.html", "text": "/КРОСС/ Григор Димитров  загуби от Стан Вавринка с 6-7(5), 6-7(4), 6-7(8) мача си от третия кръг на \"Ролан Гарос\" 2019. Днес се изигра заключителния трети сет, в който отново тенисът беше изключително качествен. Димитров достигна до 4 сетбола, но ги пропусна. Вавринка беше безапелационен в последните разигравания.Двамата тенисисти отново трябваше да чакат много преди да излязат на корта. Дори дамски мач на двойки на \"Ролан Гарос\" се оказа много продължителен. С около 2 часа закъснение добрите приятели Григор и Стан започнаха доиграването, продължило 70 минути.Двамата си размениха по един гейм на нула и Вавринка натисна. Той достигна до две последователни точки за пробив, но Димитров беше стабилен и измъкна подаването си за 2-1.Стан разчиташе много на убийствения си бекхенд, с който може да прати топката силно където си иска. В седмата партия той отново имаше две възможности за брейк и хасковлията отново устоя.Все пак до пробив за Вавринка се стигна в деветия гейм. Тогава Григор взе грешно решение в зрелищно разиграване в средата на партията. Швейцарецът успя да пласира ретури и стигна до възможност да сервира за мача.Българинът се мобилизира до край и изигра най-добрия си посрещащ гейм в мача. До този момент той имаше само две възможности за пробив, а при 4-5 достигна до нови две. При втората Вавринка сбърка и двубоят продължи. Стан не можа да стигне до мачбол на собствено подаваме.След още два разменени сервис гейма се стигна до трети тайбрек в мача. В него хасковлията беше по-концентриран и диктуваше събитията на корта. Той поведе с 6-2 и първият му сетбол беше на собствено подаване.В следващите четири точки Гришо чакаше грешка на Вавринка, но до такава не се стигна. Швейцарецът успя да изравни за 6-6.Гришо имаше още една възможност да вземе сета, но Вавринка стабилизира сервиса си и я отрази. При 8-8 Стан спечели много оспорвано разиграване, а след това Григор сбърка слайс бекхенд, който иначе му носеше много успехи в този мач.Така Григор Димитров не можа да стигне до 1/8-финал на \"Ролан Гарос\" в кариерата си. Той показа много подобрена игра и стабилна психика. Но няколко грешки в дългите партии в края го лишиха от победата.Да заповяда краткият сезон на трева!", "date": "2019.06.01", "title": "Григор Димитров загуби от Стан Вавринка и приключи с \"Ролан Гарос\" 2019"}
{"url": "http://www.cross.bg/plodove-borovinki-mozuka-1605689.html", "text": "/КРОСС/ Диетолозите отдавна хвалят ягоди и боровинки за букета от микроелементи, които доставят на човешкия организъм. Учените обаче откриха и много важна функция на дребните плодове - те задействат в мозъка ни процес, който изчиства токсични протеини, свързани с отслабването на паметта и други умствени болести.Един от факторите, които ни състаряват е постепенното снижаване на способността на организма да се пази от възпаления и увреждане от оксиданти. Така хората стават по-уязвими на рак, дегенеративни мозъчни и сърдечни заболявания.Добрата новина е, че естествени химикали - полифеноли, намиращи се в плодове, зеленчуци и ядки, действат като антиоксиданти и противовъзпалителни вещества.В новото си изследване бостънските учени Шибу Пулоз и Джеймс Джоузеф изследвали функцията на микроглиите, естествените \"хигиенисти\" на мозъка. Те \"изяждат\" и рециклират биохимични отпадъци, които иначе пречат на функцията на мозъка.С нарастването на възрастта микроглиите все по-трудно се справят с работата си и отпадъците се трупат. При това \"чистачите\" стават свръхактивни и започват да увреждат здрави клетки. Полифенолите от горските плодове играят спасителна роля в този процес. Те регулират и възстановяват нормалната дейност на клетките-хигиенисти. Плодовите химикали действали като инхибитори на протеин, изключващ процеса на почистване.Изводът е - яжте повече ягоди и боровинки, но и орехи, както и плодове с наситен червен, оранжев и син цвят. Както сп. \"Обекти\" вече писа, праскови и сливи добре пазят от болести. Цветовете се дължат на пигменти, наречени антоцианини, които са добри антиоксиданти.Д-р Пулоз препоръчва да се ядат целите плодове, с кожата. Замразени, боровинките могат да се ползват целогодишно.", "date": "2019.06.01", "title": "Ягоди и боровинки включват \"мозъчен чистач\""}
{"url": "http://www.cross.bg/mirchev-glasa-nikogo-1605685.html", "text": "/КРОСС/ Според социолога Михаил Мирчев от \"Демократична България\" нямат обявените 6.06% от гласовете на евроизборите, проведени на 26 май. Това съобщи той в социалната мрежа Фейсбук. \"Те имат едва 5.879%. Не им стига за 1 депутат. Не им стигат 58 гласа\", пише Мирчев.В неговия пост се казва:\"Бариерата е 5.882%. Не им стигат минималните 0.003%. Мъничко е. Но те са под бариерата. Мандатът им е фалшиво даден от ЦИК...## Как е направено от ЦИК? В нарушение на чл. 278 (2) т. 9 от ИК. И в разрез със Методическото Указание на самата ЦИК.### Там е императивно записано, че вотът \"не подкрепям никого\" е вот, и той е ДЕЙСТВИТЕЛЕН вот. Значи, той е в 100% от които се вадят %-те на партиите.#### Точно тук ЦИК лъже и ни прави на разсеяни глупаци.#### Те махат тези 3% от истинските 100% и после от другите фалшиви 100% вадят %-те на партиите... Това е манипулацията... Става дума за ИГРА с едни 61.029 гласа, които са маркирали вот \"Не подкрепям никого\", пише социологът.В същото време Мирчев признава, че 61.029 гласа не са малко. \"Това са едни специални мислещи и активни избиратели. Не са какви да е... И никой не бива да си играе с ТЯХ... Техният вот е действителен и не е по-малко действителен от онзи за отделните партии\", признава социологът.От своя страна социологът Цветозар Томов също излезе с позиция по въпроса във Фейсбук. В социалната мрежа той заяви, че твърдението на проф. Михаил Мирчев се дължало единствено на некомпетентността му.Твърдението, че гласовете \"не подкрепям никого\" трябва да се вземат предвид при изчисляването на квотата на Хеър издава и непознаване на метода, и непознаване на Изборния кодекс, посочва той.Томов е на мнение, че не може да става въпрос за умишлена манипулация от страна на Мирчев, а за небрежност. Според него обаче е безотговорно да се предизвикват \"евтини сензации\" по подобен начин.", "date": "2019.06.01", "title": "Радан Кънев не събрал гласове за евродепутат, смята социологът Михаил Мирчев"}
{"url": "http://www.cross.bg/kalfin-nyama-ivaiilo-1605690.html", "text": "/КРОСС/ „Тепърва ще се донастройват групите”, това каза в интервю за предаването „Офанзива” по Канал 3 бившият министър на външните работи Ивайло Калфин. „Има много въпросителни, но като цяло двете групи, ПЕС и ЕНП, няма как да имат мнозинство. Което означава, че трябва да търсят подкрепата на други проевропейски сили, най-вероятно либерали и зелени”, коментира той. Калфин не допуска ляво-центристка колаиция да бъде възможна в следващия Европарламент. „Още повече, че без либералите няма как да стане. Те ще се слеят най-вероятно с партията на Макрон, или по-скоро тя ще влезе там, а групата на либералите ще се преформатира, на практика ще се разпусне АЛДЕ, даже ще се пресъздаде с ново име и Макрон самият казва, че те ще търсят коалиция с участието на ЕНП”, каза още Ивайло Калфин.", "date": "2019.06.01", "title": "Ивайло Калфин: ПЕС и ЕНП няма как да имат мнозинство"}
{"url": "http://www.cross.bg/stoiinev-politicheska-dragomir-1605691.html", "text": "/КРОСС/ \"По-скоро, като загуба\", така Драгомир Стойнев определи представянето на БСП на евроизборите в интервю за предаването „Офанзива” по Канал 3. „Трябва да бъдем честни с избирателите, с членовете на партията и със себе си, да, БСП загуби тези избори, но в никакъв случай не е провал”, заяви той. „Защото БСП е единствената политическа сила, която има един евродепутат в повече, което покачва, спрямо останалите европейски избори, резултат. БСП печели в близо 70 общини, първа политическа сила. В 20 общини, допълнително, бием ГЕРБ. В три областни града сме първа политическа сила. А в 12, разликата между ГЕРБ и БСП е по-малко от 1 000 гласа” подчерта Стойнев. „Също така, на европейско ниво, ние сме петата по ефективност социалистическа партия в Европейския съюз”, отбеляза социалистът. „Ние ги загубихме, но това е е провал. Загубата я признаваме, не я отричаме, но в същото време трябва да си изведем и поуките от тази загуба. Но в никакъв случай не трябва да се драматизира, защото основният политически проблем на всички политически партии е именно слабата активност. И затова са виновни политическите сили, затова, че не убедихме българските граждани, колко важни са европейските избори”, каза още Драгомир Стойнев. ", "date": "2019.06.01", "title": "Драгомир Стойнев: БСП загуби тези избори, но в никакъв случай не е провал"}
{"url": "http://www.cross.bg/zykurburg-facebook-mark-1605667.html", "text": "/КРОСС/ В края на седмицата Facebook проведе тазгодишната среща с акционерите си, която не доведе до свалянето на Марк Зукърбърг от лидерската позиция, както мнозина апелираха да се случи.Подобен развой е невъзможен, освен ако Зукърбърг сам не реши да предаде щафетата към друг лидер, тъй като самият той притежава мнозинството от акции, нужни за прокарването на такова решение.Reuters съобщава, че по време на срещата неколкократно е бил повдиган въпросът за отнемането на властта от Зук, но СЕО-то не е пожелал да говори по темата. Вместо това Зукърбърг напористо е прехвърлял топката на правителствените институции, обяснявайки, че те трябва да въведат регулации за социалната мрежа.Това е петата поредна година, в която бордът на Facebook се опитва да гласува за подобна промяна в статуквото, но засега не се уточнява колко членове на борда са подкрепили вота срещу Марк тази година.По време на срещата пред офисите на Facebook се образуваха тълпи от хора, настояващи за промяна, но дори това не бе в състояние да разклати намеренията на Зукърбърг да запази абсолютната си власт. ", "date": "2019.06.01", "title": "Зукърбърг отказа да отстъпи от властта си"}
{"url": "http://www.cross.bg/trump-kampaniyata-intervyu-1605669.html", "text": "/КРОСС/ Президентът на САЩ Доналд Тръмп подкрепи кампанията на Борис Джонсън за следващ премиер на Великобритания и призова всички кандидати да обещаят да повишат разходите за отбрана. Той направи това в интервю за вестник \"Сън\", цитирано от Ройтерс.\"Смятам, че Борис ще свърши много добра работа. Смятам, че той ще се справи отлично\", заяви Тръмп за бившия британски министър на външните работи и едно от водещите лица на кампанията за Брекзит. Джонсън е един от фаворитите за приемник на Тереза Мей начело на Консервативната партия.В понеделник Тръмп пристига във Великобритания на тридневна държавна визита по покана накралица Елизабет, след което ще участва във възпоменателни церемонии във Франция, посветени на Втората световна война, и ще посети Ирландия. Пред \"Сън\" той допълни, че има други депутати на торите, които са се стремили към подкрепата му - сред тях обаче не бил министърът на околната среда Майкъл Гоув, който разкритикува позицията на президента на САЩ за Иран.Тръмп изрази задоволство и от обещанието на британския министър на външните работи Джереми Хънт за повишаване разходите на Обединеното кралство за отбрана. \"Обединеното кралство трябва да може да се защитава. Това е прекрасно и много специално място\", заяви президентът и отбеляза, че по-високите разходи за отбрана от британска страна биха могли да доведат до увеличаване на износа на американско военно оборудване. Ройтерс отбелязва, че думите на Тръмп в това интервю представляват учудваща интервенция от негова страна преди държавната му визита следващата седмица.", "date": "2019.06.01", "title": "Доналд Тръмп подкрепи кампанията на Борис Джонсън за следващ премиер на Великобритания"}
{"url": "http://www.cross.bg/gryevski-momenta-ostavka-1605670.html", "text": "/КРОСС/ Бившият министър-председател и настоящ депутат Никола Груевски, който в момента сеукрива от правосъдието в Унгария, подаде оставка като народен представител. Той направи това чрез социалната мрежа Фейсбук, което е още едно свидетелство за неговото неуважение към законите в страната, която доскоро управляваше еднолично.В своя пост в социалната мрежа той твърди, че ще връчи лично оставката си на председателя на парламента Талат Джафери, който в момента е на посещение в унгарската столица.Груевски управлява Македония авторитарно цели 10 години. Това предизвика криза в страната, която беше изпаднала в дълбока изолация. Масови протести доведоха до неговата оставка като премиер през 2016 г. В момента той се укрива от македонското правосъдие в Унгария.", "date": "2019.06.01", "title": "Никола Груевски хвърли през Фейсбук оставка като депутат"}
{"url": "http://www.cross.bg/sesiya-zayavi-delegatziya-1605668.html", "text": "/КРОСС/ Руската делегация може да участва в юнската сесия на Парламентарната асамблея на Съвета на Европа, смята председателят на комитета на Държавната дума по международни дела Леонид Слуцкий, цитиран от ТАСС.Ще отидем, ако регламентираният комитет на ПАСЕ на 3 юни, а така също и самата асамблея в първия ден на работната сесия приеме съответните решения за недопустимост на изменения на санкциите за националната делегация. Искаме и технически поправки за потвърждаване на пълномощията не само през януари, а и в течение на цялата година\", заяви той.Депутатът заяви, че преговарят с представители на политическите групи, неотдавна е имало среща с лидера на обединените леви Тини Кокс.Сега тонът и характерът на дискусиите показват нарастваща вероятност за постигане на споразумение, допълни Слуцки.", "date": "2019.06.01", "title": "Русия преговаря за участие в юнската сесия на ПАСЕ"}
{"url": "http://www.cross.bg/razlichni-hora-ralev-1605671.html", "text": "/КРОСС/ Арестуваният кмет на район „Северен“в Пловдив Ральо Ралев е поискал 60 хиляди лева от строителен предприемач, който планирал да строи блок. Мъжът е подал сигнал за искания рушвет до министър-председателя, съобщи на брифинг зам.-главният прокурор Иван Гешев.Действало се чрез посредник, който бил близък на Ралев. Той също е задържан и с повдигнато обвинение. Сагата започнала миналото лято, когато строителя подал документи за разрешение за строителство в районното кметство. След дълго разкатаване в крайна сметка се разбрало, че такова няма да получи ако не даде определена сума. „Провеждат се разговори с различни хора в различни формати, с хора от общината, типична българска ситуация. Това, което му се казва на предприемача от различни лица, показват му сметки колко пари ще изкара, различни хора започват да му подсказват колко ще му струва да му решат проблема“, разказа Иван Гешев.В един момент Ральо Ралев взел лично документите на предприемача, въпреки, че по закон няма никакви правомощия по процедурата, която е в задълженията на главния архитект на района., разказа Иван Гешев.„Твърди се, че посредника е много сериозен, всички кметове от Пловдив ходят на гости в къщата му в Гърция. Тепърва ще проверяваме дали това е така“, категорични са от спецпрокуратурата.", "date": "2019.06.01", "title": "Арестуваният кмет на район Северен искал 60 хиляди подкуп от строителен предприемач"}
{"url": "http://www.cross.bg/plachat-snimkata-tehnicheski-1605672.html", "text": "/КРОСС/ Севернокорейската Централна телеграфна агенция съобщи за посещението на Ким Чен Ун в Двореца на учениците и разпространи негови фотографии в обкръжението на… плачещи деца.В центъра на снимката се вижда Ким Чен Ун, който е седнал удобно на малък сгъваем стол, така че неговата фигура да изглежда по-голяма и по-стройна. Той се усмихва.Около лидера са се струпали малки фини момиченца по черни спортни трика или с бели ризки с червени пионерски вратовръзки. Повечето от тях плачат, малко са онези, които остават засегнати от масовата истерия.Текстът под снимката не внася яснота, но не е трудно да се досетим, че децата реагират така на появата на „уважаемия висш ръководител“.Между другото много скоро на възрастните ще им се стъжни и ще трябва да плачат. Причината: Ким Чен Ун е подложил на критика новата сграда на двореца, обвинявайки нейните създатели във „формализъм, приспособяване и халтура“., съобщават от Агенцията.", "date": "2019.06.01", "title": "С Ким Чен Ун на 1 юни: Вождът се смее, децата плачат"}
{"url": "http://www.cross.bg/reiies-hose-ispanskiya-1605675.html", "text": "/КРОСС/ Испанският нападател Хосе Антонио Рейес загина в автомобилна катастрофа днес, съобщиха от футболен клуб Севиля.35-годишният футболист намерил смъртта си на пътя на изхода на родния си град Утрера.Подробности за инцидента не са известни. За последно Рейес носеше екипа на испанския отбор Екстрамадура. Футболната си кариера започва в Севиля, след това играе за Арсенал, Реал Мадрид, Атлетико Мадрид, Бенфика и други.За испанския национален отбор има 21 мача и 4 гола.", "date": "2019.06.01", "title": "Хосе Антонио Рейес загина в катастрофа  "}
{"url": "http://www.cross.bg/konstitytziya-turnovskata-sreburnata-1605679.html", "text": "/КРОСС/ Народното събрание ще финансира изготвянето на две копия на Търновската конституция и реставрация на Сребърната конституция.Средствата за едното копие ще бъдат осигурени от бюджета на парламента, а за второто копие и реставрацията на Сребърната конституция – от народните представители, поясниха от пресцентъра на парламента.Двете конституции се съхраняват при специални условия в архивохранилището на Централния държавен архив и в качеството си на уникални архивни документи изнасянето им е възможно само при изключителни случаи. Във връзка със 140-ата годишнина на Търновската конституция, която отбелязваме през тази година, двата оригинала бяха показани в София, Велико Търново, Бургас. Излагането им на естествени атмосферни условия създава риск за дългосрочното им съхранение и води до ускоряване на процесите на стареене на хартията и окисляване на среброто. Затова ръководството на Държавна агенция „Архиви“ предложи да бъдат изготвени две мулажни копия на Търновската конституция и да бъде извършена реставрация на Сребърната.Едното копие на Търновската конституция ще бъде предоставено на Народното събрание, а другото ще бъде съхранявано в държавния архив.", "date": "2019.06.01", "title": "Парламентът ще предостави и пари за реставрация на Сребърната конституция"}
{"url": "http://www.cross.bg/everest-visochina-bolest-1605674.html", "text": "/КРОСС/ Дългите опашки от хора по маршрутите за изкачване на връх Еверест може да са част от причините за смъртта на седем алпинисти през миналата седмица, пише сайтът „Лайв Сайънс“.Тези тълпи доведоха до смъртоносно задръстване. Един от загиналите катерачи, 27-годишният Нихал Багван от Индия е чакал в задръстването „повече от 12 часа и е бил изтощен“, обяснява Кешав Паудел от компания, която организира експедиции на Еверест. „Шерпите са го пренесли в лагер 4, но той е издъхнал там“, добавя Паудел.Изтощението е риск, с който се сблъсква всеки катерач. Но кое е това, което е свързано със засиления трафик на Еверест и което прави така, че някои хора да загубят живота си?Трафикът означава, че хората ще трябва да прекарват повече време на височини, които натоварват тялото и ако трябва да слязат на по-ниска височина поради болест, това означава по-дълго чакане за евентуално животоспасяващо лечение, казва експерт.Най-високият връх в света – Еверест е разположен на 8848 метра над морското равнище. Катерачите обаче може да започнат да изпитват симптомите на остра планинска болест на много по-ниска височина от 2200 метра, обяснява д-р Андрю Лукс, професор в Медицинския университет във Вашингтон.Острата планинска болест не е фатална, но може да ви накара да се почувствате много болни. Тя засяга около 77% от алпинистите, които се катерят на височина между 1850 и 5895 метра. Хората изпитват предимно главоболие, но може да чувстват и гадене, повръщане, летаргия и замаяност.Тази болест може да бъде предотвратена, ако катерачите бавно се изкачват след 3000 метра, не пренебрегват начина, по-който се чувстват и вземат ацетазоламид или противовъзпалителния стероиден дексаметазон.„Човек с остра планинска болест трябва незабавно да спре изкачването си. Ако не настъпи подобрение в симптомите до ден-два, време е да слезете от планината“,казва Лукс.По-сериозните остри планински заболявания включват мозъчен оток и белодробен оток. Тези състояния са редки, но могат да бъдат смъртоносни. Хората с мозъчен оток може да имат нарушен баланс или координация, да имат промени в психическото си състояние или да се почувстват изключително уморени. Те дори могат да изпаднат в кома. Алпинисти с мозъчен оток трябва да се спуснат възможно най-скоро и, ако е необходимо, да им бъде даден допълнителен кислород, да вземат лекарството дексаметазон или да бъдат поставени в преносима хипербарична камера.Междувременно белодробният оток засяга до 8% от алпинистите между на височина между 2500 и 5500 метра. Ако течността се натрупа в белите дробове, тя може да накара катерача да се движи по-бавно и да развие кашлица, понякога с розово, пенливо слюнка.Освен това, измръзването, хипотермията и изтощението също застрашават здравето на катерачите. Да стоят на дълга опашка, за да се изкачат и спуснат по планината, не помага.„Колкото по-дълго време някой прекарва на височина, на която може да се разболее, толкова по-голям е рискът, пред който е изправен. Ако пък някой не може да се спусне достатъчно бързо на по-малка височина, заради голямата опашка, става още по-трудно да получи необходимите грижи“, казва още професорът.„Когато планинарите чакат на опашка, те не ядат, пият или спят“, каза той. Те също така използват ценни запаси от кислород, ако решат да донесат допълнителни резервоари и се излагат на условия за замръзване.„Тези хора често, макар и не винаги, са инвестирали значителни суми пари и време в това начинание,“ каза Лукс. „И в един ден, когато метеорологичните условия са иначе добри, можете да си представите, колко трудно би било да убедите някой да се върне, защото опашката е дълга“, добави той.", "date": "2019.06.01", "title": "Защо Еверест взема толкова много жертви?"}
{"url": "http://www.cross.bg/bili-tzentur-reda-1605673.html", "text": "/КРОСС/ Петима германски полицаи пострадаха при безредици в център за бежанци в провинция Бавария, заявиха днес органите на реда, цитирани от ТАСС.Четирима от ранените са приети в болница. Полицаите били извикани снощи в бежанския център заради хулигански действия на някои от обитателите. Тълпа от около 30 човека започнала да обижда служителите на реда, стигнало се до юмручни удари, полицаите дори били замеряни с велосипеди. Служителите на реда били принудени да използват газови патрони, за да усмирят особено агресивните участници в сблъсъците.На входа на бежанския център били издигнати барикади от полицията. Обстановката се успокоила след пристигането на полицейски подкрепления. Задържани били шестима мигранти от Нигерия.", "date": "2019.06.01", "title": " Петима полицаи бяха ранени при размирици в бежански център в Германия"}
{"url": "http://www.cross.bg/reka-dynav-vodata-1605657.html", "text": "/КРОСС/ Забрана за къпане в река Дунав по цялото поречие на територията на област Видин. Заповедта на областната администрация вече е в сила. Важи до края на летния сезон. Причината са взети проби от повърхностните води на река Дунав до крепостта „Баба Вида“, съобщава NOVA.„Винаги в началото на сезона се проверява водата в река Дунав, за да се разбере какви са нейните качества. В началото на месец май беше направено лабораторно изследване, което показа, че тя е силно замърсена”, заяви д-р Гергана Джамбова от Регионална здравна инспекция – Видин. По думите ѝ качеството на водата на река Дунав може да бъде определено като „лошо”. „Във връзка с това са издадени заповеди от кметовете на общини, които са разположени по поречието на река Дунав, а също така и от областния управител на Област Видин Албена Георгиева за тотална забрана на къпането по река Дунав”, каза тя. Целта на забраната е да се предпази здравето на хората, които се къпят в реката. „При газене или къпане във водата микроорганизми могат да попаднат в тялото и да доведат до инфекции. Най-често при малки деца при поглъщане се получават инфекции на стомашния тракт“, посочи д-р Гергана Джамбова.", "date": "2019.06.01", "title": "Забраниха къпането в Дунав край Видин"}
{"url": "http://www.cross.bg/zelenchytzite-plodovete-svetlinata-1605658.html", "text": "/КРОСС/ Държането на плодовете и зеленчуците в хладилника убива полезните им съставки. Според изследователи плодовете и зеленчуците са \"живи\", дори след като бъдат откъснати. Те реагират на промените в нивото на светлината, което се отразява на броя на полезните вещества в състава им.В зависимост дали е ден или нощ, тези вещества се увеличават или намаляват. Ако се съхраняват в хладилник или в тъмен склад в супермаркета, количеството на полезните съставки намалява. Получава се така, че дори и да ядете достатъчно плодове и зеленчуци, например препоръчителните пет порции на ден, вие не успявате да си набавите всички необходими витамини и минерали от тях.Зелето е един от зеленчуците, които реагират рязко на промяната на светлината. Избягвайте да държите в хладилник също спанак, марули, тиквички, моркови, сладки картофи и боровинки. За да решите проблема, изследователите препоръчват да поставите крушка в хладилника си, която да симулира светлината в естествената среда на плодовете и зеленчуците.", "date": "2019.06.01", "title": "Хладилникът вреди на плодовете и зеленчуците"}
{"url": "http://www.cross.bg/proizvodstvo-vzriva-zavod-1605661.html", "text": "/КРОСС/ Два взрива станаха в западната част на завод в Нижни Новогород, съобщи ТАСС, позовавайки се на администрацията на града.19 души са пострадали при взривовете в завода, съобщиха от правителството на Нижеградска област, цитирани от РИА Новости.Два взрива станаха в Дзерджински - в западната част на града, уточнява се останалата информация. На място има специалисти от службата за извънредни ситуации. Взривът е в цех за производство на тротил. \"Няколко взрива станаха в цех за производство на тротил в завод \"Кристал\", уточнява се дали има пострадали.Взривовете са били мощни, избухнал е пожар. Домовете, в близост до завода, са с избити стъкла. Има опасност от нови взривове.Взривовете са в завод ГосНИИ \"Кристал\". В града е създаден оперативен щаб.Още един взрив е избухнал на завод «Кристалл» в Нижни Новгород, съобщи ShadenFM в туитър. Този път епицентърът на взрива е бил в цех за производство на полимери, където се съхраняват и готови авиобомби, уточнява радиостанцията.Това е причината да се събере извънредно и междуведомствен щаб. След серията взривове в завода е избухнал пожар. Към момента огънят се разпростира на площ от около 100 кв. м.Държавният научно-изследователски институт \"Кристал\" е открит през 50-те години на ХХ век. Специализиран е за създаване на взривни вещества и съставки, а така също и за безопасност на технологията на тяхното производство, изпитания, транспортиране и утилизация. През 2011 г. влиза под управлението на държавната корпорация \"Ростехнологии\".", "date": "2019.06.01", "title": "19 души пострадаха при взрив в руски цех за производство на тротил"}
{"url": "http://www.cross.bg/detza-detzata-narodnoto-1605659.html", "text": "/КРОСС/ С искане за справедливост и отглеждане на децата с увреждания в семейна среда майките от „Системата ни убива” организираха поредния протест пред Министерския съвет. Той ще е съпътстван с шествие.Майките от “Системата ни убива” не изключват възстановяване на палатковия лагер зад парламента. Това стана ясно по време на шествието им от Министерския съвет към Народното събрание. На 1 юни те поискаха съдът да не отнема неправомерно деца от родителите им, както и еднакви месечни помощи за деца, отглеждани от роднини и от приемни семейства. Родителите поискаха от парламента да се направят нужните законодателни промени, които този път не се отнасят до пари, а единствено до нормативни текстове, или, както каза тази майка\"Абсолютно сме готови на всякакви мерки, но в момента има диалог с управляващите. На този етап от миналата седмица са готови да приемат нашите искания, за момента не планираме, но ако нещата не станат така, както ние искаме, ще опънем палатките, да.\"След като шестваха до Народното събрание, родителите и техните деца отидоха зад сградата, на мястото, където бе опъната протестната палатка преди около година, сега обаче количката със скелет, който изобразяваше смъртта, я няма. Първо, защото сред родителите, както чухме, има надежда гласът им да бъде чут и второ, защото е първи юни и децата имат празник. Още повече, че в компанията има и рожденник. Сега всички ядат торта и се радват на игрите, които могат да се играят тук, на тревата, с различни топки и балони.Пред \"Хоризонт\"  Евелина Казанджиева от \"Системата ни убива\" обясни, че в много от случаите, когато дете е отнето неправомерно, след това съдът го връща в семейството, но то е преживяло ужаса да живее на различни места.\"Взимат ги, преживяват целият ужас на паника, на неизвестност, не могат да разберат какво им се случва и след това съдът ги връща. За мен лично, недопустима грешка, когато се касае за дете\".От \"Системата ни убива\" искат и равни месечни помощи за деца, които се отглеждат от свои роднини, най-често баба и дядо, както и от приемни семейства.\"При децата, които се отглеждат в роднинска среда, по закон е до 200 лева мисля или 198. Същевременно приемните семейства законът предоставя помощ около триста лева на дете извън заплатата, която се заплаща\".Шествието се отправи към Народното събрание без да има проблеми с движението по булевард \"Цар Освободител\". Събрали са се няколко десетки души, повечето, от които от \"Системата ни убива\", майките с техните  деца, но има и граждани, които са дошли да ги подкрепят. Те видяха както черните знамена, така и чуха стихотворения от децата, които бяха подготвили, основно за майката. Децата чуха и пожеланието от Сиси, която е била отнемана от своето семейство, а то беше, всички на първи юни да бъдат с хората, които обичат.", "date": "2019.06.01", "title": "Пореден протест с искане за справедливост в грижите за децата"}
{"url": "http://www.cross.bg/nadal-podavaneto-chetvurtiya-1605662.html", "text": "/КРОСС/ Рафаел Надал се класира за осминафиналите на \"Ролан Гарос\", след като победи Давид Гофен с 6:1, 6:3, 4:6, 6:3.Матадора показа първи леки колебания в Париж, губейки сет. Испанецът беше безкомпромисен в първите два сета, постигайки по два пробива във всеки. В третия сет Надал започна да прави повече грешки и бе пробит за 5:4 в полза на Гофен, а след това белгиецът взе подаването си и намали на 2:1. Матадора обаче показа, че колебанията му са били моментни и четвъртия гейм на четвъртия сет спечели подаването на противника си за 3:1, след което със стабилна игра на свой сервис затвори и мача.В следващия кръг Надал ще се изправи срещу Хуан Игнасио Лондеро.", "date": "2019.06.01", "title": "Рафаел Надал загуби сет, но продължава напред в Париж"}
{"url": "http://www.cross.bg/riiiz-dushterya-yidurspyn-1605660.html", "text": "/КРОСС/ Сериалът „Големи малки лъжи“ има каст за завиждане! Мерил Стрийп, Никол Кидман, Рийз Уидърспун, Зоуи Кравиц и Шейлийн Удли се трудят заедно на снимачната площадка.На премиерата на втория сезон на сериала в Ню Йорк Рийз Уидърспун обаче имаше специална компания. Тя бе придружена от дъщеря си Ава, която е същинско копие на майка си.Ава е на 19 и вече е една млада жена, с която Рийз се гордее. Актрисата ражда дъщеря си в началото на 20-те си години и днес, на 43, тя вече има красива, пораснала дъщеря, с която често ги бъркат за сестри.", "date": "2019.06.01", "title": "Като две капки вода: Рийз Уидърспун с дъщеря си Ава"}
{"url": "http://www.cross.bg/silistra-politziyata-detza-1605665.html", "text": "/КРОСС/ Разследват дефектна ли е била гранатата, която рани три деца в Силистра, предаде Нова телевизия. Именно това е една от версиите, по които се работи след вчерашния инцидент.Припомняме, три деца пострадаха по време на демонстрация на МВР как се залавя престъпник. По ирония събитието е било под надслов \"Ваканция, здравей! Да играем безопасно\". Заради злополуката шефът на полицията в Силистра беше временно отстранен.Към момента състоянието на децата е стабилно. Двете момченца вече са по домовете си, а 6-годишното момиченце остава в болница с 8% изгаряния. Те са били на около 50 м от взрива.Още вчера на мястото е бил извършен оглед. Въпреки че според прокуратурата все още е рано за заключения, основната версия е, че става въпрос за дефектна светлинно-звукова граната. До изясняването на случая полицията забрани използването на пиротехника при демонстрации пред граждани.По думи на главния секретар на МВР Ивайло Иванов е разпоредено на ГДНП да провери всички действия на полицията в Силистра по организирането и провеждането на събитието.От днес започват и разпитите на свидетелите на инцидента. В случай че се докаже вина на човек, законът предвижда наказание \"лишаване от свобода\" от 3 до 10 години за причиняване на телесна повреда при боравене с взривни вещества.С пострадалите деца и със свидетелите ще работят психолози.", "date": "2019.06.01", "title": "Дефектна граната е водещата версия за инцидента в Силистра"}
{"url": "http://www.cross.bg/voennoslyzheshti-ychastieto-botev-1605664.html", "text": "/КРОСС/ С тържествена проверка-заря тази вечер във Враца ще бъде отбелязана 143-ата годишнина от подвига на Христо Ботев и неговата чета. Сред участниците в митинга ще бъде и президентът Румен Радев.Представителни военни подразделения ще участват в ритуалите за отбелязването на 143-ата годишнина от героичния подвиг на Христо Ботев и неговата чета и Деня на Ботев и загиналите за свободата и независимостта на България. Това съобщиха от пресцентъра на министерството на отбраната. На 1 и 2 юни 2019 г. в цялата страна военнослужещи от Сухопътните войски, Военновъздушните сили (ВВС), Военноморските сили (ВМС), Силите за специални операции, Националната гвардейска част ще се включат в отбелязването на годишнината, както следва: На 1 юни 2019 г. (събота): Във Враца (21.00 ч.) - тържествена проверка (заря) с участието на военнослужещи от Бригадното командване – Благоевград и Представителния военен духов оркестър на Сухопътните войски; В Калофер, родния град на поета-революционер Христо Ботев, (21.00 ч.) – тържествена проверка (заря) с участието на военнослужещи от 61-ва механизирана бригада - Карлово; В Хасково (21.00 ч.), тържествена проверка (заря) с участието на военнослужещи от 31-ви механизиран батальон – Хасково; В Кърджали (21.00 ч.) проверка (заря) с участието на военнослужещи от Силите за специални операции – Пловдив; В град Павел баня (21.30 ч.) - тържествена проверка (заря) с участието на военнослужещи от 61-ва механизирана бригада - Карлово; В град Свети Влас (19.00 ч.) ще бъдат поднесени венци и цветя пред паметната плоча на Христо Ботев с участието на военнослужещи от Флотилия бойни и спомагателни кораби и Представителния духов оркестър на ВМС. На 2 юни 2019 г. (неделя): В Белене (10.00 ч.) пред паметника на загиналите във войните в Парка на признателността - ритуал по поднасяне на венци и цветя с участието на военнослужещи от 55-и инженерен полк - Белене; В Благоевград (10.00 ч.) на площад „Народни будители“ - ритуал по полагане на венци и цветя от военнослужещи от Бригадното командване – Благоевград; Във Варна (10.00 ч.) Община Варна, съвместно с ВМС и Варненска и Великопреславска митрополия организират общоградско поклонение на паметника на Христо Ботев в Морската градина като по време на ритуала ще бъдат поднесени венци и цветя. В София (11.30 ч.) пред бюст-паметника на Христо Ботев в Борисовата градина Националната гвардейска част ще участва в тържествена церемония в памет на Христо Ботев и загиналите за свободата и независимостта на България. От 12.00 ч. пред сградата на Администрацията на Президента на Република България ще се извърши тържествена смяна на почетния гвардейски караул. В Калофер (11.00 ч.) - митинг-поклонение пред паметника на Христо Ботев с участието на военнослужещи от 61-ва механизирана бригада – Карлово; В Плевен (11.00 ч.) - ритуал по поднасяне на венци и цветя пред паметника на Христо Ботев с участието на военнослужещи от гарнизон Плевен; В Пловдив (11.30 ч.) на паметника на Христо Ботев - ритуал по поднасяне на венци и цветя с участието на военнослужещи от Силите за специални операции и военното формирование 32 040 – Крумово. Строя на почетния караул ще приеме началникът на гарнизон Пловдив бригаден генерал Явор Матеев. В ритуала ще участва Представителният духов оркестър на ВВС. На връх „Околчица” (11.30 ч.) – всенародно поклонение пред паметника на Христо Ботев с участието на военнослужещи от Бригадното командване - Благоевград и Представителния духов оркестър на Сухопътните войски; В Стара Загора (11.30 ч.) - ритуал по поднасяне на венци и цветя пред паметниците на Христо Ботев и Хаджи Димитър в парк „М. Кусев” с участието на военнослужещи от 2-ра механизирана бригада - Стара Загора; В Свищов (11.30 ч.) – ритуал по полагане на венци и цветя пред паметника на Свободата от военнослужещите от 55-и инженерен полк – Белене; В Русе (11.30 ч.) - ритуал по поднасяне на венци и цветя пред паметника на Свободата с участието на военнослужещи от военно формирование 32 420 – Русе; В Асеновград (11.30 ч.) - ритуал по поднасяне на венци пред паметника на Христо Ботев с участието на военнослужещи от 4-и артилерийски полк – Асеновград; В Смолян (11.30 ч.) – ритуал по поднасяне на венци пред паметника на Христо Ботев с участието на военнослужещи от 101-и алпийски полк – Смолян; В Горна Оряховица (11.45 ч.) - ритуал по поднасяне на венци и цветя на площада в града от военнослужещи от военното формирование 22 790 – Горна Оряховица; В Сливен (11.45 ч.) - ритуал по поднасяне на венци и цветя на площад „Хаджи Димитър“ с участието на военнослужещи от Центъра за подготовка на специалисти; В Хасково (12.00 ч.) – ритуал по поднасяне на венци цветя пред паметника на Христо Ботев с участието на военнослужещи от 31-ви механизиран батальон – Хасково; В Шумен (12.00 ч.) - ритуал по поднасяне на венци и цветя пред паметника на загиналите във войните шуменци с участието на военнослужещи от гарнизон Шумен; В Бургас (12.00 ч.) на паметника на Христо Ботев в Приморски парк ще се проведе военен ритуал по полагане на венци и цветя в знак на признателност към великия поет и революционер и загиналите за свободата на България; В село Равно поле, община Елин Пелин (20.00 ч.) – тържествена проверка (заря) с участието на военнослужещи от 38-и батальон за ЯХБЗ и Е – Мусачево; В Първомай (20.45 ч.) – тържествена проверка (заря) с участието на военнослужещи от Силите за специални операции – Пловдив; В село Скравена, община Ботевград (21.00 ч.) - тържествена проверка (заря) с участието на военнослужещи от Бригадното командване - Благоевград и Представителния военен духов оркестър на Сухопътните войски; В Казанлък (21.00 ч.) - тържествена проверка (заря) с участието на военнослужещи от 61-ва механизирана бригада.", "date": "2019.06.01", "title": "Армията ще участва в отбелязването на Деня на Ботев и загиналите за свободата на България"}
{"url": "http://www.cross.bg/lada-rybli-toaletna-1605663.html", "text": "/КРОСС/ Московската компания Lux Form, специализирана в производството на кемпери, модули и ремаркета, представи къщичка на колела на базата на Lada Granta. \"Автодом\" е проектиран за двама души и разполага с всичко необходимо за къмпингуването им.Въпреки че габаритите на жилищния отсек са едва 2 178 на 1 648 мм, в него са побрани тоалетна, баня, кухня, гардероб и спалня. За готвене е предвиден газов котлон, има и мивка, а в сервизното помещение е останало място дори за тоалетка.Серийното производство започва скоро. Ще се предлагат няколко модификации с възможност за конфигуриране на различни опции.Базовата цена на кемперчето е 1 150 000 рубли (€15 889). Версията Luxe, чието оборудване не се уточнява, ще струва 1 800 000 рубли (€24 870).", "date": "2019.06.01", "title": " Lada с кухня и тоалетна"}
{"url": "http://www.cross.bg/pozitziya-tona-miliapda-1605666.html", "text": "/КРОСС/ Πpeз пocлeднитe тpимeceчия цeнтpaлнитe бaнĸи пo cвeтa ycилeнo инвecтиpaт в злaтo. Ho ĸoи oт тяx пpитeжaвaт нaй-мнoгo?Oтгoвopът ни дaвaт дaннитe нa Meждyнapoдния вaлyтeн фoнд, визyaлизиpaни yдoбнo oт НоwМuсh.nеt.Ha пъpвaтa пoзиция ca Cъeдинeнитe aмepиĸaнcĸи щaти c 8 133 тoнa, ĸoитo cтpyвaт нaд $373 милиapдa пo днeшни цeни. Ha втopa пoзиция e нaй-гoлямaтa иĸoнoмиĸa в Eвpoпa - Гepмaния, ĸoятo пpитeжaвa 3 369 тoнa нa cтoйнocт $154 милиapдa. Caмият Meждyнapoдeн вaлyтeн фoнд (въпpeĸи чe нe e дъpжaвa) e нa тpeтa пoзиция c 2 814 тoнa нa cтoйнocт $129 милиapдa.Бългapия ce нapeждa нaзaд в ĸлacaциятa c $1,9 милиapдa.Дpyгитe дъpжaви нacтигaт лидepитe. Pycия и Kитaй ce нapeждaт нa шecтa и ceдмa пoзиция, нo ca cpeд нaй-aгpecивнитe ĸyпyвaчи пpeз пocлeднитe гoдини. Te имaт пpитecнeния oтнoco poлятa нa дoлapa ĸaтo peзepвнa вaлyтa, ĸaĸтo и дa пpитeжaвaт eвpo зapaди нecтaбилнocттa в пoлитичecĸия живoт нa Cтapия ĸoнтиeнт и Вrехіt.Бaвният иĸoнoмичecĸи pacтeж пo cвeтa cъщo дoпpинacят зa пo-виcoĸитe цeни. ", "date": "2019.06.01", "title": "Коя държава притежава най-много злато?"}
{"url": "http://www.cross.bg/potunaloto-ministerstvoto-borda-1605647.html", "text": "/КРОСС/ Унгарското министерство на вътрешните работи заяви, че според експертите е нужен \"уникален\" метод, за да бъде извадено потъналото туристическо корабче от Дунав и да бъдат прибрани телата, намиращи се на борда му, предаде Асошиейтед прес.Министерството посочи, че лошите условия, включително нулевата видимост под водата и покачващото се равнище на бързо течащите води на реката, не позволяват използването на никакви традиционни методи. Водолазите не можаха дори да доближат потъналото корабче \"Русалка\", което е дълго 27 м и се намира на дълбочина от над 6 м близо до построената в неоготически стил сграда на унгарския парламент.Министерството заяви, че 60 инженери, строители на мостове и други експериментират с теоретични модели и пробни гмуркания, за да открият решение.От 35-те души на борда, предимно южнокорейски туристи, 21 са все още в неизвестност, след като в сряда корабчето се сблъска с круизен плавателен съд. За седем души е потвърдено, че са мъртви, има и седем оцелели.", "date": "2019.06.01", "title": "Как ще бъде извадено злополучното корабче от водите на Дунав в Будапеща?"}
{"url": "http://www.cross.bg/andromeda-galaktiki-galaktika-1605651.html", "text": "/КРОСС/ Учените отдавна са наясно с факта, че галактиките нарастват по обем, когато поглъщат други, по-малки галактики. Този процес е част от космическата еволюция. Доказателство за това са космическите ореоли (хало), в които могат да бъдат забелязани звездите на канабализираните галактики, пише Science Alert.Всичко това важи в пълна сила за Андромеда (известна още като M31) – нашия най-близък съсед. Галактиката разполага с огромен и на практика невидим ореол със звезди, който е по-голям от нея самата. Дълго време учените смятаха, че той се е получил вследствие на множество малки сливания. Благодарение на ново изследване, проведено от астрономи в Мичиганския университет, обаче става ясно, че ореолът на Андромеда е резултат от канибализирането на една гигантска галактика преди около 2 млрд. години.Учените се надяват, че като проучат по-задълбочено остатъците от тази галактика, ще могат да разберат повече за начина, по който дисковите галактики (като Млечния път) са еволюирали и не са се поддали на канибализиране.От проведените симулации става ясно, че някогашният гигант (наречен M32p) е бил около 20 пъти по-голям от която и да е друга галактика, сливала се някога с Млечния път. С други думи M32p вероятно е била третия най-голям член на т.нар. Местна група от галактики (след Млечния път и Андромеда).Новото откритие ще помогне на астрономите да научат как точно галактики като Млечния път и Андромеда са нараснали по време на сливанията, но и ще спомогне за разплитането на една дългогодишна мистерия - как се е образувала M32 - спътниковата галактика на Андромеда.", "date": "2019.06.01", "title": "В съседство на Млечния път е имало гигантска галактика, погълната от Андромеда"}
{"url": "http://www.cross.bg/sreshtata-trump-zelenski-1605650.html", "text": "/КРОСС/ Президентът на Украйна Владимир Зеленски получи от президента на САЩ Доналд Тръмп официална покана да посети Вашингтон.„По време на срещата ще се обсъди темата за урегулиране на конфликта в Донбас. Също така ще се дискутират и бизнес отношенията между двете държави”, пише украинското издание „Зеркало недели\", позовавайки се на собствени източници.По информация на медията, поканата Зеленски е получил на 31 май, а визитата може да се състои след срещата на Тръмп с руския му колега Владимир Путин. Това най-вероятно ще стане през юни по време на срещата на Г-20 в Япония.", "date": "2019.06.01", "title": "Тръмп покани Зеленски във Вашингтон"}
{"url": "http://www.cross.bg/pytin-obshtestvenoto-postavi-1605649.html", "text": "/КРОСС/ До 72.3% се е повишило общественото доверие към руския президент Владимир Путин, сочат данните от проучване на държавния социологически институт, направено по нова методология, въведена след като Кремъл постави под въпрос предишни резултати.Спад в популярността към Путин беше регистрирана след като през 2018 г. правителството увеличи пенсионната възраст.Според ръководителят на Общоруския център за изследване на общественото мнение доверието към Путин е намаляло до 31.7%. Това е най-ниската стойност от 13 години насам. Причината е, че хората губят надежда за подобрение в икономиката.Говорителят на Кремъл Дмитрий Песков обаче постави под въпрос данните на Центъра, като припомни, че миналата седмица центърът за изследване на общественото мнение е установил, че одобрението за Путин се е увеличило. „Честно казано, очакваме анализ от нашите скъпи специалисти, за да разберем как се съпоставят тези данни - как например доверието може да намалее, а неговият изборен рейтинг да се увеличи. Това естествено е труден анализ, но се надяваме, че с времето той ще се появи\", каза Песков.", "date": "2019.06.01", "title": "Путин с огромно обществено доверие"}
{"url": "http://www.cross.bg/seriya-ot-silni-zemetreseniya-v-albaniya-yseteni-i-v-makedoniya-1605648.html", "text": "/КРОСС/ Серия от земетресения са регистрирани край албанския град Корча тази сутрин.Най-силният трус е с магнитуд 5 по скалата на Рихтер. Той е регистриран в 06:33 ч. местно време.Трусът е почувстван не само в Албания, но и в съседна Македония, по-специално, в градовете Охрид, Струга и Ресен. Охрид се намира на около 80 км от епицентъра на земетресението.За момента няма данни за пострадали и нанесени щети.", "date": "2019.06.01", "title": "Серия от силни земетресения в Албания, усетени и в Македония"}
{"url": "http://www.cross.bg/evropeiiskata-tzentralna-banka-1605653.html", "text": "/КРОСС/ Управителят на Бундесбанк Йенс Вайдман е фаворитът за поста на управител на Европейската централна банка, след като мандатът на италианеца Марио Драги изтича в края на октомври. Не е ясно обаче дали канцлерът Ангела Меркел няма да \"изтъргува\" кандидатурата на Вайдман, за да може германец да оглави Европейската комисия. В надпреварата има още няколко изявени имена от Франция и Финландия, които могат да се окажат печеливши след тежките политически преговори в Брюксел. Докато политиците наддават за ключовите постове в евроинституциите, пазарите се интересуват от убежденията на кандидатите за поста на Марио Драги - италианецът, който преди осем години пристигна във Франкфурт с прозвището \"Супер Марио\" и ще си тръгне като човека, спасил еврото през 2012 година, но и с противоречиви оценки за програмата за изкупуване на активи и лихвената политика.„Управителят на Европейската централна банка трябва да притежава две много важни черти - първата от тях е да умее да комуникира. Той трябва съвсем ясно да отправи посланието на Франкфурт към пазарите. Другата много важна черта е да може да се справя с кризи, особено при непредвидени ситуации. Особено по втората точка ми е много трудно да си представя Вайдман като успешен ръководител, който посреща правилно бъдещи шокови ситуации“, заяви за \"Събота 150\" Пиер Ортлиб от Официалния форум за парични и финансови институции и допълни:„Мисля, че за Германия е много по-важно да има германец на поста председател на ЕК. Разбира се, те много искат да има и германец президент на Европейската централна банка - най-малкото, защото досега не се е случвало. В същото време Вайдман със сигурност е най-крайният в убежденията си кандидат. Ястребът в надпреварата. Знаете, че Вайдман сериозно критикува Драги и за отрицателните лихви, и за програмата за количествени улеснения. Той е единственият представител на управителния съвет, който гласува против идеите на Драги.Експертът Кай Лойенс от организацията Foreign Brief представи  водещите кандидати:„Ръководителят на Бундесбанк все още е водещият кандидат. Има и двама французи - Франсоа Вилроа дьо Гало и Беноа Кьоре. Техните кандидатури също са много сериозни, които могат да спечелят подкрепа на Управителния съвет. Франсоа Вилроа дьо Гало ще следва нестандартната политиката на Марио Драги.Ако погледнете как френският президент Еманюел Макрон иска страната му да има превес в Европейската централна банка и Европейската комисия, мисля, че именно Вилроа дьо Гало е кандидатът, който ще получи политическа подкрепа. Също така той е много опитен. В момента е в Управителния съвет на Европейската централна банка като гуверньор на Френската централна банка. Сигурен съм, че той би могъл да спечели много сериозна подкрепа от западноевропейските страни, т.е., най-големите икономики“. Той ще се придържа към политиката на Драги за ниски лихви поне в краткосрочен план. Аз не очаквам да има драстично промени и в дългосрочен план. Предполагам, че той ще разшири мерките, които Европейската централна банка взема, за да предотврати нова сериозна криза. Франкфурт все още има няколко традиционни мерки и аз съм сигурен, че като Драги - той ще мисли нестандартно.  Освен това той е много комуникативен и е харесван от пазарите. Те също му дават доста голям шанс в надпреварата.Ако говорим за топ 3 на кандидатите, по никакъв начин не трябва да пропускаме Беноа Кьоре, изтъкна Кай Лойенс„Може би от кандидатите с най-големи шансове Беноа Кьоре е най-квалифицираният“.Според Лойенс по-големи шансове от двамата финландци в надпреварата има Ерки Ликанен, вече пенсионер, който в края на осемгодишния мандат ще бъде на 77 години.„Ако преговорите между Франция и Германия стигнат до задънена улица, те може много бързо да се окажат фаворити за поста. Ерки Ликанен е по-силният от двамата, защото има богат опит като централен банкер във Финладния. Той води много благоразумна макроикономическа политика, което е изключително важно за Германия, Белгия и Холандия“.Пиер Ортлиб допълни:„Има известен спор сред професионалистите дали Оли Рен има достатъчно професионална подготовка, за да оглави Европейската централна банка. Той беше част от Европейската комисия по време на дълговата криза и много силно подкрепяше ограничаването на разходите и политиката на лишения. Със сигурност той няма да бъде подкрепен от страните, които минаха най-тежко през спасителните програми“.Ако Макрон и Меркел не се споразуменят, Франция може да се обедини с Италия срещу германския кандидат, смята Ортлиб„Идеята за съставянето на блок от определени страни, които вярват в по-умеренета политика на Европейската централна банка и в никакъв случай няма да допуснат Вайдман да оглави банката, изобщо не е невероятна. Всъщност, ако питате мен, това е най-вероятноят развой. Всичко зависи от това кои са проритетите на Макрон. Ако той предпочита Европейската комисия да бъде оглавена от одобряван от него кандидат, тогава може да се споразумее с Меркел за ЕЦБ и Вайдман“.Пазарлък обаче ще има и във Франкфурт, защото изпълнителният съвет на Европейската централна банка също е много важен орган. Анализаторите се концентрират върху петимата фаворити, но и двамата не изключват изненади в последния момент - например Клаудия Бух, която е заместник на Вайдман в Бундесбанк. ", "date": "2019.06.01", "title": "Кои са фаворитите за гуверньор на ЕЦБ?"}
{"url": "http://www.cross.bg/kurlezh-yhapani-pomosht-1605654.html", "text": "/КРОСС/ За първи усложнения на пациенти след ухапване от кърлеж в Хасковска област за тази година, съобщават от РЗИ. По данни на здравната инспекция от Марсилска треска се лекуват двама души.От Спешно отделение в Хасково информираха, че при тях вече има пациенти, които търсят помощ след като са били ухапани от кърлеж. Най-често се търси лекарска помощ след почивни дни, обясниха още докторите.", "date": "2019.06.01", "title": "Двама души са с марсилска треска, ухапани от кърлеж "}
{"url": "http://www.cross.bg/glasove-podkrepyam-parlament-1605655.html", "text": "/КРОСС/ В последните дни ставаме свидетели на един неморален акт на подмяна на вота на българските гласоподаватели.В гласуването с “Не подкрепям никого” има две послания – първо – избирателят се е възползвал от законното си право на глас. И второ - упражнил е свободното си право на мнение, с което заявява, че нито една политическа сила и нито една представена кандидатура не подхожда на неговата ценностна система. Липсата на избирателна активност е същият вот, но без упражнено право на глас.Ние от ПП МИР смятаме за абсолютно недопустимо правата на тези 60 029 пълноправни гласоподаватели и наши сънародници, които са гласували с \"Не подкрепям никого\", да бъдат отнети и на практика да бъдат незачетени.Какво имаме предвид?Общият брой на действителните гласове според окончателните данни на ЦИК е 2 015 341. Според тези данни гласовете дадени за \"Не подкрепям никого\" са 61 029. Абсолютно неправомерно тези гласове са извадени от общия брой на действителните гласове и така се получава 1 954 312 гласа.ЦИК разделя тези гласове на 17, колкото са българските депутати в Европейския парламент и така се получава праг от 114 959 гласа за получаване на един мандат от България за Европейския парламент.Ако подадените гласове за \"Не подкрепям никого\" не бяха извадени от общия брой на подадените действителни гласове прага за получаване на един мандат от България за Европейския парламент щеше да бъде 118 549 гласа.„Демократична България“ получи 118 484 гласа или с 65 по-малко от прага и не трябваше да има представител в Европейския парламент. Но след като гласовете за \"Не подкрепям никого\" бяха на практика и напълно несправедливо извадени от общия брой гласували (те са действителни гласове, а са изкарани като недействителни) водачът на листата на „Демократична България“ Радан Кънев отива в Европарламента с 3 525 гласа над нагласената и бариера.По този начин от Демократична България печелят евродепутатско място, защото гласовете \"Не подкрепям никого\" са изкарани извън броя на реалните гласове и така са броени са за недействителни гласове. Това автоматично сваля още повече и без това ниската избирателна активност, което намалява и броя на гласовете, с които се преминава бариерата за влизане на депутат в Европейския парламент.Гласовете \"Не подкрепям никого\" са реални гласове и не могат да бъдат изкарани от общия брой на подадените гласове. На практика се случва подмяна на вота на българските граждани и явна и груба изборна манипулация. От морална гледна точка един гласоподавател, който не е подкрепил Радан Кънев, не може да участва в неговото избиране за евродепутат.Липсата на добра и коректна организация води до сериозни изборни нарушения – пример за това са „мъртвите души”. Те са използвани от години в изборни манипулации от основните играчи на политическата сцена и трябва най-накрая да бъдат премахнати от изборните листи.Още преди следващите избори трябва да се прекрати използването им в полза на една или друга партия.Политиката трябва да се прави основно с морал и родолюбие, а не с власт на всяка цена и въпреки вота на гражданите. Затова настояваме предстоящите местни избори да се проведат изцяло чрез машинно гласуване, което ще е гаранция, че изборите няма да се манипулират и фалшифицират.Позиция на НИС на ПП МИР", "date": "2019.06.01", "title": "ПП МИР: Трябва да се направи промяна в организацията на изборите преди  следващия вот"}
{"url": "http://www.cross.bg/prodanov-hristo-listite-1605656.html", "text": "/КРОСС/ „Загубата на парламентарната трибуна е негативен резултат от напускането на БСП на пленарната зала, но депутатите са използвали това време за да се срещнат с избирателите”, това каза в интервю за „Седмицата” по Дарик радио зам.-председателят на ПГ на БСП Христо Проданов. „Това бе радикално политическо действие”, допълни той. По думите му, причините за загубата на евроизборите за БСП са много. Като една от тях той посочи ниската избирателна активност и според него, тя е проблем за БСП. „Не успяхме да убедим българските граждани, че трябва да се гласува за да се справим с този режим”, подчерта Проданов. Той изрази позиция, че БСП не е водила негативна кампания. „Включването на Станишев в листите се отрази негативно на БСП”, каза още Христо Проданов и определи това като грешка.", "date": "2019.06.01", "title": "Христо Проданов: Включването на Станишев в листите се отрази негативно на БСП"}
{"url": "http://www.cross.bg/vana-yagodi-nego-1605652.html", "text": "/КРОСС/ Изследвания показват, че вкусът на ягодата в природата е практически неповторим в изкуствени условия.За да създадат изделия с ягодов аромат, като млечен шейк например, заведенията за бързо хранене използват над 50 вида химически компоненти и овкусители като етилов ацетат, роза, разтворители и фенетилов алкохол, който се използва като стабилизатор при производството на сапуни и перилни препарати.Затова следващия път, когато ви се прияде ягода, потърсете истинска, а не изкуствен заместител.   Обикновено една ягодка има около 200 семчици.Обикновено по мачове се предлагат семки, пуканки, хот дог, крилца. Не и на тенис турнира Уимбълдън. За него се приготвя специален десерт с ягоди, който е предпочитан от посетителите. Приготвен е в Пасадена, щат Тексас за годишния фестивал на ягодите през 2014 година. Тези 21, 578 паунда и се разполага на цели 2000 кв фута площ.Клеопатра държала на вана с мляко, а мадам Телиен - вана със сок от ягоди. За една вана са били нужни над 10 кг пресни ягоди. Истинско разхищение...  ", "date": "2019.06.01", "title": "Вкусът на ягодата е практически неповторим"}
{"url": "http://www.cross.bg/streletza-politziyata-nyama-1605687.html", "text": "/КРОСС/ Властите идентифицираха като Дуейн Крадък стрелеца, който уби 12 човека в сградата наобщината на американския град Вирджиния Бийч, а после беше застрелян от полицията, предаде АП.Ръководителят на градската администрация Дейв Хансън каза, че 11 от 12-те жертви са били служители на общината. По думите му семействата им са уведомени. Той заяви, че е работил с повечето от тях много години и те \"оставят празнина, която никога няма да може да бъде запълнена\".Властите за първи път обявиха самоличността на стрелеца. Те казаха, че ще назоват името на Крадък само веднъж и повече няма да го споменават. Според тях той е бил дългогодишен общински служител.При стрелбата бяха ранени четирима души, включително полицай, чиято бронежилетка му спасила живота.Началникът на полицията Джеймс Сервера каза, че нападателят влязъл в продължителна престрелка със служителите на реда, които му оказали първа помощ, след като го простреляли, но той умрял от раните си.", "date": "2019.06.01", "title": "Властите идентифицираха стрелеца от Вирджиния Бийч "}
{"url": "http://www.cross.bg/detzata-detza-edno-1605678.html", "text": "/КРОСС/ Япония е наистина впечатляваща страна. Спор няма. Японският народ не престава да ни изненадва със своята устойчивост, самоконтрол, стремеж да живеe в синхрон с природата, както и със своето чувство за единност и национална идентичност.Можем да научим много от него!Изпитваме дълбоко възхищение към този невероятен народ. Именно поради тази причина решихме да споделим с вас повече за начина, по който японците възпитават своите деца.Едно от нещата, които вероятно ще ви впечатли, когато посетите Страната на изгряващото слънце, е невероятната степен на разбиране между поколенията. Сякаш японските деца никога не са създавали проблеми в живота си. Една от основните причини за тази идилична ситуация се крие в многовековната традиция, която задължава родителите да държат малките си деца винаги до себе си.От незапомнени времена японските майки са успявали едновременно и да свършат ежедневните си задължения, и да се погрижат за децата си. През изминалите векове майките са завързвали децата около тялото си с помощта на специални колани. Когато са ги разнасяли напред-назад, те са им говорили, обяснявали са им всичко, което правят. Това е помагало на децата да се развиват, карало ги е да се чувстват свързани с ежедневието на своето семейство още от малки. В резултат на това малчуганите са се научавали да говорят, още преди да проходят.Дори днес майките взимат децата със себе си, когато им се налага да излязат по работа – мъничето винаги е привързано за към гърба или гърдите й.Обикновено едно дете в Япония прекарва първите три години от живота си вкъщи със своята майка. След това тръгва на детска градина. Съществуват детски ясли, но повечето родители предпочитат да се грижат за своето поколение у дома. Освен това – не е приемливо за едно семейство да оставя децата си на техните баби и дядовци.От най-ранна възраст едно дете в Япония се учи как да бъде внимателно към чувствата – било то към неговите/нейните собствени или към тези на останалите. Обръща се внимание и към отношението му към обектите в къщата, към техните „чувства“. Така например ако едно момче е невнимателно и счупи любимата си кола-играчка, майка му няма да го смъмри затова, че е бил непослушен, а ще му каже: „Виждаш ли какво направи? Тази играчка я боли!“.В Япония на майките не се налага да понасят цялата тежест на възпитанието. Бащите с радост помагат, опитват се да прекарват колкото се може повече време с децата. Японските малчугани се обсипват постоянно с любящи прегръдки и родителско внимание. Майките и бащите избягват да им крещят, камо ли да им налагат физически наказания. В същото време японските деца изпитват искрено съжаление, когато сторят нещо, което е разстроило родителите им. Още от малки на японците им се показва колко е важно да не досаждат на другите, да бъдат учтиви, да очакват другите също да имат добри обноски. В японската култура е характерно да изразиш недоволството си към дадено нещо с поглед или с интонация. Съответно – децата винаги могат да разшифроват невербалните послания на своите родители.За да обобщим, японските деца никога не са лишени от родителска любов и грижи. Още от малки те научават основните принципи за живот в едно колективистично общество. Да, тази система се различава доста от онова, с което доста хора са свикнали. За някои дори е противоречива. Тя обаче е древна и като такава е преминала през изпитанията на времето. Доказала е, че може да възпита дисциплинирани, патриотични и отговорни граждани.", "date": "2019.06.01", "title": "Японската тайна за отглеждане на добре възпитани деца"}
{"url": "http://www.cross.bg/bili-frans-pres-1605646.html", "text": "/КРОСС/ Авиокомпания „Ер Франс“ информира клиентите си, че е имало бактерия листерия в сандвичи с риба тон, предложени в девет полета до презокеански дестинации в периода 21-24 май, предадоха Франс прес и ТАСС.„Ер Франс“ била информирана за наличието на листерията в сандвичите от компанията „Сервер“, която доставяла храната на борда на нейните самолети.Сандвичите с риба тон, заразени с листерия, са били предлагани в класите Икономична и Премиум икономична на полети, потеглили от Париж и пътуващи за Дубай, остров Реюнион, Акра, Нджамена, Бамако и Абуджа. Засегнатите пътници са били информирани по имейла от „Ер Франс“. Засега няма случаи на заболели от листериоза. Сандвичите, които са били произведени от компанията „Ер Фуд“ и после доставяни на борда от Сервер, са били изтеглени от мрежата на „Ер Франс“, както и всички други храни на „Ер Фуд“.Листериозата е потенциално сериозно заболяване, особено при децата, възрастните и бременните жени. То поразява централната нервна система и може да предизвика менингит и енцефалит, допълва ТАСС. Инкубационният период може да достигне осем седмици, припомня Франс прес. Симптомите са треска и евентуално главоболие. Болестта се предава основно чрез прием на заразени храни. „Ер Франс“ се извинява на клиентите си и препоръчва на онези от тях, при които се забележат симптоми на листериоза, да се обърнат към личните си лекари. Компанията е предоставила на хората, пътували с гореспоменатите полети, и телефони за контакт. От Франция той е 0800091091, а от чужбина +33144180692. Линиите са отворени от 8 до 22 ч. парижко време.", "date": "2019.06.01", "title": "Опасна бактерия откриха в сандвичи, предлагани в самолети на „Ер Франс“"}
{"url": "http://www.cross.bg/kvadrat-putevoditel-galeriyata-1605644.html", "text": "/КРОСС/ Ден на детето се организира във филиала на Националната галерия \"Квадрат 500\" на 1 юни, съобщиха от институцията.Предвидена е семейна програма, в рамките на която децата ще имат възможност да правят тебеширени рисунки на открито пред галерията, от 13.00 до 14.00 ч. От 14.00 до 15.30 ч. е предвидена разходка и творческо ателие по част от маршрута на семейния пътеводител \"Вълшебен квадрат\".В него са включени 15 произведения от постоянната колекция на Националната галерия в Квадрат 500, която включва най-значимите образци на българското изобразителното изкуство и ценни творби на европейски майстори, изкуство от Азия, Африка и Латинска Америка.С това креативно издание всеки член от семейството ще се превърне в екскурзовод и музеен педагог, като намери нов подход и ключ към експозицията, са отбелязали от галерията.На 1 юни семейният пътеводител ще може да се закупи на специална празнична цена от 9 лв., а входът за \"Квадрат 500\" е свободен. ", "date": "2019.06.01", "title": "Ден на детето в \"Квадрат 500\""}
{"url": "http://www.cross.bg/liberaldemokratite-spechelili-protzenta-1605645.html", "text": "/КРОСС/ Британските либералдемократи, които подкрепят оставане на Обединеното кралство в ЕС, биха спечелили парламентарните избори, ако те се проведат днес, сочи ново проучване на „ЮГов“ за в. „Таймс“.", "date": "2019.06.01", "title": "Либералдемократите са първа политическа сила на Острова, сочи анкета"}
{"url": "http://www.cross.bg/detza-korneliya-chestit-1605643.html", "text": "/КРОСС/ Председателят на БСП Корнелия Нинова отправи поздрав към българските деца по повод Международния ден на детето. \"Мили деца, честит празник! Вашите усмивки са нашата надежда за бъдещето. Нека лицата ви греят щастливи. Бъдете здрави, палави, любопитни, търсещи и намиращи разбиране, подкрепа, обич\", написа лидерът на социалистите във фейсбук.", "date": "2019.06.01", "title": "Корнелия Нинова: Мили деца, честит празник! "}
{"url": "http://www.cross.bg/vsichki-stanishev-evropa-1605642.html", "text": "/КРОСС/ „Те тепърва започват и всяка страна опипва почвата”, това каза в интервю за предаването „Седмицата” по Дарик радио лидерът на ПЕС Сейргей Станишев, в пряко включване по телефона от Брюксел. „Преди няколко дни имахме среща на министър-председателите от социал-демократическото семейство и потвърдихме позицията, която имахме още по-рано. Тя е принципна позиция. Тя стъпва на това, че за втори път, след 2014 г. всички граждани на Европейския съюз можеха да кажат своята дума за това, кой да бъде президент на Европейската комисия, тъй като всяко водещо политическо семейство имаше свой кандидат”, посочи той. „Ние настояваме да се спази тази вече традиция, за втори път, хората да могат да кажат своята тежка дума”, на мнение е Станишев. „Защото всички заявяват, че Европа трябва да бъде по-прозрачна, Европа трябва да чуе гласа на гражданите, но не всички искат да го направят. Затова сме в началото на този процес. На 20 юни предстои следващ съвет, където ще се обсъжда този въпрос. До тогава ще се водят консултациите и с Европейския парламент, тъй като трябва да сме наясно, че всъщност има две институции, които имат отношение към избора на президента на Комисията, едната институция е Съветът, където заседават министър-председателите на страните-членки, другата институция е Европейският парламент, който в крайна сметка трябва да гласува кандидатурата”, подчерта той. „В самото начало са преговорите. Но ние имаме много силна позиция, не само от гледна точка на броя на нашите депутати, но имаме най-силния кандидат, Франс Тимерманс печели практически всички дебати. Нашата главна цел не са постовете, а промяната в политиката на Европейския съюз. Това е важно, хората да го разберат и да се убедят, че е така. Нашата цел е Европа да стане социален съюз, на базата на нашата платформа.”, каза още Сергей Станишев.", "date": "2019.06.01", "title": "Сергей Станишев: Европа трябва да чуе гласа на гражданите"}
{"url": "http://www.cross.bg/bulgariya-mehanizum-reiiting-1605637.html", "text": "/КРОСС/ Standard&Poor's потвърди кредитния рейтинг на България с положителна перспектива, съобщиха от Министерството на финансите. Положителната перспектива пред рейтинга отразява значителната вероятност България да се присъедини към валутно-курсовия механизъм механизъм ERM II през следващите 12 месеца. От рейтинговата агенция очакват брутния вътрешен продукт да се повиши с устойчив темп от 3,3 % през 2019 г., след което да се забави до 3 % през 2022 г.България ще получи отговор за присъединяването си към механизма, предхождащ еврозоната, най-късно през есента. Това прогнозира пред \"Хоризонт\" Пиер Ортлиб от Официалния форум за парични и финансови институции. Страната ни се подготвя за валутно-курсовия механизъм ERM II, а в момента в шест банки се провежда оценка на качеството на активите от Европейската централна банка. От нея ще зависи какъв ще бъде отговорът, който се очакваше през юли, но Ортлиб допуска известно забавяне заради сформирането на новата Европейска комисия.", "date": "2019.06.01", "title": "Standard&Poor's потвърди кредитния рейтинг на България"}
{"url": "http://www.cross.bg/belene-tzveta-ostrov-1605641.html", "text": "/КРОСС/ Председателят на парламента Цвета Караянчева ще се поклони днес пред жертвите на комунизма на остров Белене. По традиция днес, 1 юни 2019 г., от 13 ч. на мястото на бившия „Втори обект” на концлагера „Белене” остров Персин на река Дунав ще бъде открита церемонията на годишното поклонение в памет на жертвите на тоталитарния комунистически режим.В традиционното събитие участие ще вземе председателят на 44-то Народно събрание Цвета Караянчева, народни представители, евродепутати, кметът на гр. Белене Милен Дулев, останали все оживи бивши концлагеристи, наследници на репресирани от диктатурата на БКП, граждани от цялата страна.Организатори на събитието за втора поредна година са фондация \"Осторв Белене\" и община Белене.Концлагерът „Белене” е създаден с поверително постановление на Министерския съвет от 27 април 1949 г. Министър-председател по това време е Георги Димитров, който обаче се лекува в Москва, а правителството се ръководи от Васил Коларов.С няколко прекъсвания през годините продължава да работи до падането на комунизма през 1989 г.Тук са въдворявани и измъчвани така наречените врагове на народа – политическа опозиция, свободомислещи българи, които в продължение на десетилетия не са спирали да се борят срещу червения тоталитаризъм, наложен в България с кръв и терор по съветски образец.", "date": "2019.06.01", "title": "Цвета Караянчева ще се поклони днес пред жертвите на комунизма на остров Белене"}
{"url": "http://www.cross.bg/trump-dannite-nivo-1605640.html", "text": "/КРОСС/ Рейтингът на американския президент Доналд Тръмп достигна най-високото си ниво за последните две години, показват данните от изследване, осъществено от Harvard CAPS/Harris Poll. 48% от регистрираните гласоподаватели одобряват работата на държавния глава, на противоположната позиция са 52%. Това е най-високото ниво на одобрение от юни 2017 г., сочат данните, цитирани от изданието The Hill и Канал 3. Високият рейтинг на Тръмп се дължи на доброто управление на икономиката. Около две трети одобряват голямата заетост, постигната по време на неговия мандат. Добрата икономическа ситуация вдига рейтинга на стопанина на Белия дом, докато политиката му по други въпроси като Китай и имиграцията се радва на неутрални и положителни оценки, заяви Марк Пен, директор на Harvard CAPS/Harris Poll.", "date": "2019.06.01", "title": "Доналд Тръмп с най-висок рейтинг от юни 2017 г. насам"}
{"url": "http://www.cross.bg/nosi-iska-megan-1605636.html", "text": "/КРОСС/ Меган Маркъл не е променила рязко стила си на обличане след като стана съпруга на принц Хари. Това твърдят експерти пред Daily mail, според които с роклята, която тя се появи при официалното показване на сина ѝ Арчи, тя иска да насочи вниманието, че иска да се облича по-скоро като актриса, отколкото като кралска особа.„Херцогинята на Съсекс е известна с шикозния си монохромен гардероб, който се е променил съвсем малко след влизането ѝ в кралското семейство“, казва Хана Бетс в документален филм за стила на Меган Маркъл. По думите ѝ, дрехите, които тя носи, „говорят“, че тя иска да запази част от своето „бивше аз“.37-годишната майка, която роди на 6 май, се слави с любовта си към дизайнерското облекло. Тя харесва брандове като Stella McCartney, Burberry, Alexander McQueen, Victoria Beckham. Но в гардероба й няма само британски марки.Меган не се срамува да се покаже с един и същи тоалет на две различни събития. Но го прави по-рядко в сравнение с етърва си Кейт Мидълтън, която обича да рециклира дрехите в гардероба си.През май 2014 г. звездата от сериала „Костюмари“ и настояща съпруга на принц Хари облича свежа бяла рокля за събитие в Ню Йорк. Четири години по-късно модните експерти отбелязват, че тя е избрала почти същата за обиколката из Нова Зеландия. е едно от нещата, които американката успява да наложи сред британките. Очевидно тя харесва да носи рокли с открити рамене, което е трик за подчертаване на лицето.Предстои да разберем дали херцогинята на Съсекс е успяла да прибере коремчето, което си личеше след раждането, както и какви дрехи ще носи докато отново влезе в стария си размер отпреди бременността.", "date": "2019.06.01", "title": "Експерти: Меган не изневерява на предишния си стил"}
{"url": "http://www.cross.bg/plovdiv-putyvashti-artisti-1605639.html", "text": "/КРОСС/ От днес до 10 юни в три пловдивски квартала ще изнасят представления над 200 артисти от пътуващи театри от Белгия, Франция, Италия и Швейцария . Проектът е част от програмата за домакинството на града като европейска столица на културата .   Пътуващите трупи  пристигнаха на коне, с велосипеди, каравани, камиони  и пеша преди няколко дни в Пловдив и днес започват представленията им в специално създадените артистични лагери на Гребната база в район \"Тракия\" и в квартал \"Столипиново\". Поканата към тях отправя преди 5 години Международното обединение на близо 60 пътуващи театъра съчетало усилия за реализирането на проекта с Фондация Пловдив 2019 . „С изразните средства на уличното изкуство  искаме да представим  различията между нациите, но и това, което ги обединява.  Надяваме се чрез всички  истории за пътя да вдъхновим младите поколения и да им подадем ключа към по-добър живот, казва Андреас Кристоу. В следващите 10 дни гражданите и гостите на Плодив ще могат да присъстват  ежедневно на концерти на открито, на театрални спектакли. Ще ги забавляват също циркови артисти и комедианти, ще има и много артистични работилници. Кулминацията на „Пловдив Каравана“ ще е на 10-и юни с голям парад в центъра на града .", "date": "2019.06.01", "title": "Започва \"Пловдив Каравана\" - фестивал на пътуващи театри"}
{"url": "http://www.cross.bg/myasto-sveta-italiya-1605628.html", "text": "/КРОСС/ Италия има една от най-ефективните системи на здравеопазване в света.Bloomberg Rankings класира Италия на второ място сред държавите с най-добро здраве в света.Тази оценка е базирана на няколко фактора, включващи смъртност, брой пушачи, процент имунизации, процент от населението със здравни осигуровки, ефективност на здравеопазването, удовлетворение от здравеопазването и очаквана продължителност на живота.Класацията на Bloomberg е базирана на данни за държави, които имат население от поне 1 млн. души, и осигурява оценка на здравето и здравния риск.Мястото на всяка държава е изчислено чрез изваждане на рисковата оценка от здравната такава. Здравната оценка пък се базира на фактори като продължителност на живота и причини за смъртни случаи, а рисковата - на фактори, които биха повлияли негативно на здравето, като процент пушачи сред младежите, брой хора с висок холестерол и брой имунизации.За класацията са използвани данни и от ООН, Световната банка и Световната здравна организация, като общата му оценка е 89.45%. Италия е на второ място с 89.07%. Австралия получава почетното трето място с резултат 88.33%.Колкото и добра да е италианската здравна система, най-честите оплаквания от нея са за дългите опашки и чакането на специални изследвания и посещения при специалисти. По-голямата част от населението е останала много доволна от получените медицински грижи от лекарите - както и от всеобщия осигурителен аспект на системата.Разходите за здравеопазване в Италия са били около 9.2% от БВП през 2012 г. (около €2800 на глава от населението), от които около три четвърти са обществено осигуряване, малко под средната стойност от 9.3% в 20-те най-индустриализирани страни в света.Като начало, за това допринася средиземноморската диета, богата на риба, пресни зеленчуци и плодове, и в която се използва зехтин при готвенеi. Месото в италия не се консумира в такива порции, в каквито например в САЩ, а количеството мазнини в месата също е по-малко. Месото се консумира като отделно ястие в по-малки количества, ако изобщо се консумира. Доста популярно е свинското месо без тлъстини. Друг основен компонент от средиземноморската диета е употребата на зехтин вместо масло. Зехтинът се счита за по-полезен за артериите. Хората, използващи зехтин, са изложени на по-малък риск от инфаркти и инсулти. Допълнителен здравословен компонент от италианската диета е чесънът, който намалява риска от сърдечносъдови заболявания, понижава кръвното налягане и предотвратява инсулти. Той също така е и много богат на антиоксиданти и се счита, че спомага за превенцията на болестта на Алцхаймер.Пастата и пицата са перфектен пример. Италианците консумират прости пици с по-здравословен топинг, вместо парчета, претрупани с мазни или тлъсти топинги. Пастата често присъства сред ястията по време на обяд и вечеря, но тя не се поднася в големи порции. Друг атрибут на италианския маниер на хранене е начинът, по който семейството се събира на трапезата.Повечето семейства в Италия вечерят семейно, заедно и по едно и също време. Това е характеристика, важна за облекчаване на стреса в живота и насърчаване усещането за благосъстояние, допринасяйки за атмосферата на фамилен комфорт.Средната продължителност на живота на италианците е 83 години, наравно с Испания, Австралия, Швейцария и Сингапур. Допълнителна причина за това италианците да живеят дълго е присъщата на ежедневието им физическа активност.Много от градските жители в Италия се разхождат след вечеря, обикновено в компанията на други членове на семейството и деца — т.нар. . Общуването със съседи и роднини, докато спокойно се разхождате из града, допринася за доброто здраве.Освен това броят възвишения и стъпала, които средният италианец трябва да измине в ежедневието си, е много по-голям, отколкото например в САЩ. Повечето градове в Италия са били строени в ера на феодални войни, което е довело до разполагането им на върха на хълмове и стръмни скали, с цел защита на жителите им. В резултат на това много градове са хълмисти и съдържат хиляди стъпала и наклонени пътища. В провинциалните италиански градчета физическата активност е нещо, което повечето хора практикуват - независимо дали го желаят или не. Как се справят останалите държави в списъка? Австралия е на трето място, четвъртото е за Швейцария. В обратния край на скалата, африканската държава Суазиленд е обявена за най-нездравословна държава в света, като общият й резултат е само 0.26%.САЩ заемат 33 място в списъка, точно под Чехия и преди Босна и Херцеговина. Повечето американци биха счели това за неловка позиция. За това класиране допринасят затлъстяването, диабетът и липсата на физическа активност, но как държава с най-развити медицински технологии и някои от най-добрите болници в света все пак се класира толкова надолу в списъка? Вероятно има нещо изначално сбъркано в американската система на здравеопазване.Според Световната здравна организация, общите разходи за здравеопазване в САЩ са 18% от брутния вътрешен продукт - най-високите такива разходи в света, двойно повече от тези в Италия. Министерството на здравеопазването и социалната политика на САЩ очаква разходите за здравеопазване да продължат историческата си възходяща тенденция, като достигнат 19.5% от БВП през 2017 г. Що се отнася до продължителността на живота в САЩ, американците се очаква да живеят средно около 79 години — 34 място в света.", "date": "2019.06.01", "title": "Италианците са на второ място по здраве в света"}
{"url": "http://www.cross.bg/tzvetyata-bili-tzvetya-1605629.html", "text": "/КРОСС/ Навсякъде е прието, че цветята са красив жест, който показва загриженост и любов, а понякога помага и за извинение.Но освен като средство за измъкване от конфузна ситуация, букетът може да е много по-полезен отколкото си мислите. Американска асоциация направи проучване за това какво е отражението на цветята върху хората. Изследването включва пациенти, които се възстановяват след операции. 90% от тях били разделени в стаи със и без цветя, за да се види кои ще се подобрят по-бързо.Според проучването тези, които били заобиколени от растения имали по-ниско кръвно налягане, изпитвали по-малко болка и неспокойствие и се радвали повече на атмосферата в стаята отколкото тези, които били без цветя.Според учени букет цветя наистина може да ни накара да се почувстваме по-добре. Друг експеримент, включващ жена и ваза с рози доказал, че цветята накарали госпожата да се чувства по-отпусната и да не изпитва толкова стрес.", "date": "2019.06.01", "title": "Цветята намаляват стреса"}
{"url": "http://www.cross.bg/tzvetanov-gerb-tzvetan-1605631.html", "text": "/КРОСС/ „Аз съм чувствителен човек и вземам решенията си дълбоко осъзнато”, това каза в интервю за предаването „Тази събота” по БТВ Цветан Цветанов от ГЕРБ. Той не пожела да коментира казаното вчера от лидера на партията Бойко Борисов пред журналисти по негов адрес и най-вече думите, по повод концертите на Веско Маринов в предизборните кампании на ГЕРБ:. „Това е неговото поведение, това е неговата оценка и аз ще се съобразя с нея, няма да я коментирам. А това, което беше казано за Веско Маринов, искам да кажа, че аз се гордея с това, че познавам Веско Маринов”.„Мисля, че хората са, които ще дадат оценка. Не аз, нито той”, смята Цветанов. Той заяви, че решението да стане редови член на ГЕРБ е лично негово решение. „Не трябва никога да говориш негативно и лошо за човека, с когото ти си работил 18 години. Защото това е присъщо на българина, в един момент, когато настъпва различно мнение или раздяла, всеки започва да говори какви ли не небивалици”, каза Цветанов. „Вариантите са само два. Или работим в това, което сме работили до сега, за да гарантираме успеха на следващите избори, или просто аз си тръгвам. Защото идва един момент, когато може би единият казва, че вече не си нужен. Усещам, че има недоверие и по-добре е да предприемеш една стъпка, и да вървиш напред”, каза още Цветан Цветанов.", "date": "2019.06.01", "title": "Цветан Цветанов: Решението да стана редови член на ГЕРБ е лично мое решение"}
{"url": "http://www.cross.bg/geiima-tochki-purviya-1605633.html", "text": "/КРОСС/ Мъжкият ни национален отбор по волейбол победи Канада с 3:1 гейма , в отделните чести 25:20, 26:24, 19:25, 25:17 точки, в първия си мач от втора група в първия уикенд на волейболната лига на нациите, който се провежда в аржентинския град Мендоса.Така българите започнаха отлично участието си в световната надпревара и записаха първи три токи в актива си, а селекционерът Силвано Пранди направи успешен повторен дебют начело на България.Страхотен мач за българския тим изигра Николай Учиков, който бе над всички с отбелязани 27 точки. За \"кленовите листа\" Шарън Върнън-Евънс реализира 22 точки.Националите ни започнаха стабилно и бяха водещият тим на полето, като  спечелиха първия гейм с комфортна разлика - 25:20 точки.Втората част започна равностойно, след това „кленовите листа“ поведоха с 18:14. Нашите успяха да стопят пасива си и да изравнят при 23:23. В решаващите минути България отново се наложи, след две поредни грешки на съперника и (26&24 точки) поведе с 2:0 гейма.Третата част бе под диктовката на канадците, които взеха преднина, задържаха я докрай и спечелиха гейма - 19:25 точки, като се върнаха в играта с 2:1 гейма.Канадците отбелязаха силно начало в четвъртия гейм, като поведоха с 5:2, но не успяха да запазят превъзходството. Националите ни направиха обрат, а на второто техническо прекъсване вече водеха с 16:11. Това бе преломен момент, като българите увеличиха преднината си на 19:12 и спечелиха безпроблемно гейма - 25717 точки, а с това и крайната победа с 3:1 гейма.\"Няма как да не съм доволен, че започнахме с победа участието си в Лигата. Спечелихме срещу един много добър отбор и това ме прави щастлив. Поздравявам момчетата и феновете, които ни стискаха палци пред телевизионния екран. Същевременно обаче си давам сметка, че и двата тима допуснаха много грешки, което е нормално за тази фаза на турнира. В подобни срещи е победител този, който направи по-малко грешки. Видяха се хубави неща, но имаме и много за подобряване. Надявам се в следващите мачове това да се случи и да бъдем по-убедителни. Сега ни чака мач с домакина на турнира Аржентина и целта ни е да се представим по най-добрия начин\", сподели след срещата  Силвано Пранди за официалната Фейсбук страница на БФ Волейбол.Резултати и от по-интересните мачове в този кръг: Франция - Русия - 3:1 гейма, Бразилия - САЩ -  3:0 гейма. Успехи записаха още Германия, Япония и Полша. Тази нощ в 3 часа и 10 минути е втория мач на националите ни срещу състава на домакините от Аржентина.", "date": "2019.06.01", "title": "Волейболистите ни с първа победа в Лигата на нациите"}
{"url": "http://www.cross.bg/aladin-livan-rymen-1605632.html", "text": "/КРОСС/ Председателят на ПП АБВ Румен Петков се срещна с Ахмад Аладин, президент на Ливано-Българския бизнес форум.Срещата беше осъществена със съдействието на експерта на АБВ за страните от арабския свят и Близкия изток Анастас Терзобалиев.По време на разговорите беше обсъдена планираната икономическа инициатива в рамките на подписаното между ПП АБВ и „Мустакбал“ – най-голямата политическа партия в Ливан - споразумение за поощряване на междудържавните културни и икономически връзки.Инициативата е планирана за 27 юни, където ще бъдат представени хранителни продукти, произведени в Ливан.По време на разговора Румен Петков представи на Ахмад Аладин картината „Бейрут, ‘82” от българския автор Мирчо Колешев, която той ще подари на министърпредседателя на Ливан Саад Харири, с когото са близки приятели.Аладин изрази задоволство и благодарност от проведената среща.", "date": "2019.06.01", "title": "Румен Петков се срещна с Ахмад Аладин, президент на Ливано-Българския бизнес форум"}
{"url": "http://www.cross.bg/mashtabni-navodneniya-v-rymuniya-1605627.html", "text": "/КРОСС/ Поройните дъждове, които се изсипаха за последните 24 часа в Румъния, причиниха наводнения в 34 селища в 12 окръга на северната ни съседка. Наводнени са стотици домове, пътищата са непроходими и се наложило едно дете да бъде спасено от автомобил.Най-сериозни са проблемите в окръзите Бакъу, Бихор, Бистрица-Насъуд, Клуж, Констанца, Галац, Хунедоара, Яш, Марамуреш, Нямц, Сълаж и Сучава. Спасителни екипи са изпомпвали вода от 205 двора, 63 мазета и подземия и 40 жилища.", "date": "2019.06.01", "title": "Мащабни наводнения в Румъния"}
{"url": "http://www.cross.bg/botev-vratza-radev-1605638.html", "text": "/КРОСС/ С тържествена проверка-заря тази вечер във Враца ще бъде отбелязана 143-ата годишнина от подвига на Христо Ботев и неговата чета. Сред участниците в митинга ще бъде и президентът Румен Радев. Денят на почит ще започне с панихида за Ботев и четниците му във възрожденския храм \"Свето Възнесение\". В ранния следобед във Врачанския Балкан в местността \"Йолковица\", където е лобното място на поета-революционер, ще има поклонение и групово изпълнение на негови стихове от ученици и студенти. Кулминацията е вечерта край величествения паметник на Ботев на едноименния площад в центъра на Враца, където стотици жители и гости на града по традиция участват в митинга-заря в памет на загиналите за българската свобода.  \"Ботев, ако не помним, кого да помним. Аз като поет го оценявам, но и като революционер, разбира се, много бележита личност. Велик българин, с който българите трябва да се гордеем\", споделя жител на Враца. На митинга слово ще произнесе президентът Румен Радев. Програма \"Хоризонт\" ще предава пряко от Ботевия площад след новините в 21 часа.", "date": "2019.06.01", "title": "Във Враца отдават почит на Христо Ботев"}
{"url": "http://www.cross.bg/dimitrov-vavrinka-parizh-1605635.html", "text": "/КРОСС/ Григор Димитров и Стан Вавринка ще доиграят мача си от третия кръг в \"Ролан Гарос\" днес следобед. Двубоят между най-добрия български тенисист и шампиона от 2015 г. беше прекратен в петък заради късния час в Париж и залеза на слънцето. Димитров и Вавринка успяха да изиграят два сета, след които швейцарецът води с два тайбрека 7:6 (5), 7:6 (4).Срещатаще се доиграе на корт №1, където беше преместена в петък. Организаторите съобщават, че тя ще започне най-рано в 13 часа българско време. Преди Димитров и Вавринка на корта ще имач от турнира на двойки при дамите.Ако иска да запише рекордно класиране в турнира Димитров ще трябва да мине през нов петсетов мач. В първите си две срещи на \"Ролан Гарос\" 2019 българинът стигна до максималния формат срещу Янко Типсаревич (6:3, 6:0, 3:6, 6:7 (4), 6:4) и Марин Чилич (6:7 (3), 6:4, 4:6, 7:6 (2), 6:3). В кариерата си Димитров никога не е преодолявал третия кръг в Париж.В петък в двата изиграни сета Вавринка реализира общо 13 аса, срещу само един за Димитров. Двойните грешки на двамата бяха по три, но предимствотона Вавринка дойде от по-големия брой уинъри – 37 срещу 20. Шампионът от 2015 г. обаче допусна и много непредизвикани грешки – 36 срещу 19 за Димитров.Българинът и Вавринка играят за девети път помежду си, като до момента имат по четири победи. Димитров обаче никога не е побеждавал в мач от Големия шлем, като загуби срещите си с Вавринка на Australian Open (2011), \"Уимбълдън\" (2018) и US Open (2018).", "date": "2019.06.01", "title": "Григор Димитров ще търси нов петсетов успех в доиграването с Вавринка"}
{"url": "http://www.cross.bg/tzvetanov-partiya-borisov-1605634.html", "text": "/КРОСС/ След като вчера премиерът и лидер на ГЕРБ Бойко Борисов се изказа доста язвително по адрес на заместника си в партията и шеф на предизборния щаб Цветан Цветанов днес той отказа да отговори със същото. Все пак на свой ред отправи някои критики и обяви, че има оферта от друга партия да се присъедини към нея.\"Аз лоша дума за премиера Борисов няма да кажа, няма да се превърна в тези, които излизат отнякъде и започват да хулят\", обяви Цветанов пред Би Ти Ви. \"На кого обаче е ГЕРБ на 1 юни 2019 г.? Всяка една партия, независимо дали е ГЕРБ или друга, е на всички структури, членове, симпатизанти. Една партия не може един човек да я управлява\", посочи Цветанов. Вчера Борисов обяви, че няма да създава \"втори Цветан Цветанов\" и за пореден път през последната седмица даде заявка, че сам ще управлява партията си.След като в четвъртък вечер Цветанов загатна, че е отказал предложен му от Борисов вариант, днес той разказа, че след дълго размишление и разговор с жена си отишъл при Борисов с две предложения – всичко да се запази постарому, \"за да гарантираме успеха на следващите избори\", или да си тръгне.Третият вариант бил да остане в партията без контакти и изяви: \"Това редно ли е, нормално ли е за човек, който през всичките 13 години е работил за структурирането на партия ГЕРБ?!\", попита риторично Цветанов.\"Засега ГЕРБ е партията, която е най-припознаваща се в моите виждания, защото съм участвал в нейното създаване, може би ролята ми не е била чак толкова голяма – каквото е оценката на премиера () Имам политическо предложение на една партия да отида при тях, дойде от самия председател: \"Да знаеш, ако искаш, заповядай\", разказа Цветанов.След обявяването на оставката, с благодарност за съвместната работа се обадили вицепремиерът и лидер на ВМРО Красимир Каракачанов, Валери Симеонов (НФСБ), Веселин Марешки (\"Воля\"), Мустафа Карадайъ (ДПС) и хора от БСП. Цветанов вече имал и 3-4 предложения за работа: \"Хората имат чувствителност към несправедливостта\", обясни офертите той.", "date": "2019.06.01", "title": "Цветан Цветанов: Няма да кажа лоша дума за Борисов"}
{"url": "http://www.cross.bg/instagram-profila-izpolzvaiite-1605626.html", "text": "/КРОСС/ Социалните мрежи са честа атака на хакери. Каналът one minute tech представя няколко начина да защитите Instagram акаунта си. Ето кои са те:Използвайте комбинация от най-малко шест цифри, букви и препинателни знаци, като повечето експерти по сигурността предлагат минимална дължина на паролата от 8 знака.При включена двуфакторна автентикация, всеки път, когато влезете в Instagram от неразпознато устройство, ще бъдете подканени да въведете защитен код на SMS заедно с потребителското си име и парола. Това може да попречи на опитите на хакери да влязат в профила ви.Имейлът ви е малко като портал към онлайн профилите ви - ако някой има достъп до него, те също имат достъп до почти всичко, което сте използвали за електронната си поща. Затова се уверете, че е сигурен.Повечето доставчици на електронна поща разполагат със системи за блокиране на нежелани опити за влизане и предлагат мерки за сигурност като криптиране на имейли и двуфакторно удостоверяване. Ако наистина искате да запазите профила си в Instagram, трябва да сте сигурни, че вашият имейл акаунт е също толкова безопасен. ", "date": "2019.06.01", "title": "Как да защитим Instagram профила си?"}
{"url": "http://www.cross.bg/meksiko-haos-valezhi-1605625.html", "text": "/КРОСС/ Силни бури, придружени с обилни валежи, предизвикаха хаос в редица градове в Мексико. Улици и къщи са под вода.На кадри, разпространени в социалните мрежи, се вижда как силното течение отнася десетки автомобили. Спасителни екипи помагат на хората, блокирани в наводнените райони. Няма данни за загинали и ранени.", "date": "2019.06.01", "title": "Бури и валежи предизвикаха хаос в Мексико"}
{"url": "http://www.cross.bg/simov-aleksandur-tryabvashe-1605624.html", "text": "/КРОСС/ „Опасявам се, че причините са твърде много, за да бъдат обобщени накратко. Има какво да си направим като анализ”, това каза в интервю за предаването „Събуди се” по Нова телевизия Александър Симов от БСП. „Ако трябва аз лично да посоча няколко причини, да започна с вътрешните. Според мен, БСП тръгна към тези избори много добре. Кампанията ни беше хубава. Трябваше ни още малко време, за да доразвием нашите послания, може би трябваше да обогатим с повече послания. И най-важното, разбира се, в БСП, за съжаление, разделение, което не смятам, че се дължи на някакво поведение на ръководството, а на личните интереси на някои хора, спъна БСП на финала”, посочи Симов и подчерта, че именно разделението е объркало хората. „Тъй като в момента, в който БСП трябваше да има единен глас, в момента, в който БСП трябваше да покаже, че може да бъде единна, когато тръгва в толкова тежка битка срещу едно управление, което е буквално раздирано от корупционни скандали и схеми, БСП не успя да го направи”, коментира той. Но според него, загубата на БСП не е „поражение, разгромяваща загуба или нещо друго”. „Защото, според мен, целта на голяма част от тези оценки, давани от придворната политология целят да извадят зъбите на БСП, за да може БСП да спре да говори. Е, това, според мен, няма да се случи”, каза още Александър Симов.  ", "date": "2019.06.01", "title": "Александър Симов: Личните интереси на някои хора, спъна БСП на финала"}
{"url": "http://www.cross.bg/detza-maiiki-dete-1605621.html", "text": "/КРОСС/ Една година след началото на палатковия лагер и масовите протести на майки на деца с увреждания, от инициативата \"Системата ни убива\" организират нов протест под надслов \"Да спасим децата от системата\". Родителите от организацията на Вера Иванова ще поискат от правителството да изравни условията за подкрепа на деца в приемни семейства с тази за деца, настанени при близки и роднини. Другите им искания предвиждат извеждането на дете от семейството му да бъде крайна мярка, а при установяване на насилие над дете да бъде извеждан насилникът, а не детето. От инициативата предлагат и подготовката на нов документ - Стратегия за семейството и детето. След като извоюваха закон за личната помощ и нов закон за хората с увреждания през миналата година, днес част от протестиращите майки излизат на протест с нови искания. Първото от тях предвижда еднаква месечна подкрепа за децата в приемните семейства и тези, настанени при близки и роднини. Към момента държавата отпуска едно и също подпомагане за издръжка на тези деца,диференцирано според възрастта на детето, но за семействата на близки и роднини има подоходен критерий, който ограничава възможността им да го получават. Майките настояват за изравняване на тези условия. Друго тяхно искане е извеждането на дете от семейство  да става само след изчерпване на всички други възможности, а решението да се взима от квалифицирани експерти. Ако извеждането не се потвърди от съда, директорът на социалната служба да бъде отстраняван от длъжност, предвижда идеята на \"Системата ни убива\". Майките искат още забрана за оказване на натиск върху биологичните родители да се откажат от родителските си права, безкомпромисни действия в случаите \"деца раждат деца\", съвременна методика за оценка на родителския капацитет, механизми за контрол върху работата на социалните работници.Протестът ще започне от Министерския съвет и ще завърши зад парламента - мястото, на което преди 1 година беше разположена палатката на протестиращите майки.", "date": "2019.06.01", "title": "Майки излизат на протест „Да спасим децата от системата“"}
{"url": "http://www.cross.bg/vyarata-boga-detza-1605617.html", "text": "/КРОСС/ В този празничен за вас ден, когато се отбелязва Международния ден на детето, отправяме своя патриаршески и архипастирски благослов, като се молим още по-усърдно на Всеподателя Бога за всички вас. В дни като днешния трябва да насочваме поглед и внимание към онази истина, казана ни от Спасителя, че трябва да бъдем като деца, за да влезем в Царството Небесно. Придобивайте мъдрост и разум и не забравяйте вярата си в Бога. Не стъпвайте в пътеките на нечестивите и не ходете по пътя на лошите (Притчи. 4:14). Отхвърлете от себе си лъжата, лукавството отдалечете от ума си. Очите ви да гледат в правилната посока, към Небесния Йерусалим. Не се отклонявайте нито наляво, нито надясно, а вървете по царския път, по пътя на вярата и богоносните отци. Слушайте вашите родители и наставници, изпълнявайте съвестно наредбите и заръките, които те ви дават. Скъпи родители, учете децата си на вярата в Бога, давайте им да вкусват от храната, която не само ще направи телата им здрави, но и ще им дарува вечен живот. Тази храна е вярата, надеждата и любовта. Оставете децата да се молят на Бога и не им пречете, бъдете им опора и подкрепа. На вас е дадено много и много ще се иска.  ", "date": "2019.06.01", "title": "Патриарх Неофит с празнично обръщение към българските деца и родителите им"}
{"url": "http://www.cross.bg/kontzert-deteto-subitieto-1605618.html", "text": "/КРОСС/ Държавната агенция за закрила на детето ще отбележи Международния ден на детето с празничен концерт и откриване на изложба с експонати от Националния конкурс за плакат на тема \"Щастливи заедно\", в който взеха участие училищата по изкуствата в страната.Празненството ще се състои днес, 10:30 часа, на амфитеатралната сцена (клуб \"Кабана\"), в градинката на Националения дворец на културата. То ще премине под патронажа на вицепремиера по икономическата и демографската политика Марияна Николова.Непосредствено преди празничния концерт председателят на Държавната агенция за закрила на детето Елеонора Лилова ще открие изложбата от конкурсната надпревара за плакат. Творбите ще бъдат монтирани върху 28 пана, разположени на 14 постамента, в непосредствена близост до амфитеатралната сцена.След награждаването на изявилите се млади творци е подготвена и празнична програма, представена от деца в столични училища и детски градини. След изявата на децата е отделено време за игри и приключения, подготвени от аниматори специално за събитието. Игрите са подбрани по начин, по който участие могат да вземат всички присъстващи деца на събитието, както и техните родители.", "date": "2019.06.01", "title": "Празничен концерт и игри за децата пред НДК"}
{"url": "http://www.cross.bg/petkov-petyo-hora-1605622.html", "text": "/КРОСС/ „От известно време, някои от видовете наркотици заслужават едно по-голямо внимание”, това каза в интервю за предаването „Събуди се” по Нова телевизия инсп. Петьо Петков, началник сектор „Наркотици” в СДВР. „Ямайка айс е един уличен жаргон или един хит, който се появява на пазара и то най-вече от дилърите с интереса, който биха искали да проявят пред хората, които употребяват и най-вече пред младите хора. Тези иновации са преди всичко само жаргона и новите наименования”, допълни той. По думите му, новата дрога, разпространяваща се сред децата „Ямайка айс” е т. нар. марихуана, която се отглежда по по-специфичен начин. „Тя търпи едно надграждане, което се постига с определени химикали и добавки”, обясни той и допълни, че при тази дрога активното вещество е малко по-високи и въздействието му върху младите хора е по-специфично. „Нещата, които са свързани с тези иновации, могат да предизвикат едни доста повърхности аномалии при подрастващите или хората, които не са толкова навътре в тази материя”, отбеляза Петков. Той коментира, че новостите, свързани с наркопазара, водят до по-атрактивно визуално предлагане и по-ниска себестойност на веществата, които се предлагат, за да могат да бъдат достъпни за голяма част от младите хора, което ги прави още по-опасни. „Ние работим много активно. Това, което правим е една уникална и доста добра превенция”, каза още инсп. Петьо Петков.", "date": "2019.06.01", "title": "Инсп. Петьо Петков: Нова дрога предлагат на децата дилъри"}
{"url": "http://www.cross.bg/horata-slavchev-yvrezhdaniya-1605623.html", "text": "/КРОСС/ „Достъпността на ул.”Граф Игнатиев” след ремонта е под всякаква  критика”. Така председателят на Политическа партия МИР и общински съветник от „Политическа група 5” в Столичен общински съвет инж.Симеон  Славчев коментира сгрешените пътеки за незрящи след ремонта.Оказа се, че тактилните ивици, които трябва да ориентират хората с увредено зрение по улицата, завършват в стена. „Подобно грешка граничи с подигравка към хората в увреждания в столицата и е неприемливо ивиците да бъдат оставени така”, беше категоричен Славчев.Наред с т.нар. перки, които продължават да стоят на улицата и вече станаха причина за няколко инцидента, пътеките за незрящи ще се окажат напълно неизползваеми. „Не можем да си позволим да има подобни тактилни ивици, които могат да станат причина и за нараняване на човек с увредено зрение”, коментира общинският съветник и добави, че некачественият ремонт на ул.„Граф Игнатиев” се превърна в естествения символ на  некачественото управление на ГЕРБ в София.През 2016 г., „Политическа група 5” внесе „Декларация за достъпност”, която беше приета с пълно мнозинство в Столичния общински съвет. В нея изрично се казва, че кметът, районните кметове, общинските съветници и цялата общинска администрация ще работят за осигуряването на архитектурна и транспортна достъпност за хората с увреждания. „За съжаление, 3 години по-късно сме свидетели на този безобразен ремонт, който далеч не е съобразен с целите и идеите на Декларацията и изискванията за достъпност”, отбеляза Славчев. Той предлага да бъде изработена карта на достъпните места за хората с увреждания в София.  По този начин ще се даде възможност те да се ориентират кой е най-добрият маршрут за тях. Същевременно общинските съветници ще могат да планират много по-добре възможностите за разширяването на достъпните места и съединяването им в мрежа, докато покрият цялата територия на столицата, коментира общинският съветник.", "date": "2019.06.01", "title": "Симеон Славчев: Сгрешените тактилни ивици по „Графа” са подигравка с хората с увреждания в София"}
{"url": "http://www.cross.bg/selin-obyvki-obyvkite-1605620.html", "text": "/КРОСС/ И не, не смята да се разделя с нито един от тях!В скорошен епизод на Carpool Karaoke водещият Джеймс Кордън попита Селин дали са верни слуховете, че е обсебена от обувките. Певицата потвърди това, като се оказа, че големите цифри не са хиперболизирани, а напротив – тя притежава около 10 000 чифта обувки.Ако повечето от нас намират най-различни места у дома, за да държат обувките си, за завидна колекция като тази на Дион са необходими други методи. В момента тя държи обувките си в огромен склад във Вегас. Предишното им място е бил дигитален „walk-in“ гардероб в дома й във Флорида, където обувките са били подредени по цветове и са били избирани чрез натискането на серия от бутони: „Натисках определеното копче и те се появяваха пред мен“, казва тя за този впечатляващ гардероб.Селин споделя, че има специална връзка с всеки един чифт, тъй като всеки от тях й носи определен спомен:„Не бих могла да се разделя с нищо от колекцията ми с обувки. Всеки чифт ме е довел до мястото, на което се намирам сега. Обувките ми са част от всяка стъпка, която съм извървяла. Може да ме помислите за луда, но наистина не изхвърлям нищо. Просто продължавам да купувам по-големи пространства, в които да ги съхранявам“, категорична е тя.", "date": "2019.06.01", "title": "Селин Дион е горда притежателка на 10 000 чифта обувки"}
{"url": "http://www.cross.bg/raiioni-obyad-stranata-1605619.html", "text": "/КРОСС/ Времето в съботния ден ще бъде динамично, но без особени изненади, тъй като ще следва установения модел от последните седмици - разкъсвания на облачността преди обяд и валежи през втората половина на деня.Около и след обяд над много райони в страната ще се развива купеста и купесто-дъждовна облачност, която ще доведе до краткотрайни превалявания, придружени от гръмотевици.През нощта срещу неделя също ще вали - предимно в централните райони.Вятърът ще бъде слаб до умерен, ориентиран от изток и североизток.Максималните температури ще бъдат в интервала 22-27 градуса.Минималните ще са в широки граници. В по-голямата част от страната те ще са между 12 и 17 градуса, малко по-високи в някои източни райони.", "date": "2019.06.01", "title": "Превалявания в следобедните часове, шансове за слънце преди обяд"}
{"url": "http://www.cross.bg/livurpyl-liga-samo-1605613.html", "text": "/КРОСС/ 67 829. Точно толкова са местата на огромния \"Уанда Метрополитано\" в Мадрид. Тази вечер уникалното съоръжение ще приеме битката, очаквана с нетърпение не само от футболните фенове на Пиренеите, на Острова, но и от всички такива в Европа, а защо не и в целия свят.Тотнъм и Ливърпул ще трябва да определят победителя в тазгодишното издание на най-популярната клубна футболна надпревара Шампионска лига.Това е втората изцяло английска финална среща за сезона, след като Челси се справи с Арсенал в лондонското дерби от заключителната битка на втория по сила клубен турнир Лига Европа.Хегемонията на Висшата лига през сезона е забележителна, като достигането на цели четири британски отбора до последните мачове от свете състезания е показателно за класата на съставите, подвизаващи се в Англия.Дамир Скомина ще ръководи сблъсъка в Мадрид, а Юре Прапротник и Роберт Вукан ще му помагат край страничните линии на терена. Дани Маккели от Холандия пък ще влезе в историята като първи видеоарбитър във финал на Шампионската лига в историята.Тотнъм има само една победа в последните си 5 мача. Тя обаче бе тази, която класира тима за финала в Лигата. Срещу Аякс, с драматичното 3:2.Ливърпул е далеч по-убедителен, като спечели четири пъти за същия времеви интервал. Загуби само веднъж. От Барселона. Но след това поправи грешката си по удивителен, исторически начин.Стартът ще бъде даден в 22:00 часа.Ливърпул загуби финала точно преди година, а мотивацията им е още по-голяма сега, след като не успяха да се преборят с \"гражданите\" за първата позиция в Премиърлийг.Юрген Клоп и Маурисио Почетино са не само сред най-ярките мениджъри на Острова, но и в целия свят. Докато Клоп все още не може да се зарадва на трофеи с \"мърсисайдци\", той спечели две титли в Бундеслигата с Борусия (Дортмунд) и една Купа на Германия.Финалът на Шампионската лига тази година ще бъде третият случай, в който Тотнъм и Ливърпул се срещат в европейски турнир, като до този момент са си поделили по един успех, по един полуфинал през 1972/73 за Купата на УЕФА. Напред тогава продължават \"червените\" с по-добър общ резултат.Ливърпул успя да спечели двете си предишни срещи с \"шпорите\" през настоящия сезон, с което вече има 82, в сравнение с лондончани, които имат 48 успеха срещу този съперник. Двата тима са завършвали при равен резултат 42 пъти.Голямата въпросителна пред Маурисио Почетино за двубоя е дали Хари Кейн ще бъде готов за сблъсъка и дали ще може да стартира като титуляр, заради контузията, от която се възстановява. Хари Уинкс също е под въпрос.Ливърпул ще има на разположение Роберто Фирмино, който пропусна последните три срещи заради травма в слабините. Юрген Клоп обаче ще реди състава без Наби Кейта, заради мускулен проблем.", "date": "2019.06.01", "title": "Време е за големия финал! Тотнъм или Ливърпул - това е въпросът"}
{"url": "http://www.cross.bg/shveiitzariya-godini-pazar-1605612.html", "text": "/КРОСС/ Швейцария отваря трудовия си пазар за българите. От днес (01.06) българите и румънците ще имат пълна свобода на придвижване, работа и установяване в Швейцария. Единствената страна-членка на ЕС, чиито граждани все още имат само ограничен достъп до швейцарския трудов пазар, остава Хърватия. Швейцарското федерално правителство прие на 15 май решение за отмяна на квотите за пребиваване на граждани от България и Румъния на територията на Конфедерация Швейцария. С решението се променя регламентът за изпълнението на Споразумението за свободно движение на хора между Швейцария и ЕС.Протоколът към споразумението, който предвиждаше за гражданите от България и Румъния преходен период максимум от 10 години, беше в сила от 1 юни 2009 г. По данни на миграционните служби на Швейцария към края на 2018 г. в страната пребивават постоянно около 11 600 българи. Повечето от тях са високо квалифицирани. Работят в банковия сектор, в международни организации, в здравеопазването, в сферите на компютърните технологии, културата, изкуството и науката. Сънародниците ни, пребиваващи легално в Швейцария, се ползват с добро име в обществото. Само за последните две години над 3000 български граждани са се установили в Швейцария с цел упражняване на трудова заетост. Наред с новодошлите наши сънародници има и много, които са се установили в Швейцария преди години. Сред тях е и Татяна Пенева:„Аз съм вече 20 години в Швейцария. Работех в сферата на здравеопазването, сега работя като преводач“.Веселин Манчев е класически музикант. Свири на валдхорна. В Швейцария е от 22 години. Установява се там пре3з 1996-та: „Беше точно след хиперинфлацията. Аз бях в Пловдивската държавна филхармония. Един немски професор дойде да прави майсторски курс. На мен ми беше много интересно неговия начин за виждане нещата и отидох, за да направя специализация. След това учи още един инструмент и после останах на свободния пазар. Сега свиря в различни оркестри“, разказа той. От общо над 2,1 млн. чужденци, пребиваващи в Швейцария, българите са около 0,4%. Българската общност в Швейцария е съсредоточена основно в кантоните Цюрих, Женева, Берн, Во, Тичино, Ааргау, Базел, Фрибург и Сент Гален. С отварянето на трудовия пазар вероятно броят на пребиваващите легално българи в Швейцария ще се увеличи още повече.", "date": "2019.06.01", "title": "Швейцария отваря трудовия си пазар за българите"}
{"url": "http://www.cross.bg/sega-monitor-telegraf-1605610.html", "text": "/КРОСС/  - И ГЕРБ, и БСП се подиграват открито с Изборния кодекс; - Под натиск от Брюксел властта склони да обсъжда защита на длъжниците; - Полицаи обгориха 3 деца с граната за 1 юни; - Строги Забрани дебнат рибарите ни в Гърция; - Папатаци убиват с вирус от Тоскана; - Страната ни с 1 млрд. лв. приходи от културен туризъм;  - Търгът за „Български поток\" тръгва наново; - Фалшивата новина за детските градини и мръсните пари се оказа истинска;- Борисов прави орган в ГЕРБ за сигнали за корумпирани; - Цацаров поиска да освободят от затвора полицаите, осъдени за Чората;- Доверието между нас по много теми го няма; - Лидерите на туризма на среща в Слънчев бряг; - Пловдивски кмет вземал пари като Иванчева, но по-хитро; - Изловиха 10 педофили във Фейсбук; - Борисов само с двама заместници в ГЕРБ; - Пристигна първият US природен газ за България;  - Флориан Скала, главен изпълнителен директор на „Би Ти Ви Медия груп\":Новото студио ще задържи вниманието на зрителите върху това, което е важнода знаят; - Цветан Цветанов, пред „Труд\": Успех не се постига с администриране, а с печелене на доверие; - Изпълнителят Стефан Илчев: Мечтая за дует с Марая Кери; - Красимир Анадолиев, председател на Камарата на нотариусите: Изключително намаляха имотните измами в последните години;  - Европроекции 2019 -къде сме ние, къде са те?; - Дискретният чар на демокрацията; - Властта влиза в режим under construction; - Новите цени на тока -добри и лоши новини; - Претъпкани от некадърност; - Очите на цацата, г-н кмете; ", "date": "2019.06.01", "title": "Преглед на печата за 1 юни"}
{"url": "http://www.cross.bg/detzata-hristo-tazi-1605611.html", "text": "/КРОСС/ Демонстрацията по залавяне на престъпник категорично не е подходяща за децата в детските градини. Тя би могла да се покаже на ученици в горните класове с цел да ги привлече към полицейската професия, но не и на толкова малки деца. Това заяви пред Дарик психологът Христо Монов, който определи демонстрацията като „недомислена натегация“.Демонстрацията по залавяне на престъпник не е подходяща за децата в детските градини, категоричен е психологът Христо Монов: „Първо, защото на тази възраст тяхната водеща дейност е играта и те възприемат това, което полицаите им показват като игра. А друг е въпросът, че по време на тази демонстрация има ярки сцени на насилие - удряне по главата на паднал човек, куче нападаше друг. Много от децата може да получат преживяване на негативни емоции в такава степен, че да изпаднат в негативни психични състояния“, обясни психологът.Този тип демонстрации биха били подходящи за тийнейджъри в последните класове, които биха могли да се ориентират към полицейската професия, смята още Христо Монов.„За деца от тази възраст категорично е далеч от възможността тяхната зрялост да възприеме онова, което полицаите им показват. Освен това го показаха и некадърно. Самият факт, че има три ранени деца, едното от които и тежко, показва, че не са взети никакви мерки за предпазване живота и здравето на децата. Дано други не тръгнат да правят тази натегация. Това е недомислена до край натегация“, допълни той. Децата, които са пострадали, и техните семейства да потърсят психологическа помощ в следващите дни, за да се избегнат негативните последици от преживяното, съветва още Христо Монов, но не от психолозите на МВР, защото по думите му, те нямали правилен психологически подход.", "date": "2019.06.01", "title": "Демонстрация на залавяне на престъпник не е подходяща за малки деца"}
{"url": "http://www.cross.bg/gosti-kushti-obshtina-1605615.html", "text": "/КРОСС/ Икономическа полиция при областната дирекция на МВР в Кюстендил прави допълнителна проверка на 29 къщи за гости, построени с пари по фонд „Земеделие“ и Програмата за развитие на селските райони.Проверката започна в средата на май - срокът за приключването й е удължен до 5 юни, каза шефът на областната дирекция на полицията старши-комисар Елиан Стамболийски. Тя е по разпореждане на Главна прокуратура, а резултатите се предават за обобщение в Главна дирекция „Национална полиция“. Най-много обекти - 19, са в община Сапарева баня. но се проверяват такива и в Кюстендил, една - в с. Неделкова Гращица, община Невестино, две-три по Рилското корито, община Рила. „Това са въпросници, на които трябва да отговорят собствениците на къщи за гости. И част от материалите, които са съпричастни към тази дейност, да бъдат преснети и описани от колегите. Следва да бъдат направени анализи и проверки в другите институции“, обясни старши комисар Стамболийски. За 19-те къщи за гости в община Сапарева баня се проверяват строителните книжа, разрешителните за дейност, удостоверенията за категория, внасяните такси и декларирани нощувки и оборот. Кметът на града Калин Гелев каза, че неофициално се коментира за предстояща проверка на къщите за гости и от експерти на ДФ „Земеделие“.", "date": "2019.06.01", "title": "Икономическа полиция прави допълнителна проверка на 29 къщи за гости в Кюстендилско"}
{"url": "http://www.cross.bg/stzeni-rysiya-ypotreba-1605609.html", "text": "/КРОСС/ Руската версия на филма \"Рокетмен\", посветена на открито хомосексуалния певец Елтън Джон, е с изрязани сцени, съдържащи гей секс и употреба на наркотици, предава ДПА.Агенцията цитира информация на руската независима медия \"Дожд\". В Русия действат закони, които забраняват пропагандирането на нетрадиционни сексуални връзки и употреба на наркотици.Държавните медии потвърдиха, че някои сцени са били премахнати от филма, за да съответства на руското законодателство, без да уточняват кои. Руският министър на културата Владимир Медински заяви, че неговото ведомство няма отношение към случая.\"Рокетмен\", посрещнат с одобрение от критиката, ще бъде пуснат по руските екрани следващата седмица. Само 3 процента от руснаците имат положително отношение към хомосексуализма, установи най-ново национално изследване, осъществено от независима социологическа агенция.", "date": "2019.06.01", "title": "Русия цензурира филм за Елтън Джон"}
{"url": "http://www.cross.bg/napadenieto-beshe-zapodozreniyat-1605614.html", "text": "/КРОСС/ Мъжът, заподозрян за бомбения атентат в Лион, при който бяха ранени 14 души, призна, че е направил и поставил взривното устройство, заяви днес прокурорът за борба с тероризма Реми Ейц, цитиран от ДПА.Заподозреният, който беше арестуван в понеделник, е казал пред следователите, че \"в сърцето си\" се е заклел във вярност към групировката \"Ислямска държава\".Във връзка с атентата са му повдигнати предварителни обвинения, включително опит за предумишлено убийство. Днес 24-годишният мъж беше изправен пред съдия следовател.Родителите и братът на заподозрения, които бяха задържани за разпит, са освободени, тъй като няма доказателства да са замесени в нападението преди седмица. Ейц заяви, че разследващите са претърсили дома на заподозрения и са открили в един от контейнерите за смет на сградата следи от триацетонов трипероксид - мощния, но нестабилен самоделен експлозив, използван при нападението, предаде Ройтерс.Открили са и електрически жици, оксигенирана вода, шише с амоняк и солна киселина в кухнята на мъжа, добави той.", "date": "2019.06.01", "title": "Заподозреният за атентата в Лион призна, че е направил и поставил бомбата"}
{"url": "http://www.cross.bg/zarkov-korneliya-ninova-1605616.html", "text": "/КРОСС/ Ако методът на работа на ГЕРБ се промени за добро след Цветан Цветанов, толкова по-добре. Така коментира знаковата оставка в най-голямата партия у нас заместник-председателят на ПГ на \"БСП за България\" Крум Зарков пред БНТ. Той беше гост в \"Панорама\" с анализ за загубата на изборите както и какво е бъдещето на левицата след оставката на лидера Корнелия Нинова. Сътресенията в двете големи партии не идват логично, ако погледнем резултатите. ГЕРБ спечелиха, но дадоха свидни жертви не само от ръководството, но и като електорален резултат. БСП загуби, но в същото време се върна в областни градове, където беше отпаднала, коментира Зарков. Чрез кампанията на БСП се заговори за доходите не само през призмата на европейските минимални заплати, но по принцип за неравенството както вътре в България, така и с неравенството в други страни. допълни социалистът. По повод загубата на евроизборите, Зарков заяви: Корнелия Нинова и ръководството бяхме изправени пред избор - да акцентираме, че БСП стои стабилно на терена и има всички основания да влезе в тежък сблъсък на местните избори или да заяви, че явно нещо не достига, за да ангажира достатъчно обществен ресурс, който да донесе търсената промяна. Ние имаме политически сблъсъци между различни хора - БСП не е на никого и не е на една личност, личностите в нея спорят по много теми. На Корнелия Нинова й трябва да бъде потвърдено това, което прави. Нека тези, които го оспорват, напълно демократично да влязат в това състезание за лидер, допълни още Крум Зарков.", "date": "2019.06.01", "title": "Крум Зарков: В БСП има политически сблъсъци между различни хора"}
{"url": "http://www.cross.bg/chasut-na-balona-na-yuni-1605601.html", "text": "/КРОСС/ С Балона е забавно на първи юни, с Балона е напредсказуемо, с Балона в игрите и забавленията полети! За деца и родители с FUN настроение. Ще има музика, танци, игри, детска дискотека, много състезания и ТОМБОЛА С МНОГО НАГРАДИ.Подходящо за деца над 3 годишна възраст.Нека да се забавляваме заедно на сцената на  FUN Ring Park, на 01.06.2019 начало: 11:00ч. и 16:00 ч., вход: СВОБОДЕН", "date": "2019.06.01", "title": "Часът на Балона на 1 Юни"}
{"url": "http://www.cross.bg/boltun-napysne-nato-1605608.html", "text": "/КРОСС/ САЩ искат Великобритания да напусне ЕС, тъй като това ще подсили военния съюз НАТО и ще покаже, че резултатите от британския референдум през 2016 г. се уважават, заявява в интервю съветникът по националната сигурност на САЩ Джон Болтън, предаде Ройтерс.„Предпочитанията на САЩ за Великобритания са да следва курса, за който народът бе питан, и да напусне ЕС. Това е урок за триумфа на демокрацията за всеки“, казва Болтън пред британския в. „Телеграф“.„Мисля, че това ще ни помогне, особено за НАТО, да имаме силна и независима страна, което ще помогне НАТО да стане по-ефективна“, добавя той.", "date": "2019.06.01", "title": "Болтън: САЩ искат Великобритания да напусне ЕС"}
{"url": "http://www.cross.bg/papata-rymuniya-frantzisk-1605607.html", "text": "/КРОСС/ Папа Франциск получи от румънския президент Клаус Йоханис 17 подаръка, които представляват всичките исторически и културни региони на Румъния.Изписани яйца от Буковина, черга от Олтения, топка и фланелка с автограф на Георге Хаджи и весло на румънския състезаващ се треньор по кану Иван Пацякин са сред даровете за папата, съобщи АджерпресПрезидентската администрация посочи, че подаръците „представляват всички румънци“. Сред тях има още подбрани вина, акациев мед, керамика, бродирани пояси, кърпа, преса за сирене.Папа Франциск бе посрещнат с военни почести пред президентския дворец Котрочени, където бяха държавният глава Клаус Йоханис и съпругата му Кармен. В делегацията по посрещане бяха включени и всички президентски и държавни съветници, а папата се ръкува с всеки един от тях, както и с представителите на Католическата църква в Румъния.„Това е един хубав, един важен ден“, заяви президентът преди церемонията по посрещане.Папата бе приветстван и от групи ученици и студенти, и членове на детски хорове.Главата на Римокатолическата църква поздрави Почетната гвардия на румънски език. На финала на церемонията по посрещане папата бе аплодиран от присъстващите, които скандираха „Да живее папата!“.По пътя между летището и президентството папа Франциск бе приветстван от хиляди хора, които очакваха официалния кортеж. За момент папата свали прозореца на колата – „Дачия Логан“, за да поздрави на свой ред румънците.След официалната церемония по посрещане папата разговаря \"на четири очи\" с президента Клаус Йоханис.  „Необходимо е да вървим заедно напред с убеждението, че следваме най-висшия призив, към който трябва да се стреми всяка държава: отговорността за общото благо на народа“, каза Папа Франциск пред препълнената зала в президентския дворец.Освен с президента Клаус, той проведе срещи с премиера Виорика Дънчила, със Синода и с патриарх Даниел, на когото в знак на уважение целуна медальона.Папата е на тридневното държавно, духовно и икуменическо посещение в Румъния, което включва посещение на Националната катедрала, в която все още текат довършителни работи, и Света литургия в католическата църква \"Свети Йосиф\" в Букурещ. Програмата не предвижда обща литургична служба.В събота папата ще отиде в богородичното светилище Шумулеу Чук и ще посети катедралата „Света Мария Кралица“ в североизточния град Яш.В неделя апостолическата визита ще приключи със Света литургия и церемония по обявяване за блажени на седем гръко-католически епископи-мъченици в централния град Блаж, седалище на католическия диоцез в Румъния. Папата ще се срещне и с представители на ромската общност в града.", "date": "2019.06.01", "title": "Папа Франциск получи в Румъния яйца от Буковина "}
{"url": "http://www.cross.bg/maiiki-detza-detzata-1605596.html", "text": "/КРОСС/ Наличието на две деца повишава съществено работната мотивация на жените, както установяват психолози. Работещите майки имат много по-добри резултати по кариерната стълбица, отколкото бездетните им колеги, пише .Прието е да се смята, че работещите майки са в постоянен стрес, не могат да се съсредоточат в изпълнението на своите задачи, защото са принудени да мислят за децата и домакинството. Следователно, работещите майки съвсем не трябва да се надяват на успешно кариерно развитие. В този момент обаче, изследване показва, че в действителност жените с две (и повече деца) са много по-продуктивни работници, отколкото бездетните им колеги.Въпреки това авторите на изследването са съгласни с факта, че ефективността на труда на работещите майки намалява между 15% и 17%, при наличието на малки деца. В същото време, когато децата пораснат, майките им стават много по-продуктивни, а в случая на наличието на две и повече деца, тази продуктивност достига максимума.Поръчител на изследването е, забележете, Federal Reserve Bank на Сейнт Луис, САЩ. Изследователите проучили работоспособността на 10 000 дипломирани икономисти в различни страни по света от женски пол, съпоставили показателите им с наличието или отсъствието на деца, както и количеството на децата.Заключението е, че стремежът на жените да бъдат примерни родители и в същото време съвсем отговорно да се отнасят към работата, в значителна степен е завишен. Дори, ако работещите майки отделят по-малко време за самата работа, заради необходимостта да отглеждат децата, то останалото време изразходват с по-голяма продуктивност.", "date": "2019.06.01", "title": "Жените с деца са по-продуктивни в работата си"}
{"url": "http://www.cross.bg/botev-hristo-kalendar-1605599.html", "text": "/КРОСС/ На 1 юни през 1876 г. в подножието на връх Вола във Врачанската планина, след сражение с части на османската армия е прострелян смъртоносно Христо Ботев.Христо Ботьов Петков, известен като Христо Ботев, е български национален герой, революционер, поет и публицист, роден на 6 януари 1848 г. (стар стил - 25 декември 1847 г.) в град Калофер в семейството на учителя, книжовник и обществен деец, даскал Ботьо Петков (1815-1869 г.) и Иванка Ботева (1823-1911 г.).През май 1876 г., след новината за Априлското въстание, Ботев започва дейност за организиране на чета и става нейн войвода. От Гюргево се качва с част от четата на кораба \"Радецки\" на 16 май и един ден по-късно заставят капитана Дагоберт Енглендер да спре на българския бряг.От Козлодуй четата на Ботев се отправя към Балкана, минавайки през десетина села. Много малко българи обаче се присъединяват към четниците, въпреки предварителните очаквания. Четата води няколко боя с преследващите я османски потери.На 1 юни (20 май стар стил) 1876 г. е последният тежък бой - привечер след сражението куршум пронизва Ботев. Това се случва в подножието на връх Камарата в Стара планина.След Освобождението Денят на Христо Ботев се отбелязва на годишнината от смъртта му - 20 май. При въвеждането на Григорианския календар през 1916 г. денят е отбелязан точно една година след предходния - на 2 юни, като тази традиция е запазена и до днес. В същото време, според Григорианският календар годишнината от смъртта на Ботев е на 1 юни. Причина за тази разлика е фактът, че 1900 г. е високосна в използвания до 1916-а Юлианския календар, но не и в Григорианския.Като национален революционер Ботев се явява продължител на делото на Георги Раковски и Васил Левски. Единственото радикално средство за разрешаване на националния въпрос той вижда само в революцията. Ботев ратува и за балканска федерация като средство, което би съдействало за разрешаване на националния въпрос на Балканите. Интернационалист по убеждения, Ботев защитава правото на българския народ за самоосъзнаване и самоуправление, обявява се за радикалната революционна борба за сметка на \"просветителната\" идеология, против експлоатацията на по-слабите в социално отношение от страна на по-силните.В международен план той защитава Парижката комуна, познава лично редица руски революционери от неговото време, чете Хърбърт Спенсър, Дарвин, Маркс, Бакунин и други.Литературното и публицистично наследство на Ботев не е голямо по обем, но по своите художествени достойнства то бележи върха не само във възрожденската, но и изобщо в цялостното развитие на българската литература.", "date": "2019.06.01", "title": "На 1 юни е прострелян смъртоносно Христо Ботев"}
{"url": "http://www.cross.bg/bulgariya-sofiya-zapochva-1605598.html", "text": "/КРОСС/  - Римският император Дидий Юлиан е убит на третия месец от своето управление. - Основан е град Мариупол в днешна Украйна. - Кентъки става 15-ият щат на САЩ.- Тенеси става 16-ият щат на САЩ.- Експедицията на британският морски офицер и изследовател Джеймс Кларк Рос открива Северния магнитен полюс. - Българските земи под османско владичество: Избухва масово Въстание в Северозападна България. - Георги Раковски е назначен за надзирател в Херсонската духовна семинария в Одеса. - Торонто избран за столица на провинция Онтарио в Канада - В подножието на връх Вола във Врачанската планина, след сражение с части на османската армия е прострелян смъртоносно Христо Ботев, като почитта се отдава традиционно на 2 юни. - България е приета за член на Всемирния пощенски съюз. - Приет е първият държавен бюджет на Българското княжество за 1880/81, одобрен от 2. ОНС през декември същата година. - Непосредствено след края на Балканската война представители на Сърбия и Гърция подписват в Солун Гръцко-сръбски договор, с който си разпределят бившите османски територии в Македония. - Начело на коалиционното правителство на Народната и на Прогресивнолибералната партия застава Стоян Данев. - В 11 ч. и 35 мин. Северна България е разтърсена от земетресение, тежки са пораженията в Горна Оряховица, Велико Търново, Лясковец. - На първата конференция на комитета Народен сговор в София ръководството се поема от проф. Александър Цанков.- В Англия са въведени автомобилните номера и изпитите за получаване на свидетелство за правоуправление. - България във Втората световна война: На гарнизонното стрелбище в София е разстрелян българския генерал Владимир Заимов. - Приключва мандата на Добри Божилов като министър-председател на България, за нов премиер е избран Иван Багрянов. - Приета е наредба-закон за подпомагане на борците против фашизма и техните семейства. - За първа година в 51 страни на света се чества учредения от Съвета на Международната демократична федерация Международен ден за защита на децата. - Състои се премиерата на филма „Границата\". - Подписано е споразумение за установяване на дипломатически отношения между Народна република България и Република Судан. - На децата до 3 г. и бременните жени започват да са предоставят безплатни лекарства при домашно лечение.- CNN започва излъчване.- В София е открито двуседмично Световно биенале на архитектурата.- Опозицията в България провежда първите в Европа предварителни избори за определяне на общ кандидат за президент; действащият президент д-р Желю Желев, подкрепен от ДПС, БЗНС и ДП, е елиминиран от кандидата на СДС Петър Стоянов. - Българският телевизионен канал bTV започва да излъчва за пръв път. - Непалското кралско семейство е избито от престолонаследника принц Дипендра, който след това се самоубива. - На национален референдум Нидерландия отхвърля Европейската конституция. - Радио N-JOY започва да излъчва за пръв път.- Самолет Airbus A330 пътуващ по маршрута Рио де Жанейро - Париж на „Air France\" се разбива над Атлантическия океан вследствие удар от мълния. Загиват всички 216 пътници и 12 членен екипаж - 9 стюардеси и 3 пилоти. ", "date": "2019.06.01", "title": "1 юни в историята"}
{"url": "http://www.cross.bg/tema-georgi-nova-1605603.html", "text": "/КРОСС/  ГЕРБ - рестарт след изборите: коментар на Георги Марков; Проф. Кирил Топалов след Ватикана - между дипломацията и литературата; 40 години асамблея \"Знаме на мира\" - архивите на БНТ и спомените на Жени Живкова; Музикална събота: Силвия Кацарова с нова песен в дует с Паула Павлова; Младите в киното: Станислав Яневски; Тази вечер започва \"Островът на сините птици\"; Композиторът Андрей Дреников - кариера в името на децата.Внимание! Разпространяват нова дрога сред децата. Колко е опасна „Ямайка Айс\"? С олтар, но без покрив. В \"Машина на времето\" разказваме за храма под открито небе над село Гърлово; От Италия до село Ялово. Или как семейство художници напуска страната в Микеланджело, за да превърне селска къща в ателие. Разказва Галя Щърбева. ", "date": "2019.06.01", "title": "Теми и гости в сутрешните блокове на телевизиите на 1 юни"}
{"url": "http://www.cross.bg/grada-postradali-hora-1605606.html", "text": "/КРОСС/ Няма пострадали или бедстващи хора в Пловдив, където вчера се изляха над 40 л на кв. метър дъжд, придружен с градушка, довели до проблеми по улиците на града. Наводнени бяха булеварди, приземни етажи и мазета, а пожарникари се отзоваха на повече от 100 сигнала. Аварира колектор на булевард \"Санкт Петербург\", вследстие на което асфалтовата настилка беше подкопана.През нощта и в събота за нормализиране на обстановката в града ще работят спасителни екипи от пожарната, общината и доброволци.В Стара Загора и в този момент продължава разчистването на паднали клони и отводняването на приземни етажи след снощната буря. Близо 70 литра на квадратен метър се изсипаха над града. Аварийни екипи изтеглиха от района на гарата закъсали микробус и кола, в която е имало деца. Съобщава се за един ранен човек от паднал клон. ", "date": "2019.06.01", "title": "Няма пострадали хора при поройния дъжд в Пловдив"}
{"url": "http://www.cross.bg/virdzhiniya-grada-zapodozreniyat-1605605.html", "text": "/КРОСС/ Властите в американския щат Вирджиния съобщават, че 12 души са загинали, а четирима други са ранени при престрелката в сграда на градските власти в град Вирджиния бийч.", "date": "2019.06.01", "title": "12 души загинаха при стрелба в американски град (ВИДЕО)"}
{"url": "http://www.cross.bg/detzata-vnimanie-telefon-1605597.html", "text": "/КРОСС/ \"Да дадете на детето си смартфон е равносилно на това, да му дадете бутилка вино или доза кокаин!” Звучи шокиращо, нали?Това твърдение идва от устата на Манди Салигари, която е един от водещите в световен план специалисти психотерапевти в областта на зависимостите. И допълва: „Защо обръщаме много по-малко внимание на това, отколкото на наркотиците и алкохола, при положение че действа по същия начин на мозъка?”Някои родители ще махнат с ръка и ще заявят, че това са глупости.„Тази ли ще ми каже как да си гледам детето!” Да, родителите имаме този навик – да се смятаме за вездесъщи по всички въпроси, свързани с отглеждането и възпитанието на нашите деца. Признавам, че могат да ти се опънат нервите, когато непозната леличка на улицата ти направи забележка, че не си нахлупил шапка на детската главица или че не си навлякъл отрочето минимум с пуловер, когато есента започне да напомня за себе си с първия едва доловим полъх. Но понякога е полезно родителят да се погледне отстрани, когато пуска на детето си поредното анимационно филмче или му бута в ръцете телефон или таблет, за да мълчи и да се занимава. И то се занимава. О, как се занимава само! Разцъква майсторски някоя игра, браузва в нета или споделя  лика си със заешки уши в „Снапчат”, издавайки нечленоразделни звуци, кикотейки се или блещейки се срещу екрана като мумия (тука средно положение няма) – общо взето зависи от възрастта, пола и степента на пристрастеност. И какво мислите прави през това време родителят? Най-вероятно същото.Но да се върнем на малчуганите, а и те са невинните жертви на родителите, които искат „само 5 минути” за себе си. Разбирам ги. Аз самата трудно се оправям с двугодишно хлапе, а какво остава с повече от едно, които свободно щъкат из дебрите на дома (понякога из такива, за които родителят дори не е подозирал, че съществуват) и изискват постоянно внимание. Но, уви, това е уловката при децата – искат грижи и внимание.Денонощно.Дано не са забравили да ви го кажат, преди да решите да станете родители.На всичкото отгоре децата имат способността да учат удивително бързо. Направо са като попивателна хартия. Изучават света с такава скорост, че докато си мислите, че още имат нужда от залъгалки, всъщност вече разбират половината реплики от филма или от риалити шоуто, което сте си пуснали за фон, докато чистите.Внимавайте през това време Дребното да не ви изненада с умения – само да включи телефона на майка си например с такъв категоричен жест, сякаш е провеждало многократно разговори със свои набори и си е поръчвало поне 3 пъти пица!Когато най-малко очаквате, те ви наблюдават, изучават внимателно и после ви копират с лекота.Тогава се изправяш лице в лице с голата истина, доскоро звучала като клише, което лесно може да бъде разбито: децата на 21.век са „родени с телефон в ръка”. Оказа се, че дори съществувал термин за това – „, което ще рече „поколение, израснало  в цифровата ера”.  Докато родителите им са получили първия си компютър на дипломирането си и са се връзвали към интернет през добрия стар домашен телефон с шайба (днес подходящ за експонат в някой музей), наследниците  им са закърмени със съвременните технологии. Тоест спасение от тях няма.Затова въпросът не е  трябва или не подрастващите да ползват компютър, таблет, смартфон, а  да ги използват най-безобидно, най-контролирано и най-информирано.Никой няма да ни даде точната рецепта. Но това, което със сигурност няма да навреди, е да прекарваме възможно повече време с децата си.„Малко внимание, малко мисъл за другите — и всичко би изглеждало иначе!” – още Йори го е казал.", "date": "2019.06.01", "title": "Детство мое, дигитално и мобилно"}
{"url": "http://www.cross.bg/rodeni-na-yuni-1605604.html", "text": "/КРОСС/ , актьор;, депутат от ГЕРБ в 44-ото НС;, бивш главен секретар на МВР;, певица, участвала в „Шоуто на Слави\";, писател и кинодраматург;, актриса; ", "date": "2019.06.01", "title": "Родени на 1 юни "}
{"url": "http://www.cross.bg/detza-godini-vnimatelno-1605600.html", "text": "/КРОСС/ Повечето майки са наясно защо на малки дечица не бива да се дават чипсове, колбаси и шоколадови бонбони, но опасност може да представляват и храни, които са добре известни с ценните си свойства. Някои продукти, полезни за възрастните, влияят негативно на детското здраве.Всеки диетолог ще ви обясни подробно как храненето влияе на здравето и развитието на малките, особено в първите години, колко е чувствителен детският организъм и колко е важно да внимавате какво му давате да яде.Плодовете и зеленчуците по принцип са идеални за първите етапи на детското хранене, но и тях е нужно да избирате внимателно. Най-добри за деца са сезонните и характерните за района на местоживеене продукти, а екзотичните е препоръчително да избягвате. Малките деца до 3 г. може да харесат плодове с необичаен вкус като папая, карамбол, ананас или личи, но не е добра идея да им ги поднасяте, дори да искате да разнообразите менюто им с нещо необичайно. За да избегнете грешки, консултирайте се с педиатър и наблюдавайте внимателно малките за реакции към храната. Например ягоди не бива да се дават на деца, преди да навършат 2 години, а гроздето не се препоръчва до 3 години.Орехи, лешници, бадеми, фъстъци, кашу, шам фъстък… Всеки от тези видове ядки е богат на полезни вещества, витамини и микроелементи. Те са ценни, подходящи са за диетично хранене, ако са в умерени количества, но не са добър избор за деца. Ядките, особено орехи и кашу често предизвикват алергични реакции и освен това са висококалорични. Освен това са твърди и с тях малкото лесно може да се задави, даже да са предварително смлени. Не давайте никакви ядки на деца до 3 години, а след това ги добавяйте в менюто много внимателно. ", "date": "2019.06.01", "title": "Продукти, които да не включвате в детското меню"}
{"url": "http://www.cross.bg/manton-grad-restoranta-1605630.html", "text": "/КРОСС/ Мантон е последният френски град преди границата с Италия, която превръща Лазурния бряг в Лигурска Ривиера или Ривиерата на цветята – така наричат един и същи бряг от двете страни на въображаемата бразда. От летището в Ница с преките лоу-кост полети от София и евтини тарифни през Виена се стига за около половин час с кола, директен автобус или влак. Това е град, където някои заможни българи вече имат къщи, а когато познатите им у нас ги попитат къде са вилите им, твърдят, че са в Монако. И наистина, княжеството е на две крачки, но да се живее там е доста по-скъпо – Мантон е едно от най-евтините места на Ривиерата. Железопътната линия от летището в Ница излиза от Франция, за да влезе в Монако, а след това поема обратно през Петата република към Мантон, където или е последната му спирка, или стига до съседния италиански град Вентимиля. Той пък е и най-честото място за разходка и кратка екскурзия от френския си съсед, като можете да направите две неща там – да вземете тролея до Сан Ремо, съвсем наблизо е покрай красивото крайбрежие, или да напазарувате наистина много евтин алкохол, както правят французите, обичащи класно уиски. Но ние се връщаме в Мантон, за да разгледаме този най-източен курорт на Лазурния бряг. Градът има казино в самия център, както всеки друг по френската Ривиера, а ларгото, което се отваря на север от него, по нещо ще ви напомни солунското, без да има много общо. Казиното е на самото крайбрежие, като ивицата на Мантон е дълга и е осеяна с чудесни заведения и места за отдих, което прави алеята покрай морето чудно място за разходка. Но малко по-встрани е основната забележителност на града. „Миразур” не е просто най-класният ресторант в града, той е единственият с 3 звезди „Мишлен” в целия регион Лазурен бряг – Морски Алпи. Според класирането той е номер 3 в целия свят и има ранга за най-вкусна кухня в цяла Франция – всепризнатата родина на гастрономията. За 10 години майстор готвачът – аржентинският италианец Мауро Колагреко, издигна заведението от №35 през 2009 г. до бронзовата позиция през 2018 г. „Изключителна кухня, която си заслужава специално пътуване”, гласи коментарът на най-прославения кулинарен гид в света за ресторанта. Както личи и от името ( в превод „гледа/й Лазура), от мястото се откриват чудни гледки. Стига се лесно: в края на яхтеното пристанище хващате улицата вляво над стария римски път и т.нар. Хавайски плаж на Мантон. Метри делят ресторанта от границата с Италия, която кара улицата на ресторанта „Аристид Бриан” да се превърне в „Корсо Ментоне”. Шефът на „Миразур” използва органични местни продукти, за да готви, което е задължително за всички хубави ресторанти по Ривиерата. Някои ги бере направо от собствената градина на заведението. Включително цитрусите. Мантон е градът на лимоните. Даже в края на зимата им организира специален фестивал, който е придобил международна известност. А те са чудесна подправка за всяко ястие. Оказва се – дори за кафето, на което обират някои негативни за здравето ефекти. Лимоните виреят тук толкова добре, защото уникалният микроклимат позволява невероятните 316 слънчеви дни! Мантон има и наистина много красиви градски градини – още едно предимство, което му дава хубавото време. А човек може да седи в кафене навън и да си гледа морето дори през зимата. Ето причините баровци от цял свят да си купуват къщи точно в този град и да го наричат „перлата на Франция”, въпреки че – честно казано, той няма блясъка на Кан или Ница, на съседно Монте Карло или на Сен Тропе. Както навсякъде по Ривиерата, и тук има музей на голяма френска личност – в случая на Жан Кокто, който е декорирал и залата за бракосъчетания в кметството и така я е превърнал в забележителност, както и самата сграда на общината.", "date": "2019.06.01", "title": "Най-хубавият ресторант във Франция и №3 в света е в Мантон"}
{"url": "http://www.cross.bg/hora-detza-shapka-1605593.html", "text": "/КРОСС/ Ерих Кестнер", "date": "2019.06.01", "title": "Някои хора изхвърлят детството си като стара шапка"}
{"url": "http://www.cross.bg/mezhdynaroden-den-na-deteto-1605595.html", "text": "/КРОСС/ На 1 юни празнуваме Международния ден на детето, но знаете ли каква е историята на този празник?Той води началото си от 1925 г., когато в Женева се състои Световна конференция по въпросите на детското здраве. Идеята за отбелязване на този ден идва обаче в друга част на света. Китайският генерален консул в Сан Франциско събира няколко китайски деца сираци и ги води на празника на лодките-дракони (древен обичай, свързан с пролетното равноденствие).По-късно неговата инициатива е продължена, като независима благотворителна акция, но една през 1949 г. денят е обявен официално за Международен ден за защита на децата.", "date": "2019.06.01", "title": "Международен ден на детето"}
{"url": "http://www.cross.bg/yustin-filosof-samo-1605594.html", "text": "/КРОСС/ Св. мъченик Юстин Философ бил родом от Сирия. Писал в защита на Христовата вяра. Страдал в тъмница, търпял мъчения - тялото му раздирали; разранен, посечен бил с брадва в 166 година.Св. Юстин Философ (Иустин Философ) (Юстин Мъченик)(ок. 105 - ок. 165/7) - раннохристиянски богослов и философ, отец на Църквата, един от първите и най-ярките християнски писатели-апологети. Роден в Сирия, в семейството на гръцки колонист, принадлежащ към състоятелната провинциялна аристокрация, което позволило да получи добро образование. В своите търсения на истината и смисъла на живота св. Юстин преминал последователно през философията на стоиците, перипатетиците, питагорейците и неоплатониците. Възгледите му били изградени върху вярата че \"разумът господства над всичко\". Повратно събитие в неговата духовно развитие била срещата с непознат старец, която способствала за обръщането на св. Юстин в християнството. Старецът изказал мисълта, че \"любителят на думите\" е \"филолог\", \"софист\", а не философ, докато истинският \"любител на мъдростта\" е \"любител на делото\", т.е. човек, за когото заветите на Писанията са ръководство за действие. Около 133 година св. Юстин приел Свето кръщение и продължил заниманията си с любомъдрие, но този път напълно убеден, че християнството е истинната философия (\"Христос-Логос и Истината-Логос са тъждествени\"). В Рим св. Юстин създал първата християнска философска школа и продължил да носи облеклото на тогавашните философи до края на живота си (дотогава мнозина смятали, че в Христа вярват само необразованите). Сред учениците му бил и Тациян (Tatian), който по-късно го нарекъл \"достоен за всяко изумление\".Основни съчинения: на св. Юстин са \"Против всички ереси\", \"Лирник\", \"Първа и втора апология\" в защита на християните до императора (150 и 162 г.), философско-богословския \"Разговор с Трифон-иудея\", а също \"Против Маркион\" (съхранени са само фрагменти), \"Към елините\", \"Изобличение\", \"За божественото единодържавие\" (не е съхранено). Той формулирал редица догматически въпроси от учението на Църквата и трудовете му са голям принос в развитието на апофатическото богословие. Участвал в различни диспути (исторически са доказани победата на св. Юстин над циника Крискент и други езически философи). Придържал се към това направление в патристиката, което търсело синтез на християнските ценности и античните идеали за разума и се опитал да използва гръцкото философско наследство за разкриване на християнското вероучение. Според оценката на Евсевий \"За божественото единодържавие\" се състои \"не само от нашето Писание, но и по елинските книги\".По клеветнически донос на Крискент, св. Юстин и шест от учениците му били заловени, мъчени и умъртвени по времето на император Марк Аврелий. Знаменитата проповед на св. Юстин в съда за ипостасната Истина-Христос и неговата смърт доказали, че той не е бил \"филолог\", а философ - в най-възвишения смисъл на думата. Църквата почита св. Юстин на 1 юни като \"небесен покровител на рода на философите\" и всички, търсещи истината.", "date": "2019.06.01", "title": "Св.  мъченик Юстин Философ"}
{"url": "http://www.cross.bg/chasa-sustoi-provede-1605602.html", "text": "/КРОСС/ От 09.45 часа от първи перон на Централна гара София ще потегли парен локомотив, с който БДЖ подарява надеца в неравностойно положение разходка до Банкя.От 10.00 часа в Мраморното фоайе на Столична община ще се състои откриване на фотоизложбата „Очи междуклоните\" на седемнадесетгодишния Алпер Османов.От 10.00 часа на Голямана сцена в Южен парк 2 (Хилтън парк) ще бъде открито Деветото издание на Международния фестивал за съвременен и социален цирк в България \"Мини Арт Фест\".От 10.15 часа в НДК ще се проведе Софийски международен литературен фестивал.От 10.30 часа кметът на София Йорданка Фандъкова ще присъства на откриването на детски ателиета на територията на античния културно-комуникационен комплекс „Сердика\".От 11.00 часа в Дом на киното ще бъдат представени прожекции на късометражни анимационни филми за деца.От 11.00 часа на територията на Градската градина и в близките музеи и галерии ще се проведе тазгодишнотоиздание на Детски панаир.От 11.00 часа Националният исторически музей организира много игри и забавления за цялото семейство заМеждународния ден на детето.От 11.00 часа парка „Заимов\", до театър „София\", ще се проведе Пазар на производители и кулинарни демонстрации в Деня на детето.От 11.00 часа Музейко ще работи безплатно.От 11.30 часа на територията на Южен парк (до Голямата поляна) ще се проведе инициативата \"SOS - Спри! Спаси дете!От 12.30 часа в Националния дворец на децата в София ще бъдат връчени наградите в петото издание наНационалния конкурс за детска рисунка „Рицарят в мен\" и за литературна творба на тема „Рицарска постъпка\".От 13.00 часа в Квадрат 500 ще се проведе \"Ден на детето в Квадрат 500\".От 13.00 часа в заседателната зала на Апелативна специализирана прокуратура на ул. \"Черковна\" 90 ще бъде даден брифинг по повод задържането за корупционни действия на зам.-кмета на Район \"Северен\" в Пловдив.От 17.00 часа в Софийска градска художествена галерия ще се състои премиерата на книгата „Непознатото дете\".От 18.00 часа в Южен парк ІІІ част на Голямата поляна откъм бул. „Гоце Делчев\", ще се проведе Рок & Блусфестивалът „Цвете за Гошо\".В 11.00 часа в Градския парк ''Лятно кино'' ще започне празнична програма по случай Международния ден надетето. В 13.00 часа ще започне концерт по случай 6-годишнината на музикална школа „Станимака\" с ръководител Севджан Рамадан.В 18.00 часа в Градската библиотека ще се състои традиционен концерт „Талантите на Асеновград\" с художествен ръководител Кети Стоянова.От 09.00 часа състои на централната алея /до х-л „Добруджа\"/ в к.к. „Албена\" ще бъдат открити Юбилейни XXрепубликански състезания на Младежките противопожарни отряди „Млад огнеборец\".От 13.00 часа Председателят на Народното събрание Цвета Караянчева ще участва в националното поклонение в памет на жертвите на тоталитаризма в концентрационния лагер на остров Персин - гр. Белене.От 10.00 часа на площад „Македония\" Общината организира богата празнична програма за Деня на детето.От 10.00 часа в МОЛ Галерия (на ниво 1 пред магазин „Икея\") ще се проведе Благотворителна акция \"Жълтистотинки\".От 10.00 часа на остров Света Анастасия ще се проведе кампания \"Да ограничим пластмасата\" - детскиработилнички, еко ден с дегустации и музика.От 10.30 часа в Експоцентър „Флора\" ще се проведат детски работилници и инфо лектории - изработване на различни предмети от пластмаса, цветя, пана от капачки и други, презентации за рециклирането.От 11.00 часа пред Културен център \"Морско казино\" ще се проведе инициативата \"Децата рисуват\".От 11.00 часа на открита сцена \"Охлюва\" започва концерт на вокалните групи към Хор \"Милка Стоева\" сръководител Лили Бедросян.От 13.00 часа в местността за отдих в парк \"Минерални бани\" при ТК \"Акве Калиде\" ще се състои Петото издание на националния фолклорен фестивал \"Хоро се вие край лазурния бряг\".От 17.00 часа в Дома на писателя на ул. „Вола\" 1 бургаският писател и журналист Слави Томов ще говори затворчеството на Клод Проспер Жолио дьо Кребион и Макс Биърбом.От 18.30 часа пред Културен център „Морско казино\" ще бъдат организирани хаус парти с DJ Saffo и ревю надизайнерски модели от рециклирани материали, декориране на дрехи.От 10.00 часа в Градската художествена галерия „Борис Георгиев\" ще бъде открита изложбата „История наизкуството за деца\".От 11.00 часа в Зоопарк - Варна ще се състои викторина за животните и представление по повод Международния ден на детето - 1 юни.От 11.00 часа в двора на ЦПЛР - Общински детски комплекс ще се състои официалната церемония понаграждаване на лауреатите от VIII Национален конкурс за детска рисунка \"ПриказкиТЕ\".От 18.00 часа в Морско казино- Варна ще започне благотворителният концерт \"Чувам те...\" в подкрепа на деца с увреден слух за осигуряване на подкрепящо образование на децата от глухата общност.От 18.00 часа в Галерия Графит във Варна ще бъде открита първата самостоятелна изложба на младата художничка Антония Фингарова - „Намереният остров\". Проектът се реализира от Фондация „Св. Св. Константин и Елена\".От 19.30 часа на основна сцена на Драматичния театър „Стоян Бъчваров\" във Варна със спектакъла „Опит залетене\" от Йордан Радичков на Народния театър ще бъде открит Тазгодишният международен театрален фестивал „Варненско лято\".От 08.00 часа ще се проведе поход от Велико Търново до парк \"Ксилифор\" - трети етап на кампания „Движи се и победи\".От 10.00 часа в парк Ксилифор ще се проведе Спортно-туристически празник.От 10.00 часа в парк „Марно поле\" ще се проведе акцията „Жълти стотинки - деца помагат на деца\".От 10.30 часа в парк ''Дружба'' Градски ученически парламент - Велико Търново организира игри и забавления по повод Деня на детето - 1 юни.От 08.30 часа в храм \"Свето възнесение Господне\" Негово високопреосвещенство Врачанският митрополитГригорий ще оглави възпоменателна панихида за Христо Ботев и неговите четници.От 09.30 часа в тренировъчната волейболната зала „Халето\" ще се проведе волейболен турнир за мъже за „Купата на Враца 2019 г.\"От 10.00 часа в Градска концертна зала ще се състои Тържествено заседание на Общински съвет Враца и обявяване на Наградите на Враца.От 13.30 часа в м. Камарата ще се състои поклонение на лобното място на Христо Ботев.От 19.30 часа в Голяма зала на ДКТ ще се състои Тържествен концерт, посветен на 143-та годишнина от подвига на Христо Ботев и неговата чета.От 21.00 часа на площад „Христо Ботев\" ще се състои тържествена заря-проверка. Президентът Румен Радев ще произнесе слово.От 09.00 часа на Ботевата алея при с. Косталево ще се проведе „Със стихове и песни по Ботевата алея - по стъпките на Ботев\".От 10.30 часа в Градския парк Международният ден на детето - 1 юни по традиция ще бъде отбелязан с голямпразник.От 10.00 часа в Музей в Градски парк „Св. Георги\" и пред Музея ще се проведе Пътуващ международен фестивал на анимационния филм „Златен кукер\".От 10.00 часа в Градски парк „Св. Георги\" ще се състои Фестивал на талантите.От 11.00 до 16.00 часа в градски парк Св. Георги ще се проведе фестивал „От българско, по-българско за нашата трапеза\".От 09.30 часа на площад „Свобода\" се организира забава с игри от „Ротаракт клуб\".От 13.00 часа вицепрезидентът Илияна Йотова ще бъде гост на Националния младежки събор „Илиева нива\",който ще се проведе в едноименната местност край село Глумово.От 10.00 часа в Градската градина Община Каварна организира детски празник по повод 1 юни.От 13.00 часа ХГ ,,Христо Градечлиев\" Мадлен Алгафари ще представи книгата си „Поправителен за родители\".От 09.00 часа в НЧ „ Искра\" ще бъде открито Търговско изложение на виното „Розе\".От 10.00 часа на площад „ Севтополис\" ще започне Празнично утро послучай Деня на детето.От 10.00 часа в Исторически музей „Искра\" ще бъде открита научно - практическа конференцият по повод 95години от създаванео на общински вестник „ Искра\".От 17.00 часа в НЧ „Възродена Искра\" ще се състои награждаване на участниците в Регионалния конкурс за детска рисунка „ в Долината на розите и тракийските царе\".От 18.00 часа в парк „Розариум\" ще бъде открита изложба с конкурсен характер на български хляб и традиционни ястия „ Хлябът на българина\".От 18.00 часа в Художествената галерия ще бъде открита VII Международна изложба съвременна малка графика „ Мини принт\".От 14.30 часа в подножието на парк „Тюлбето\" в Казанлък ще бъдат представени три тежкотоварни камиона,„украсени\" с фотоси от Казанлък и Долината на розите.От 11.00 часа в Национален музей „Хpucmo Ботев\" ще се състои рисуване на открито и изложба на деца от град Калофер. От 13.00 часа ще се състои Откриване на изложба „150 години - подвиг и памет\".От 19.30 часа на Мемориален комплекс „Христо Ботев\" ще се състои Тържествен концерт, а от 21.00 часаТържествена заря-проверка.От 10.00 часа на площад „Възраждане“ по случай 1 юни децата ще бъдат забавлявани с програмата на актьорите от Държавен куклен театър – Сливен, ще бъде показана изложба на флагчета на държави от Европейския съюз и състезание по колоездене. От 21.00 часа на площад „Освобождение\" председателят на Народното събрание Цвета Караянчева и народнипредставители ще присъстват на тържествената заря-проверка в Кърджали по случай Деня на Ботев и загиналите за свободата и независимостта на България.От 10.00 часа в парк „Галерията\" започва празнична програма по повод Международния ден на детето.От 18.00 часа в Градски парк, сцена Ронда ще се състои празник, посветен на Деня на детето с детски танцовспектакъл „Децата сънуват\".От 10.00 часа пред Двореца на културата е предвидена богата програма за Деня на детето.От 11.00 часа в офиса на Дружеството на писателите на ул. „Княз Александър Батенберг\" Членове на Дружеството на писателите ще четат свои творби по случай Деня на детето - 1 юни.От 10.30 часа над 600 участници ще се включат в ХХІI Национален детско-юношески фестивал „Чичо Стоян\",който ще се проведе в село Дивотино, на открита сцена пред едноименното читалище.От 10.00 часа в летен театър в парк ,,Кайлъка\" (при лошо време в зала ,,Балкансторй\") ще се състои петинационален фолклорен фестивал ,,Любимото ми хорце\".От 11.30 часа в зала „Катя Попова\" ще се състои празничен концерт по повод деня на детето с участието на детски формации при Център за работа с деца и фолклорен танцов ансамбъл ,,Дъга\".От 16.00 часа в Драматично-куклен театър ,,Иван Радоев\" ще се състои премиера на постановката „Приказки без край\" на детската театрална студия.От 16.30 часа в централен мол ще бъде представена музикално-поетичната приказка ,,Калинката\".От 19.00 часа в Драматично-куклен театър ,,Иван Радоев\" ще се играе постановката „Приказки без край\" надетската театрална студия.В 10.00 часа на пл. ''Стефан Стамболов'' ще се проведе отбелязване на Международния ден на детето. Проявите ще продължат до 19.30 часа.В 11.00 часа на ул. ''Съборна'' в Стария град ще се състои откриването на Дертси панаир на занаятите.От 12.00 часа на пл. „Стефан Стамболов\" ще се състои Благотворителен концерт в Деня на детето, организиран от Клиниката по педиатрия на УМБАЛ „Свети Георги\".От 20.00 часа в Античния театър Международна джаз формация Western Balkans Band BG ще изнесе концерт.От 16.00 часа в град Попово на площад „Александър Стамболийски министърът на отбраната КрасимирКаракачанов ще присъства на извънредното събитие на националната кампания „Бъди войник\".От 10.30 часа в салона на ПБНЧ „Еленка и Кирил Д. Аврамови -1856\", ще се проведе общински празник насемейното изкуство - „С мама и татко на сцената\".От 16.00 часа в Градската градина, пред сградата на ПБНЧ „Еленка и Кирил Д. Аврамови -1856\", ще се проведепразнично веселие по повод Деня на детето - 1 юни.От 10.30 часа в двора на Регионална библиотека „Сава Доброплодни\" ще се състои литературен празник. Децата ще се срещнат с герои от произведенията на големите български писатели Станка Пенчева и Йордан Радичков, ще участват в забавни игри и викторини и др.От 11.00 часа на различни сцени в града /пл. „Хаджи Димитър\", пред Военен клуб, пред НТС, в Градската градина, до паметника на Съби Димитров и в кв. „Речица\" ще се състоят концерти по повод 1 юни - Международен ден на детето.От 11.00 часа край язовирната стена на язовир „Жребчево ще бъде отбелязана 50-тата годишнина от пускането в експлоатация\", който е стопанисван от „Напоителни системи\" ЕАД.От 14.00 часа в крепостта „Туида\" ще се проведе детски празник „Да играем игрите на баба и дядо\" - дейност по проект на Регионален исторически музей „Д-р Симеон Табаков\" - Сливен „Отпечатване сборник „Сечи, сечимесечинка\" - традиционни залъгалки, броилки, детски игри и играчки от Сливенско\", реализиран с финансовата подкрепа на Министерство на културата.От 10.00 часа на амфитеатъра на площад „България\" ще започне конкурсът „Мис и Мистър Капчица\".От 10.00 часа на пл. „България\" ще се състои еднодневното събитие „Открий Европа\", посветено на Деня надетето.От 11.30 до 13.00 часа в Родопски драматичен театър ще се проведе Ден на отворените врати за среща с герои и актьори от детски представления.От 11.30 на пл.\"Свобода\" на Стария център в Смолян с Почетен караул тържествено ще бъде отбелязан 2 юни и ще бъдат поднесени венци и цветя пред Паметника на Христо Ботев .От 10.00 часа ще има Поклонение пред Паметника-костница на връх Средногорец.От 10.00 часа въжената градина в парк „Митрополит Методий Кусев\" в Стара Загора ще бъде отворена за децата на 1 юни.От 10.00 часа в парк „Пети октомври\" Общината организира инициативата „Играй с приятели\", посветена наМеждународния ден на детето.От 11.00 часа на площадката до бадминтон игрищата в парк „Митрополит Методий Кусев\" (Аязмото) ще се състои поредно събитие под надслов „Играй с приятели офлайн\".От 11.00 часа в парк „Артилерийски\" ще се състои Празничен концерт на ВС „Розов свят\" и ДЮТС „Броеничка\".От 17.00 часа на поляната до кучешката градина „Куйбишевска\" Общината организира конкурси и демонстрации с кучета.От 17.30 часа в Оперен театър ще се проведе Международен филмов фестивал за ново европейско кино „Златната липа\".От 10.00 часа, на алеята пред Драматичния театър ще бъдат обособени кътове по интереси. Ще се рисува стебешири, а в спортния кът ще се проведат различни състезателни игри. Също в 10.00 часа на малката сцена до градския шадраван започва „Сцена за музиканти и всякакви таланти\". От 15.00 часа в Регионална библиотека „Петър Стъпов\" ще бъде открита гостуващата изложба на Чешкия културен център „11 свята. Съвременна чешка илюстрация за деца\". В 15.30 часа Духовият оркестър към Общината ще проведе образователния урок \"Първоюнско настроение по ноти\".От 21.00 часа на пл.\"Свобода\" в Хасково ще се състои Тържествена заря-проверка по повод 2 юни - Ден на Ботев и на загиналите за свободата и независимостта на България.От 09.50 часа пред Драматично-кукления театър „Васил Друмев\" повече от 500 деца, техните родители и учители от детските градини на Шумен ще отбележат Международния ден на детето - 1 юни с карнавално дефиле.От 11.30 часа в Младежкия дом ще бъдат наградени най-добрите есета и рисунки от третото издание на конкурса „Индустрията в моя регион.\"От 10.00 часа в Градския парк ще се проведе празника „Детски калейдоскоп\".   ", "date": "2019.06.01", "title": "Предстоящи събития в страната за 1 юни"}
