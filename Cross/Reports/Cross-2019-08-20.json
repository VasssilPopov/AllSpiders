{"url": "http://www.cross.bg/trump-donald-erik-1611500.html", "text": "/КРОСС/ Президентът на САЩ Доналд Тръмп стана дядо за десети път, след като неговият син Ерик обяви снощи, че жена му е родила момиченце, предаде Франс прес.\"Лара Тръмп и аз се радваме да посрещнем на този свят Каролина Дороти Тръмп. Вече те обичаме!\", написа в Туитър Ерик, който е вторият от тримата синове на президента на САЩ.Бебето е десетото внуче на 73-годишния Доналд Тръмп, който е баща на пет деца от три различни жени.Първите му две деца - синът Доналд младши и дъщерята Иванка - имат съответно пет и три деца, а Ерик и съпругата му Лара вече имат един син.36-годишната бивша журналистка Лара Тръмп е активна в защитата на животните и управлява със съпруга си Фондацията \"Ерик Тръмп\", която финансира детски болници. Тя редовно участва в телевизионни предавания, където защитава политиката на свекъра си. ", "date": "2019.08.20", "title": "Доналд Тръмп стана дядо за десети път"}
{"url": "http://www.cross.bg/nyama-stranata-varna-1611501.html", "text": "/КРОСС/ Категорично няма регистрирани завишения или други аномалии, съобщи днес във Варна Александър Рупчански, специалист по радиоекологичен мониторинг в АЕЦ „Козлодуй\".Статусът на радиационния гама фон по Северното Черноморие е нормален - между 0,.5 и 0,15 µSv/h, което е характерно за естествения фон в страната. Рупчански цитира данни от подвижна лаборатория, с която днес са направени замервания в населените места по цялото Северно Черноморие, включително и във Варна.„Проучването бе направено, заради разпространяване на слухове за повишен радиационен фон\", обясни кметът на Варна, Иван Портних. Проверката е разпоредена със съдействието на министър-председателя Бойко Борисов и обхваща територията от Шабла до Варна. „Няма никакво завишаване на радиационния фон. Някой се опитва да създава изкуствено напрежие и притеснение у хората. Няма обаче никакви основания за това\", увери варненският кмет.Във Варна замерването е било направено на две места - на входа на града и пред сградата на Общината, разкри специалистът от АЕЦ-Козлодуй. „Статусът на радиационния гама фон в страната е напълно нормален. Мобилната лаборатория изпраща информация на всяка една минута до Гражданска защита, както и до Центъра за управление на авариите. Никъде в страната няма регистрирани отклонения в радиационната обстановка. Нняма никакви основания за притеснения, добави още Александър Рупчански.След като в началото на месеца Министерството на отбраната на Русия съобщи за взрив при изпитание на реактивен двигател с течно гориво в Архангелска област, властите у нас успокоиха, че опасност за българското население няма.„Радиационен облак няма да премине над България, категоричен бе и директорът на ГД ПБЗН, главен комисар Николай Николов. Всеки ден се следи радиационният гама фон в страната, а в това участват редица институции. Към момента няма никакво увеличение на радиационния фон на територията на страната и в съседните държави.През месец ноември, тази година, в АЕЦ „Козлодуй\" ще се проведе и учебна демонстрация за всички сценарии при евентуален ядрен инцидент. Такава тренировка се провежда традиционно на всеки 5 години. ", "date": "2019.08.20", "title": "Специалист от АЕЦ „Козлодуй“: Няма опасна радиация по Северното Черноморие"}
{"url": "http://www.cross.bg/krichim-eood-krichim-1611493.html", "text": "/КРОСС/ През следващата седмица - между 26-30 август, от 22:00 ч. до 06:00 ч. сутринта, ще се спира движението през тунел „Кричим\" на третокласния път IIІ-866 Михалково - Кричим. Обходният маршрут е по път II-86 Пловдив - Асеновград - Смолян.Ремонтът на съоръжението е част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча\". Проектът - лот 23, ще се финансира по Оперативна програма „Региони в растеж\" 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация. По проекта се ремонтират 4 големи мостови съоръжения и тунела „Кричим\", който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи.Изпълнител на строително-монтажните работи е „АВТОМАГИСТРАЛИ ЧЕРНО МОРЕ\" АД, а подизпълнител е „ИСА 2000\" ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000\" ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда\" ЕООД. Техният договор е за 9 258 лв. с ДДС.", "date": "2019.08.20", "title": "Започват ремонти на тунел „Кричим“, съоръжението не е пипано 56 години"}
{"url": "http://www.cross.bg/zhena-skochila-pochinala-1611505.html", "text": "/КРОСС/ 33-годишна бременна жена е починала, след като е скочила от жилищна сграда в Бургас. Това потвърдиха от пресцентъра на МВР.В първо Районно управление на МВР-Бургас е получено съобщение за инцидент, в частен дом на ул. „Граф Игнатиев\", при който от втория жилищен етаж е скочила 33-годишна бременна в осмия месец жена.Своевременно на местопроизшествието се отзовали екип на спешна медицинска помощ и полицейски служители.Констатирано е, че минути по-рано жената е била заедно с майка си и приятеля си. Те останали на улицата, а тя влязла е дома си, след което скочила във вътрешния двор на къщата.Вследствие на получените наранявания 33-годишната жена починала. Според информацията жената е била в тежка предродилна депресия.По случая е образувано досъдебно производство. ", "date": "2019.08.20", "title": " Бременна жена се самоуби в Бургас"}
{"url": "http://www.cross.bg/mikrofona-hakerite-dostup-1611484.html", "text": "/КРОСС/ Хакерите могат да разбият паролите ви единствено по шума от клавиатурата когато пишете, сочи ново проучване за киберсигурност. Според експертите от Южния методистки университет в Тексас ако хакер се сдобие със запис от микрофона на телефона ви, в който се чува натискането на компютърни и телефонни клавиши, той може да отгатне точно кои букви и цифри натискате, сочи bTv.Учените открили тази закономерност след като изследвали звуковите вълни на отделните клавиши на клавиатурата. След като прегледали внимателно всички акустични сигнали, те успели да възстановят с точност 100% всички букви, цифри и комбинации от думи в точната поредност, в която били написани. Това позволява също разкодирането на лични имейли, пароли за банкови данни и въобще достъп до всичката лична информация на всеки, който използва смартфон или компютър.Повечето съвременни приложения искат достъп до микрофона на телефона като част от техните изисквания за използване. Това означава, че хакери спокойно могат да създадат приложения с единствената цел да получават записи от телефоните ви или да хакнат вече съществуващи такива, за да имат достъп до микрофона. \"Искахме да изпробваме дали това, което пишете на компютъра си може да бъде уловено от микрофона на телефона ви, който се намира на същата маса или в близост до вас. Отговорът е категорично да\", коментира д-р Ерик Ларсън, част от екипа в Тексас.Жертвата на хакерите няма да знае, че личните му данни са откраднати. Екипът обаче успокоява, че все пак хакерите ще трябва да отгатнат материалът, от който е направена масата, на която се намира компютърът ви, например. Причината е, че дървото и металът възпроизвеждат звукови вълни по различен начин. Това е едно от малкото неща, които биха забавили хакерите да разшифроват това, което пишете. ", "date": "2019.08.20", "title": "Хакери могат да разбият паролата ви само по шума от клавиатурата"}
{"url": "http://www.cross.bg/goreshti-vreme-periodi-1611477.html", "text": "/КРОСС/ Летата в Северното полукълбо ще бъдат с опасно по-дълги горещи вълни, суши и дъждове, дори ако човечеството успее да ограничи глобалното затопляне до два градуса по Целзий, предупреждават учени. С един градус затопляне от прединдустриалните времена досега, екстремното време от този вид вече е станало по-интензивно, като само една топлинна вълна през 2003 г. доведе до 70 000 смъртни случая само в Европа.Ново проучване, публикувано в списанието Nature Climate Change, е първото, което количествено определя колко по-дълго могат да продължат подобни събития, ако температурите се повишат с още един градус. „Можем да видим значителна промяна в летните метеорологични условия\", казва водещият автор Петер Пфлайдерер, изследовател от университета Хумболт в Берлин.\"Екстремното време би станало по-устойчиво - горещи и сухи периоди, както и последователни дни от силен дъжд, всички те ще продължават по-дълго.\" Дори и малкото увеличение на продължителността на екстремните метеорологични събития може да има пагубно въздействие върху човешкото здраве, производството на храни, биологичното разнообразие и дори икономическия растеж. По време на топлинната вълна през 2018 г. в Европа, например, няколко горещи и сухи периоди - всеки траещ седмица - доведоха до загуби от 15 процента от добива на пшеница в Германия.В Съединените щати последните 12 месеца бяха най-влажните, като големи части от територията им бяха обездвижени от непрекъснати валежи и наводнения. Проучването разглежда промените в климатичната система на северното полукълбо, които може да са причина за по-екстремно време. „Климатичните модели показват систематично отслабване на мащабната лятна атмосферна циркулация - включително струйните течения и пътищата на бурята - докато планетата се затопля\", казва съавторът Дим Коуму, изследовател от Свободния университет в Амстердам. Двуседмични горещи вълни \"Увеличаването на устойчивостта на времето може да бъде свързано с отслабване на тази циркулация.\"Тъй като тя се забавя, горещите и сухи условия могат да се натрупат над континентите. В същото време водоносните урагани и тайфуни могат да се задържат по-дълго на едно място. Според новите открития, вероятността от горещи периоди, продължили повече от две седмици в света при увеличение на температурата с 2 градуса по Целзий, ще нарасне с четири процента в сравнение с днес, с още по-големи увеличения в Източна Северна Америка, Централна Европа и Северна Азия. Продължителните засушавания за периоди, по-дълги от 14 дни ще станат с 10% по-вероятни в централна Северна Америка. А пристъпите на продължителен силен дъжд ще скочат с повече от една четвърт в цялата северна умерена зона, предаде БГНЕС.Всички тези въздействия биха дошли на фона на по-интензивни засушавания, дъждове и горещи вълни, като рекордно високите температури, които изгаряха голяма част от северното полукълбо през юни и юли тази година.   ", "date": "2019.08.20", "title": "Ефект от климатичните промени - горещите вълни ще стават все по-дълги"}
{"url": "http://www.cross.bg/ptitzi-atanasovskoto-ezeroto-1611503.html", "text": "/КРОСС/ Изобилие от розово фламинго на Атанасовското езеро край Бургас. Птиците намират спокойствие и сигурност в тихите басейни  в северната част на езерото. Стотици бургазли и гости на града се наслаждават на грацията на красивите птици.По време на мониторинг, извършен в рамките на проекта „Лагуната на живота\" се наблюдава ято от 159 птици, като 120 от тях са възрастни. Това е най-високата численост на розово фламинго у нас. Миналата есен преброените птици бяха 126. Тази статистика прави Атанасовското езеро най-важното място за този вид у нас.Птиците са спокойни, не се впечатляват особено от единично човешко присъствие и не отлитат, а само навлизат по-навътре в басейните. Вероятно птиците прелитат тук от делтата на р. Марица или от Турция.Освен удивителните и така харесвани гости, в езерото има и други любими птици - розовите пеликани. Сега тук могат да се видят до 4 хиляди от тях, които нощуват и почиват по дигите, а през деня прелитат до езерото Вая, за да се хранят. ", "date": "2019.08.20", "title": "Изобилие от розови фламинги в Атанасовското езеро"}
{"url": "http://www.cross.bg/pozhar-sanatoriyma-banya-1611506.html", "text": "/КРОСС/ Пожар избухна в санаториума в Павел баня.  Огънят е обхванал покрива на кухнята в комплекса и бързо е овладян.Няма пострадали хора и не се е стигнало до евакуация на почиващи и лекуващи се в санаториума. ", "date": "2019.08.20", "title": "Пожар в оздравителен център в Павел баня"}
{"url": "http://www.cross.bg/amazon-turgovtzite-platformata-1611502.html", "text": "/КРОСС/ На Амазон (Amazon) не му предстоят хубави дни - Франция е на път да удари гиганта с големи такси, които той планира да покрие чрез онлайн търговците си. Тази прибързана стъпка обаче може допълнително да влоши взаимоотношенията между платформата и тези, които я използват, пишат от Business Insider.Миналият месец френското правителство одобри план, с който ще таксува всяка технологична компания с печалби по-високи от 831 млн. долара. Данъчната база ще бъде 3% като тя ще е допълнение към досегашната система. Amazon, заедно с Facebook и Google, се борят срещу нововъведението като според платформата на Джеф Безос то би могло да доведедо 3% по-високи такси за онлайн търговците,считано от 1-ви октомври тази година. „Ние работим с търговия на дребно, където конкуренцията е висока, затова и не можем да си позволим да понесем тежестта на още една такса, която по-скоро цели някакви приходи, а не печалба\", коментира представител на Amazon, цитиран от Forbes. \"Таксата е насочена именно към услугите, които предлагаме на бизнеса, затова и нямахме друг избор, освен да я предадем на партньорите ни, които продават\", допълниха от американската компания. Очакванията са това да доведе до по-високи цени на стоките и съответно по-малко потребители от страната.Таксата ще обхване единствено независимите търговци,които държат цели 58% от продажбите на платформата. Те генерират приходи от 307 млрд. долара. За сравнение, брандовете в платформата генерират 93 млрд. долара. От друга страна, онлайн продажбите са важни и за търговците, за някои от които това е единственият начин да продадат стоките си. Заради практиките на американската компания, в момента тя е под надзор, защото изтекоха доклади, че с данните на продавачите, е създала своя версия на най-продаваните стоки. Крайният резултат е обединили се търговци, които обмислят да се оплачат на Министерството на правосъдието и на Комисия по федерална търговия. „Мисля, че много от търговците усещат срещу кого се изправят и че Amazon не им е приятел\", коментира адвокат, цитиран от Business Insider. \"Amazon ще ги използва, когато му трябват, и ще се отърве от тях, когато е необходимо. Няма никаква любов тук\", довърши той. ", "date": "2019.08.20", "title": "Онлайн търговци ще плащат новата голяма такса на Amazon"}
{"url": "http://www.cross.bg/mobilnost-parkirane-tzenturut-1611488.html", "text": "/КРОСС/ Центърът за градска мобилност стартира кампанията по подмяна на винетни стикери за зоната за платено паркиране. През есента изтичат правата за зоната на близо 6 000 души.ЦГМ изпраща един месец преди крайната дата е-мейл, в който подсеща водачите да подновят правото си на паркиране, ако искат. „Вече 10 на сто от нашите клиенти са го направили и са си спестили много време, както и притеснението, че ще останат без стикер докато чакат той да им бъде издаден след срока на валидност на стария, каза Румяна Милова, директор на дирекция „Паркиране и мобилност\" към ЦГМ.Ако се подаде заявление по-рано, срокът за издаването на новия стикер е не повече от 2 дни(максимално до 5 дни, ако е необходима допълнителна проверка). При натрупване на заявления в последния момент Центърът за градска мобилност спазва нормативно определения срок за одобрение от 15 дни.Няма промяна в реда и в основните документите, които са необходими за подновяване на стикерите за паркиране  - нотариален акт, лична карта с постоянен адрес и шофьорска книжка.Подаването на заявления става в един от трите офиса на ЦГМ на ул. \"Будапеща №17,пл. Възраждане №1 и МС\" Европейски  съюз\". Работното им време е от 8.30 ч. до 17 ч. Заявления и документи могат да бъдат и онлайн подавани  чрез официалната интернет страница -www.sofiatraffic.bg. ", "date": "2019.08.20", "title": "Центърът за градска мобилност подменя винетките за платено паркиране"}
{"url": "http://www.cross.bg/repyblika-severna-makedoniya-1611494.html", "text": "/КРОСС/ Министърът на регионалното развитие и благоустройство Петя Аврамова и министърът на местното самоуправление на Република Северна Македония Горан Милевски подписаха в Скопие Меморандум за разбирателство между двете министерства.Документът е показателен за отличното дългосрочно и ползотворно сътрудничество между нашите две държави и министерства. България и Република Северна Македония поддържат активни контакти във всички области от взаимен интерес, което е важно условие за развитие, просперитет и стабилност в Югоизточна Европа, каза министър Аврамова.Меморандумът ще разшири възможностите за партньорство и обмяна на опит в регионалната политика, местното самоуправление, трансграничното сътрудничество, подобряване на свързаността и изграждане на стратегическа инфраструктура.Двете страни се ангажират да осъществяват срещи по въпросите от взаимен интерес. Ще се организират също обучения, семинари, експертни работни групи и ще се  извършва регулярен обмен на информация. За целта се създава съвместна работна група.Преди церемонията двете делегации се срещнаха с премиера на Република Северна Македония Зоран Заев. По време на срещата беше подчертана ангажираността на двете страни за реализацията на проектите, които ще подобрят свързаността в региона с фокус върху Коридор №8, както и трансграничното сътрудничество със средства от фондовете на Европейския съюз.Премиерът на Република Северна Македония Зоран Заев благодари за голямата подкрепа, която Република България оказва по пътя на страната за членство в НАТО и Европейския съюз.След подписването на Договора за приятелство, добросъседство и сътрудничество между двете държави през 2017 г. беше активизиран беше политическият диалог и беше даден импулс за развитие на секторното сътрудничество. „Очевидно Европа оценява високо усилията ни, защото на нашите две страни се дава възможност да председателстват през предстоящата година Берлинския процес за Западните Балкани. Това може само да ни мотивира да работим усърдно по всички теми от взаимен интерес\", каза министър Аврамова.Тя отбеляза и напредъка по програмата за трансгранично сътрудничество с Република Северна Македония. Вече са приключили 48 проекта на обща стойност над 10 милиона евро. В изпълнение са нови 17 договора за 5 млн. лв. в областта на опазването на околната среда, изменението на климата, подобряване проходимостта на реките, защита на местното население от наводнения и пожари, защита на културното наследство, развитието на туризма и др.Регионалният министър подчерта, че от особена важност е ускоряването на трансевропейския коридор номер 8, който е най-късата връзка между Адриатика и Черно море. До момента България е направила немалко за реализацията му чрез изграждането на автомагистрала „Тракия\", в процес на строителство е и „Струма\". Сега пред нас стои предизвикателството за търсене на възможности за реализация на скоростния път Дупница-Кюстендил-Гюешево. „Нашето желание е двете столици - София и Скопие, да бъдат свързани с хубава магистрала, както и с бърза железница. Работи се и по отношение на  изграждането на нов ГКПП „Клепало\", който ще подобри икономическите връзки\", отбеляза Аврамова. През 2018 г. със средства на Агенция „Пътна инфраструктура\" бе извършен превантивен ремонт на приблизително 20 км от третокласния път Струмяни - Раздол - граница Република Северна Македония. За останалите 8,8 км се търси финансова възможност за проектиране и строителство.Министърът отбеляза, че през следващите години страната ни ще разполага с повече средства за пътна инфраструктура, защото в процес на изграждане е електронна система за събиране на пътни такси за преминаване по републиканската мрежа.Към 13 август водачи с регистрационни номера от Република Северна Македония са купили 85 000 е-винетки на обща стойност над 2 млн. лв., което нарежда страната на пето място по продажби на чуждестранни водачи, като най-бързият и удобен начин за плащане на електронните винетки е през интернет. Преди тях са Румъния, Турция, Германия и Гърция.Очакваме отношенията ни да получат много по-мащабно развитие, съответстващо на близостта на нашите държави, каза министър Аврамова в заключение. ", "date": "2019.08.20", "title": "В Скопие беше подписан Меморандум за разбирателство между МРРБ и Министерството на местното самоуправление"}
{"url": "http://www.cross.bg/lekar-chovek-taka-1611489.html", "text": "/КРОСС/ Сред кандидатите на БСП за районни кметове в София е един лекар от \"Спешна помощ\" - София който е бивш фехтовач, разпуска с каяк, има куп хобита, много и разностранни интереси, често му се налага да заговорничи със съпругата си, за да го представя тя като шофьор на мотокар, и е баща на три деца. Името му е д-р Делян Георгиев, на 33 години, и влиза в надпреварата за кметския стол на район \"Изгрев\" от името на социалистическата партия. \"Съпругата ми по принцип винаги ме е подкрепяла във всичко. Тя не е аполитичен човек, винаги гласуваме заедно, но смята, че може би не трябва да се захващам с това предизвикателство, защото е прекалено обсебващо, признава д-р Георгиев. - В момента нейният основен приоритет са децата ни. Синът ни е на 11, а момичетата ще навършат 6 и 5 години съответно през септември и ноември\".Д-р Георгиев силно вярва, че любопитството движи света. \"По принцип имам много интереси и хобита. Бивш спортист съм, тренирах фехтовка дълго време. Това е един от любимите ми спортове, разказва той. - Страшно обичам да ходя на риба. Тази година успях само два пъти да отида, а това е голяма мъка за човек, който обича. Обичам спокойствието на риболова. Обичам планината, природата... Скоро водих децата в Бели Искър, Самоковско, където открихме едни хубави екопътеки. Обичам да чета книги, най-различна литература. Много обичам да карам каяк. Обичам да ходя на концерти. Като изключим традиционните рок, джаз и съвременна музика изобщо, страшно много обичам опера. Харесва ми. Това изкуство, което много хора не разбират, мен ме успокоява. Миризмата на залата, столовете, музиката, гласовете... Старая се да уплътнявам всяка свободна минута пълноценно и да не я губя. Надявам се да съм добър пример за децата. Но това ще го разберем, живот и здраве, след време. Когато те самите ми кажат какъв баща съм бил...\".Броени дни след като беше избран за кандидат на БСП за кмет на район \"Изгрев\" д-р Делян Георгиев отдели време от натоварената си програма, за да даде интервю за сайта на Градския съвет на БСП - София и да се представи:- По наследство? Определено не! Вярно, че моята професия, като една от буржоазните професии, има елемент на наследственост. Аз обаче, нямам нито един лекар в рода си. Дори имах известни конфликти с баща ми, защото той не искаше да ставам лекар. Но като малък, може би, съм бил доста скучно дете, защото откакто се помня съм искал само две неща. Първоначално планирах да стана ветеринарен лекар, но това беше някъде до към първи клас. После реших, че ще стана хуманен лекар и това беше. Не бях като повечето деца, които днес искат да са космонавти, утре полицаи... Моята мечта беше да стана лекар, при това не просто лекар, а спешен лекар. И, слава Богу, успях да я осъществя.- А, това е... Без да засягам никого от колегите, за мен това е перлата в короната на медицината. Защото между живота и смъртта стоиш само ти. Ако направиш всичко, което знаеш, ако го направиш навреме, човекът ще оживее. Ако не... За мен това е огромното предизвикателство. Адреналинът в спешна помощ и реалната полза от твоите действия са безспорни. Разбира се, в никакъв случай не отричам, че да лекуваш един хронично болен пациент 20 години е изкуство. Аз обаче обичам да виждам резултатите от работата си бързо, веднага, тук и сега...- Отговорно е. Всичко е отговорно.- Ами, не знам. Не знам... Може би човек се ражда с това. Не смятам, че всеки може да го прави. Дори не всеки лекар може да работи в областта на спешната медицина, на реанимацията. Видял съм доста мои колеги и състуденти, които не успяват. Мнозина идват да работят при нас, впечатлени от романтиката на спешността, но бързо се ориентират, че това не е тяхното място и напускат. Защото действително напрежението е много голямо, стресът е огромен, отговорността е трудна за понасяне. Защото ти си човекът! Ами ако сбъркаш... А знаете, че errare humanum est - човешко е да се греши, са казали някога древните римляни. Във всяка професия, дори в лекарската може да сгрешиш. Никой не е защитен от това. Но при нас, особено при спешните, животозастрашаващи състояния, грешките може да бъдат 100-процентови. Там няма вариант за поправка. И това наистина е голямо напрежение, но... психика, настройка на съзнанието и увереност в наученото през годините. Не знам какво точно ме е изградило като човек с такава психика, с такова разбиране за живота.- А, никога не се свиква със смъртта. Много пъти съм чувал колеги - било лекари, медицински сестри или фелдшери - да казват, че след 30 години работа вече са свикнали. Аз не мисля, че е така. Дори и сега, след всичките години работа в \"Спешна помощ\", след многото болка и човешко страдание, което съм видял, има неща, с които няма как да свикна. Не можеш да приемеш безстрастно смъртта, да неглижираш присъствието й, за мен това е абсурдно твърдение. Не можеш да свикнеш със страданието, болката или угасването на живота на дете. Това са тежки моменти! Да, може да запазиш присъствие на духа в тежка ситуация и си длъжен, като лекар, да го сториш. Да, може да се абстрахираш от някакви мисли и чувства на паника в определен момент, за да бъдеш адекватен в обстановка на всеобща паника и страх, но никога не можеш да свикнеш! В противен случай трябва да не си човек, а някаква безчувствена машина.- С поставянето на везните на хубавите и лошите моменти. Те са горе-долу 50:50 поне по отношение на спешна помощ. Имам много хубави моменти, които винаги ще пазя в съзнанието си. Действително е несравнимо усещането да върнеш един човек към живота или да му помогнеш да се роди. Няма друго такова усещане. Да знаеш, че ако не си бил ти - край, всичко свършва. Това са моментите, които те зареждат с много радост, с позитивна емоция. Благодарността на хората - това е страхотно усещане, страхотно лекарство, действително. Тежките моменти - мъча се да ги преживявам някак. Имам и много такива спомени. Важното е, че ги има и хубавите. Те често са повече. Това ми е достатъчно. Заслужава си дори за един-единствен такъв момент човек да се отдаде на тази професия.- Лекарите сме едни от хората, които никога не могат да си оставят професията и никога не се пенсионират. Действително, пенсиониран лекар няма. Когато бях малък, моят прадядо, който беше юрист, ми даде един съвет. Той, разбира се, не знаеше, че ще стана лекар, тогава все още бях на вълна ветеринарна медицина. Та, моят прадядо ми каза - направи така, че да си намериш за приятел един лекар на твоята възраст, с когото да остарявате заедно. Защото докато седите на пейката и си говорите, ти може да споделиш нещо, което на него да му направи впечатление и той да ти даде правилен съвет навреме. Много пъти ми се е случвало хора да споделят с мен някакъв симптом, който те неглижират или считат, че не е нищо съществено, а то всъщност е важно. Запомнил съм този съвет от прадядо ми - сега имам много приятели лекари...- Да. Те са си създали една такава практика да ме питат за всичко, свързано със здравето им. Това е разбираемо. Много пъти ми се е налагало в разни компании да предупреждавам жена ми да не казва, че съм лекар, ами например, че управлявам мотокар. Съвсем сериозно говоря. Едно от най-изморителните неща за мен е да седна в компания, присъстващите да разберат, че съм лекар и в миг целият разговор да премине в обсъждане на болежки, здравни куриози, операции и други. В крайна сметка, аз съм там, за да разпускам, не мисля за работа. Затова съм си позволявал да се представям като шофьор или мотокарист. Тогава никой не проявява никакъв интерес към занятието ми. Иначе приятелите, съседите, познатите... те ме питат за всичко. Но е напълно нормално това, след като знаеш, че имаш лекар срещу теб в блока.- Лекарят винаги ще лекува. А това, че за определено време е и кмет, е едно добро съвпадение, според мен. Много пъти се случва да ме питат - добре, ти сега си доктор, какво разбираш от кметската работа. Не знам те какво точно имат предвид, но знам, че 47% от кметовете във Франция са лекари. Това е интересна статистика. 47%! Почти половината. Бил съм във Франция доста пъти и мисля, че колегите добре се справят.- Така е. Има и една друга интересна зависимост, която се отнася еднакво за медицината и живота, както и за районната администрация и управлението на една община. В процеса на обучение нас, лекарите, ни учат първо да слушаме много добре. Защото изслушването на пациента е половината диагноза. Второто, на което ни учат, е да сме много наблюдателни. Зад дребните наглед детайли може да се крият много големи проблеми. Третото е да имаме изключително подреден начин на мислене и последователност на мисълта. И разбира се, да помним един от основните постулати в медицината - превенцията. Тоест, лекарят така устройва мисленето си, че да предвижда какво може да се случи в бъдеще и да се постарае да не го допусне, ако е в ущърб. Това са доста полезни умения и в работата на кмета, според мен.- Всъщност, причините са няколко. Израснал съм в район \"Изгрев\", живея в \"Дианабад\". В този квартал мина цялото ми детство. Животът ми е много свързан с това място. А онова, което се случи с нашите три квартала в последните 10 години не харесва на никого от местните там. Районът беше прекрасен, а сега огромното застрояване, което не е съобразено с инфраструктурата, пренаселването, липсата на места за паркиране... Тези проблеми притесняват всички ни. Мисля, че нещата биха могли да бъдат и по друг начин уредени. Има какво да се направи в тази посока, за да не се превърнем в бетонна джунгла. Районът ни е един от най-зелените, имаме два парка и много хубави междублокови пространства със стари дървета. За съжаление, в последните години това започна да се унищожава. Зад блока, в който живея, имаше пет 70-годишни ореха, които бяха нарочно изсушени с нафта, за да се построи кооперация. Ами детските градини, които през лятото почиват и има само дежурни. Това създава сериозни проблеми не само за родителите, но и за децата. Би могло да не е така. Всяка детска градина може да работи целогодишно с дежурни учители, а не децата да бъдат местени от едно ОДЗ в друго, при това няколко пъти. Това е стресиращо за тях. Действително има много неща, които може да бъдат направени при добро желание. При това те не изискват кой знае какви финансови инжекции или някакви тежки бюрократични мерки. Въпрос на планово разсъждение е. Да се мисли напред във времето, а не да се работи на парче - да направим това, пък после ще видим какво ще стане. Реално, аз никога не съм бил безучастен към онова, което се случва около мен - със съседите, с квартала, с района, в който живея. В крайна сметка ние, българите, сме хора, които обичат земята си, обичаме си родното място. За мен това е родното място и като виждам в какво се превръща, никак не ми харесва.- По принцип съм общителен човек. Имам много приятели, много познати. Когато някои от тях започнаха да подхвърлят идеята да се кандидатирам за кмет, доста от приятелите ми, които са безпартийни или дори почитатели на други политически партии, ми казаха: \"Абе, докторе, я се кандидатирай! Поне един от нас тук реално да може да оказва влияние върху процесите, които се случват\". Преди няколко дни дори един съсед, мой приятел, ми каза, че за него е изключително важно да може да срещне лично кмета, да пие по кафе с него и да му каже, че нещо не се прави така, както трябва, или да му подхвърли идея.- Честно казано, малко се изненадах от реакцията. Очаквах доста по-негативно отношение. А напротив! Усещам разбиране. В крайна сметка социализмът, лявата идея е прерогатив на младите хора. В България нещата стоят малко по-различно, но в цял свят ситуацията е друга. Аз не виждам защо трябва да се драматизира толкова, да се прикачват етикети. В интерес на истината, когато хората разбраха, че съм кандидат от БСП, го приеха съвсем нормално. Аз съм чисто партиен кандидат, не става въпрос за коалиции, граждански инициативи и прочее. Много хора от най-близкото ми обкръжение - от квартала, съседи - ми казаха, че за пръв път в живота си ще гласуват за БСП. Именно заради кандидата на БСП.- За промяна в БСП като цяло - не бих казал, че точно това е пътят. Но е факт, че се забелязва тенденция хората да залагат все повече и повече на личности, а не на партии. Личността е много определяща. За много неща. Аз, например, винаги съм бил почитател на принципа, че когато си член на някоя партия, когато споделяш идеите й, няма от какво да се притесняваш ти да си кандидатът на тази партия. Всякакъв тип еквилибристики от този род - хем да ползваш подкрепата на партията, хем да не си от тази партия, да се дистанцираш или пък някакви формули да търсиш и да измисляш... Аз, като човек, това не го харесвам. Трябва да застанеш с лицето си, да се заявиш и да не се притесняваш от това. Както казваше дядо ми - винаги прави в живота си така, че ако утре видиш онова, което си направил или казал на първа страница на всички вестници, да не те е срам от него. ", "date": "2019.08.20", "title": "Д-р Делян Георгиев: Добро съвпадение е лекарят за определено време да бъде и кмет"}
{"url": "http://www.cross.bg/gran-kanariya-pozharite-1611495.html", "text": "/КРОСС/ Уникални снимки от Космоса показват мащаба на огромните пожари, обхванали остров Гран Канария. Фотографиите са на двата сателита \"Сентинел-2\", част от програмата \"Коперник\" на Европейската космическа агенция, които обикалят около Земята на височина 780 км.От детайлните снимки се придобива представа за сложния терен, погълнат от огнените стихии. Ясно се виждат няколкото дълги фронта на пожарите, както и димът, отнесен на стотици километри от бурните ветрове в района.Над 100 квадратни километра от горските масиви на остров Гран Канария вече са изпепелени. 50-метровите пламъци са достигнали и резервата \"Тамадаба\", считан за \"белите дробове\" на архипелага. Огънят в някои райони е извън контрол и единствено стихването на вятъра и евентуални валежи биха помогнали за неговото овладяване, смятат експерти.Екоактивисти вече посочиха, че дори и човек да е драснал клечката първоначално, то косвен виновник за разрастването на стихията е глобалното затопляне. Ветровете и високите температури в района формират ново опасно явление, наречено \"огнена буря\".Засега пострадали хора няма, евакуирани са над 9000, като техният брой може да се увеличи. Туристическите зони са извън обсега на пожарите. ", "date": "2019.08.20", "title": " Пожарите на Канарските острови се виждат от Космоса"}
{"url": "http://www.cross.bg/bulgariya-slychai-evrostat-1611498.html", "text": "/КРОСС/ България се нарежда на първо място по смъртни случаи в пътнотранспортни произшествия. Това сочат публикуваните днес данни на Евростат. Фаталните случаи са общо 64 на 1 млн. души население. Статистиката за 2016 г. показва, че подобен тип произшествия са три пъти повече спрямо средното ниво за Европейския съюз. Делът е почти шест пъти по-голям от страната с най-нисък - Малта (11 на 1 млн. жители, също за 2016 г.). Средният дял за ЕС е 23 фатални случая. Делът на смъртните случаи сред пешеходци е най-висок в Румъния (37 на 1 млн.), а най-нисък в Дания (3). Гърция има най-висок дял смъртни случаи, свързани с мотоциклетни катастрофи - 20 на 1 млн. през 2017 г. В България (2016 г.) и в Естония пък делът е нулев.Пътищата в две области в България пък попаднат сред петте най-смъртоносни в Европейския съюз. По данни на европейската статистическа агенция Евростат през 2016 г. в Северозападна България на 1 млн. жители са станали 153 катастрофи с фатален край. Така регионът се нарежда на първо място по този показател. ", "date": "2019.08.20", "title": "Евростат: България на първо място в ЕС по смърт при катастрофи"}
{"url": "http://www.cross.bg/godini-speshnoto-haskovo-1611497.html", "text": "/КРОСС/Труп на мъж на видима възраст около 60 години беше открит мъртъв пред магазин в центъра на Хасково, пише Монитор. На зловещата изненада се натъкнал собственикът, когато отишъл да отваря към 8.00 часа във вторник. Магазинчето, в  оето се продават ортопедични стелки и обувки е под нивото на улицата и до него водят стълби, а над тях козирка. Това е причината трупът да не бъде открит от по-ранните минувачи, съобщиха близки до разследването.По-късно криминалистите установиха самоличността на загиналия. Той е бивш таксиметров шофьор, на 61 години.Около 21,30 часа в понеделник той е бил приет в Спешния център на МБАЛ-Хасково. Докарали го полицаи с патрулка, след като го видели да лежи безпомощен на тротоара, недалеч от болницата.От Спешното пациентът е пренасочен към хирургия , където раните по главата му, получени в следствие на падане са били обработени и превързани.Според лекарите от спешното, мъжът е бил в съзнание , адекватен и контактен. Имал е обаче тежки сърдечни проблеми.Преди години е претърпял сърдечно- съдова операция, с множество усложнения. „Знаехме за заболяването и операцията му. В нощта на приемането му в спешното обаче не показа никакви пред инфарктни симптоми\", обясни шефът на спешното в Хасково д-р Димитър Кючуков.Точната причина за смъртта ще стане ясна едва след аутопсията. От събраните до този момент данни разследващите смятат, че е починал от масивен инфаркт. Заради видимите рани по тялото първоначално се смяташе, че може да става въпрос за убийство или за нелепа смърт, причинена от падане по стълби.Снимка Божидар Събев, Монитор", "date": "2019.08.20", "title": "Труп на мъж откриха в центъра на Хасково"}
{"url": "http://www.cross.bg/pleven-platno-restavratziya-1611496.html", "text": "/КРОСС/ Благотворителен концерт с участието на едни от най-обичаните български изпълнители събра средства за реставрацията и консервацията на платната на Плевенската панорама. Под благотворителната кауза записаха имената си Веселин Маринов, Тоника Домини, Дует Ритон, 100 KILA, СкандаУ, Deep Zone Project, Мистерията на българските гласове, Берковската духова музика, Ансамбъл „Филип Кутев\", Славка Калчева и Поли Паскова. Всички те се обединиха около каузата за съхраняването на културно-историческото ни наследство и се включиха в инициативата напълно безвъзмездно.Със събраните средства ще бъде извършена реставрация и консервация на живописното платно и предметния план в зала Панорама „Трети щурм на Плевен 11-12 септември 1877 г.\" с активното съдействие на Сдружение „Асоциация на реставраторите в България.Два екипа реставратори ще работят над платната, поради спецификата на обекта. Еддиният ще работи по реставрация и консервация на живописното платно в зала Панорама „Трети щурм на Плевен 11-12 септември 1877 г.\", а другият - по предметния план. Ръководители на екипите са доц. Иван Ванев - председател на Асоциацията на реставраторите в България, и доц. Стефан Белишки, реставратори с изключителни професионални качества и дългогодишен опит.Панорама „Плевенска епопея 1877 г.\" е открита на 10 декември 1977 год. по повод 100-годишнината от Освобождението на Плевен от османска власт. Живописното платно е изрисувано през 1977 год. от десет руски и двама български художници.Ръководител на художествения колектив е Николай Василиевич Овечкин, народен художник на Руската Федерация, от Московското студио за батална живопис „М. Б. Греков\". Панорамната композиция е изпълнена върху цяло платно с един вертикален шев. Платното е прикрепено в горната и долната част към два метални обръча, фиксирането е извършено чрез подгъване и пришиване. Горният обръч е прикрепен към конструкцията на окачения таван, а долният виси свободно. За максимално изпъване на платното към долния обръч са окачени допълнителни тежести. Платното е с площ 1725 кв. м.Реставрационни намеси по платното са извършвани през годините, но цялостна реставрация и консервация в такъв мащаб не е правена от откриването на Панорамата през 1977 год. досега.  Срокът за изпълнение е 45 дни.Снимки: Плевен за Плевен", "date": "2019.08.20", "title": "Започна мащабна реставрацията на Плевенската панорама"}
{"url": "http://www.cross.bg/otpadutzi-godina-bulgariya-1611476.html", "text": "/КРОСС/ Ако някой иска да знае как мирише България това лято, отговорът гласи: на пушек и смрад. Пушек от димящите законни и незаконни сметища. И смрад от разлагащи се свински трупове. Боклуците са навсякъде, а мостът на магистрала \"Струма\", сериозно повреден заради нерегламентирано депо за отпадъци, за кратко освети проблема - всеки хвърля и складира боклуци където си иска и никой никому не търси отговорност. Нито пък разчиства боклука.Мостът на недостроената \"Струма\" бе опожарен заради струпани под него боклуци, които не бива да са там - по всякакви писани закони. Но се трупат отдавна - по неписаните. На това място години наред се складират отпадъци, но нито община Дупница, нито Агенция \"Пътна инфраструктура\" (АПИ), нито Регионалната инспекция по опазване на околната среда (РИОСВ) са се погрижили да ги премахнат от района, който по-късно попада в сервитута на магистралата. Всяка от тях публично си намери някакво оправдание. А фирмата, на която е незаконното депо, е с изтекло разрешително за работа. Но въпреки това е горяла отпадъците в ТЕЦ, която пък няма оценка за въздействие върху околната среда (ОВОС) и замърсява въздуха. \"Собственикът на склада за отпадъци, който се запали под виадукта, заяви, че тоновете пластмаса били само временно там, защото ТЕЦ \"Бобов дол\" спрял да ги приема. А кой разреши без ОВОС \"Бобов дол\" да гори отпадъци? Ако беше проведена процедура по ОВОС, не мисля, че щяхте да видите тонове пластмасови отпадъци под магистрала \"Струма\", нито вагони с италиански отпадъци край Дупница\", коментира екологът Тома Белев.Точно преди една година, след срутилия се мост в италианския град Генуа, премиерът Бойко Борисов разпореди проверки на всички мостове в страната. Те се извършват от Областните пътни управления и АПИ. Сега същата тази АПИ ще прави проверки има ли сметища и под другите мостове и виадукти. Явно при предишните обследвания, ако е имало такива, не са сметнали наличието им за застрашаващо конструкциите.И тази година депото за твърди битови отпадъци в село Шишманци горя. Но за първи път Районната прокуратура в Пловдив се самосезира и ще разследва дали е извършено престъпление, довело до вредни последици за околната среда. Вероятно защото този път димът от пожара стана твърде видим и задушлив, а местните хора с протести настояват инсталацията за преработка на отпадъци да спре работа.Гръмко нареченият Завод за преработка на твърди битови отпадъци бе сред първите, на които Борисов резна лентата в първия си мандат - още през октомври 2009 година. Проектът за предприятието, заченат при Тройната коалиция и лансиран от изчезналата вече \"царска\" партия, е свързан с оръжейния бос Николай Гигов, близък до президента Георги Първанов. Въпреки скандалите и обвиненията в корупция и източване на европейски пари, заводът, изграден със средства на българските и европейските данъкоплатци и управляван от частен оператор, си работи.Сметището в Свищов, което също горя, би трябвало да не е в експлоатация от 2016 година, когато е закрито. Но анкети и телевизионни кадри показаха точно обратното - че тук продължава да се изхвърля боклук. В същото време такса смет в община Свищов бе повишена, тъй като отпадъците на домакинствата де юре се возят до никополското село Санадиново.На близо 50 декара в свищовската местност Ненова шатра са депонирани над 350 000 куб. м. отпадъци. През декември м.г. Предприятието за управление на дейностите по опазване на околната среда (ПУДООС) към екоминистерството одобрява 4 милиона лева за техническа рекултивация на депото в Свищов. Както и при други проекти, биологичната ще е за сметка на общината. През март местните власти получиха 3,1 милиона лева, а изпълнителят тепърва ще започва работа по закриване на сметището.А боклукът се трупа - на уж закритите сметища и на всякакви други места. По-рано през годината министърът на околната среда Нено Димов заяви в парламента, че в момента нерегламентираните сметища в България са над 100, но нямало ресурс за рекултивацията на всичките едновременно. \"Над 100\" си е евфемизъм, защото край всяко селце има поне едно. В малките населени места контейнерите за боклук не достигат и хората хвърлят където сварят. Така в дере край сливенското село Гавраилово бе открита карантия от убити заради африканската чума домашни прасета.Речни корита и долчинки са затлачени от всякакви боклуци, крайпътни канавки, паркове и улици са осеяни с кенчета, цигарени кутии, пластмасови кофички, найлонови торбички, хартии и какво ли не още.Да се преброят местата в България, където се изхвърлят боклуци, е работа за цялата национална статистика. Тези мръсни и миризливи ландшафти са илюстрация на некадърността и безсилието на властите - и белег за културата на нацията.Европейската комисия вече осъди държавата заради незакрити общински сметища. 113 такива места трябваше да бъдат затворени до 2009 година. След като България, в лицето на Тройната коалиция, не се справи, Брюксел определи нова дата - 1 януари 2018 година. Но не се справиха и правителствата на Борисов, а за 2019 година за целта са предвидени 70 милиона лева. Докато си чака парите за рекултивация, сметището край Ихтиман например на няколко пъти горя, като при един от пожарите димът предизвика верижна катастрофа по магистрала \"Тракия\", при която сериозно пострадаха хора. Кого трябваше да осъдят ранените: държавата, екоминистерството, управата в Ихтиман, АПИ - или всички накуп? Боклукът превзема България.DW, Емилия МилчеваСнимка БГНЕС", "date": "2019.08.20", "title": "DW: Пушек и смрад от трупове: така мирише България"}
{"url": "http://www.cross.bg/-iya-etazh-myastoto-1611478.html", "text": "/КРОСС/ Жена на 24 години полетя от 14-ия етаж на висок блок, близо до НАП във Враца и загина на място. За фаталното падане е подаден сигнал на горещия телефон 112 към 18 часа в понеделник, съобщиха от областната дирекция на МВР. Пристигналите на мястото полицаи и медици от Спешния център намерили тялото върху монтанска „Хонда\", собственост на млад военен, който живее в блока.Загиналата е от Видин, допълват от полицията. Тя била под наем в гарсониера на 14-ия етаж, откъдето е паднала.Според съседи, жената била проститутка и живеела заедно със своя сутеньор. По техни думи, двамата редовно се карали, като последният голям скандал бил вечерта преди падането и продължил почти до полунощ.По тази причина разследващите изясняват алибито на мъжа, за да се разбере имали той нещо общо с трагедията, или става въпрос за самоубийство.На мястото са извършени необходимите процесуално-следствени действия. По случая е образувано досъдебно производство. ", "date": "2019.08.20", "title": "Проститутка полетя от 14-ия етаж и загина"}
{"url": "http://www.cross.bg/hotel-arabadzhiev-vetko-1611475.html", "text": "/КРОСС/ Още един хотел от империята на Ветко Арабаджиев мина в чужди ръце. Засега 5-звездният „Маринела\" в столицата не е продаден, а само се стопанисва и управлява от друго дружество - „Сити хотел мениджмънт\" ЕАД със собственик 37-годишния Калоян Николов. Любопитна подробност е, че фирмата е новоизлюпена, регистрирана е в края на ноември миналата година с предмет на дейност хотелиерство, ресторантьорство, туроператорска дейност и т.н. Още по-интересно е, че ЕАД-то е на същия адрес, както и фирмата на Арабаджиеви - бул. „Джеймс Баучер\" 100, пише вестник \"Марица\".Собственик на хотела е ВГ АД. Буквите на латиница отдавна красяха фасадата на 18-етажната сграда. В Борда на директорите влизат синът Вълчо Арабаджиев, дъщерята Александра и майка им Маринела Арабаджиева, а представител на дружеството до последно е била Александра. После е заличена. ВГ АД чинно е подало декларация в указания срок по Закона за мерките срещу изпиране на пари, от което очаквано става ясно, че действителните собственици са офшорни компании. Като физическо лице, участващо пряко или косвено в управлението на дружество, е посочен Петрос Економидес от Кипър, а като юридическо - Океанос Консултантс Лимитед от Вирджинските острови.Именитата пловдивска фамилия Арабаджиеви купи бившия х-л „Кемпински\" в края на 2014 г. от наследниците на покойния Иван Зографски. Цена не бе съобщена официално, според участници на имотния пазар тя се въртеше в диапазона 25-45 млн. евро. Няколко месеца по-късно изтече договорът за управление с международната верига „Кемпински\", нов контракт не бе сключен и името на хотела бе променено на „Маринела\". Направиха се много ремонти и подобрения, включително казино и допълнителни барове. Не мина и без няколко скандала - първо екозащитници от района скочиха, като разбраха, че се изкореняват японските вишни пред достолепната сграда и на тяхно място се слагат палми /запазена марка и за пловдивския хотел \"Марица\", а после ДНСК се намеси, защото откри незаконно строителство и пристрояване. След ареста на Ветко Арабаджиев хотел \"Маринела\" няколко пъти бе запечатван от данъчните заради неизрядна фискална политика. Хотелът и до днес е един от най-големите в София. Има 442 стаи и 700 легла, сочи регистърът на Министерство на туризма. Президентският апартамент на 18-ия етаж няма конкуренция в хотелския бизнес - той е най-просторният в цялата столица и заема площ от 270 квадрата. Има хол, трапезария с маса за 10 човека, офис, втора спалня със собствена баня, будоар с ретро вана и панорамна гледка оттам и заключваща система, съобразно най-високите изисквания за сигурност.Преди няколко месеца бе изтъргувана морската перла на Ветко Арабаджиев - хотел \"Виктория палас\" на Слънчев бряг. Цената бе малко над 50 милиона лева, а купувач - неизвестното дружество \"С.Б. Роял Хотелс\".Ветко и Маринела Арабаджиеви са в ареста от началото на май, след като ги екстрадираха от испанско градче, където се укриваха. Обвиненията срещу тях са за данъчни измами и пране на пари. Още тогава се заговори, че той започва да разпродава тихомълком бизнеса си, за да не може държавата чрез КПКОНПИ да сложи ръка върху него. ", "date": "2019.08.20", "title": "5-звездният „Маринела\" на обвинения в пране на пари Ветко Арабаджиев се управлява от друго дружество"}
{"url": "http://www.cross.bg/prokyror-kolev-sudiya-1611480.html", "text": "/КРОСС/ Да имаш юридическа диплома от Академията на МВР (известна още като ВИПОНД или Школата в Симеоново) е нещо като да членуваш в масонска ложа. Винаги можеш да попаднеш на брат зидар и да разчиташ на добра кариера.До този извод води бързият преглед на юристите, обучавани в Симеоново. През последните години те окупират все по-сериозно върховете на съдебната власт. И тук не иде реч толкова за качеството на образованието, което академията дава. Особено като се има предвид, че всякакви университети предлагат юридически дипломи със спорно качество. Става дума за специфичния манталитет, който придобиват випускниците на ВИПОНД. Все пак не бива да се забравя, че Академията на МВР произвежда кадри за нуждите на изпълнителната власт и от 10 годиниНай-одумваният възпитаник на Симеоново в момента е безалтернативният кандидат за главен прокурор Иван Гешев, все още зам. главен прокурор. Кариерата му започва като оперативен работник в МВР. В съдебната власт влиза през 1995 г. като помощник-следовател. После последователно е следовател, районен и градски прокурор. През лятото на 2017 г. той оглави първоинстанционната специализирана прокуратура. А отминалото лято е заместник на Цацаров. По всичко личи, че през октомври ще бъде избран за главен прокурор.\"Защо хорариумът на Академията на МВР има отношение към разделението на властите? Защото очевидно обучението по конституционно право в това учебно заведение не е достатъчен, ако се съди по изявленията наизявените му алумни, между които и претендентът за главен прокурор. И тогава и той щеше да знае, че не е прилично да се говори така (дори да си го мислиш). И че Конституцията на РБ установява три власти, чиетосътрудничество - ако се съди по ролята, която са и отредили същата конституция и Законът за съдебната власт (главно, но неизчерпателно) - не е работа на прокуратурата. За сметка на това тя следва да следи многовнимателно за границите на разделение на властите, защото при размиването на тези граници се осъществяват престъпленията срещу държавата, нейните органи и дейността им. НоТова написа по повод номинацията на Гешев за първи обвинител в коментар за \"Медиапул\" адвокат Георги Атанасов. Дори и след като изявеният симеоновски възпитаник Гешев стане главен прокурор, формално друг негов колега по вуз ще стои по-високо в държавната йерархия. Поне за известен период. Става дума законституционния съдия Анастас Анастасов. Той беше пратен в КС от парламента през 2012 г. и има още 2 години до края на мандата си там. Вероятно, ако през 2012 г. не се вихреше скандалът с избирането наВенета Марковска за конституционен съдия, щеше да се разшуми около шеметното израстване на Анастасов до КС. В официалната му биография няма научни публикации или други факти, които биха прилягали наконституционен съдия. Има само \"курсове по европейско право, наказателно право и права на човека\". След дипломирането си във Висшия институт на МВР Анастасов е 5 години прокурор в Ямбол, а после става и районен съдия там. Четири години по-късно оглавява Районния съд в града и остава шеф до 2009 г., когато влиза в парламента като депутат от ГЕРБ. Става зам.-председател на Народното събрание, а преди това ръководи ключовата вътрешна парламентарна комисия.Към Конституционния съд гледаше и друг възпитаник на Симеоново - Георги Колев. Пасиансът му обаче не се подреди и той остана редови съдия във Върховния административен съд. Но кариерата му пак е завидна. Тя започва в следствието и районната прокуратура в София. Там той се издига до заместник на добилия печална известност районен прокурор Славчо Кържев.Колев е съдия от 2000 г., а след това председателят на Софийския градски съд Светлин Михайлов, друг именит представител на съдебната власт, го прави свой заместник и шеф на Наказателната колегия на съда. Пет години по-късно Колев победи Михайлов в битката за нов председател на градския съд. При гласуването Колев събра санитарния минимум от 13 гласа \"за\". Година след това Колев се радваше на подкрепата на 17 души във Висшия  съдебен съвет, които го издигнаха за председател на Върховния административен съд (ВАС), един от тримата големи в системата.Така Колевкойто се произнася по актовете на изпълнителната власт, решения за избори, концесии, обществени поръчки... За него се твърдеше, че е близък до вътрешния министър Цветан Цветанов. А от записите от \"Яневагейт\" серазбра, че е имал и подкрепата на Борисов. По това време Колев беше сред малкото съдии, които подкрепяха идеята на ГЕРБ за създаване на специализиран наказателен съд. Институция, която днес процъфтява.По едно от делата, гледани от Колев като наказателен съдия на първа инстанция, върховният съд пише: \"Заслужава да се отбележи, че постановената от първата инстанция присъда трудно би могла да се впише вкатегорията на професионалните постижения. Тя е претърпяла сериозни корекции от следващата инстанция, която е ревизирала извършения от първостепенния съд анализ на доказателствата и доказателственитесредства, правната квалификация на част от инкриминираните деяния и размера на наказанията.\"Точно преди да встъпи като председател на ВАС, Колев бе разобличен от Софийския апелативен съд, че е преписал дословно обвинителен акт в мотивите по знаково дело за източване на САПАРД. Горната инстанция прие, че мотивите изобилстват от неясноти, противоречия и неверни факти, доколкото и обвинителният акт, който е бил копиран, въобще не отговаря на изискванията на закона и съдията Колев е трябвало дапрекрати делото и да го върне на прокурора.Колев повлече крак в административното правораздаване. През 2012 г. председател на Административния съд - София град стана Радостин Радков, който е завършил право във ВИПОНД през 1991 г. В момента Радков каравтори мандат като председател на този съд. Преди да го оглави, беше административен съдия в Стара Загора. За разлика от другите си колеги от Симеоново, които щурмуват съдебната власт, той няма прокурорски стаж.Шефът на Софийския районен съд Александър Ангелов също е завършил Академията на МВР. Дипломата му по право обаче е от ЮЗУ \"Неофит Рилски\". Той първо работи като инспектор в \"Криминална полиция\" и ГДБОП, после е младши съдия в Монтана. Пет години е командирован в Софийския районен съд, преди да получи титулярно място там. Година след това Висшият съдебен съвет го направи председател.се подреждат и зам. главният прокурор и директор на националното следствие Борислав Сарафов, както и следователят Ясен Тодоров и съдията Димитър Узунов. Последните двама бяха членове на предишния Висш съдебен съвет и част от твърдото ядро около главния прокурор Сотир Цацаров.Сега Тодоров е командирован от главния прокурор Цацаров от столичното в националното следствие. От септември 2018 г. дъщеря му Теодора Тодорова, която е младши прокурор в гр. Сандански, е командирована от главния обвинител в Софийската районна прокуратура по нейна молба. През март 2015 г. без конкурс, без да има предишен трудов стаж, Теодора Тодорова беше назначена временно за \"младши експерт - протокол\" в отдел \"Връзки с обществеността и протокол\" в администрацията на главния прокурор. По това време Тодоров още беше в съдебния съвет.Димитър Узунов, станал известен като \"човекът на Бойко\" от записите по \"Яневагейт\", е командирован от председателя на ВАС Георги Чолаков от Районния съд в Сандански в административния съд в Благоевград.Така постепенно Симеоново се оказва ковачница на ключови кадри в съдебната власт. Дали пък и това не е сред причините за положението й...РЕАКЦИЯПокрай номинацията на Гешев за главен прокурор и споменаването на това къде е завършил право наред с другите му \"достойнства\" от Академията на МВР дори излязоха със специално изявление. За разлика от ректора на УНСС те не пратиха становище в подкрепа лично на Гешев, но се възмутиха, че \"омаловажаването на правната подготовка в Академията на МВР е спекулативно и тенденциозно\".\"Основната задача на Академията на МВР е професионалната подготовка на служители за нуждите на МВР. Висшето учебно заведение винаги е поддържало високо ниво на качеството на обучението\", пише в позицията.От академията обясняват, че във времето, когато там се е придобивала гражданска специалност \"Право\" и квалификация \"Юрист\", обучението не е отстъпвало по никакъв начин на високите образователни стандарти.Доротея Дачкова, ", "date": "2019.08.20", "title": " Академията на МВР - ковачницата на съдебни кадри"}
{"url": "http://www.cross.bg/novini-falshivite-rashidov-1611482.html", "text": "/КРОСС/ Министърът на правосъдието Данаил Кирилов и шефът на парламентарната културна комисия Вежди Рашидов искат да бъде изграден единен европейски стандарт за борба с трафика на културни ценности, с фалшифицирането на произведения на изкуството и на артефакти, както и с фалшивите новини. Това е резултатът от днешната им работна среща, става ясно от съобщение на правосъдното министерство.Единният европейски стандарт трябва да намери отражение в националното ни законодателство. \"За обсъждането на бъдещите законови промени ще бъде привлечен широк експертен състав, включващ представители на МВР, прокуратурата и Министерството на правосъдието\", гласи още съобщението. Подробности не се разкриват, пише Сега.Кирилов и Рашидов обсъдили \"задълбочаването на сътрудничеството между законодателната и изпълнителната власт в борбата с нелегалния трафик на културни ценности, с фалшифицирането на произведения на изкуството и на артефакти и с \"фалшивите новини\", допълват от МП.\"Засилването на сътрудничеството между европейските страни в борбата с трафика на ценности, фалшификатите и фалшивите новини е много важно, защото този проблем засяга сигурността на всяка страна. Европейският опит дава добра основа за нови законодателни инициативи, за изработването  на които трябва се направят работни групи. Свидетел съм, че Европа все повече се тревожи и от проблема с фалшивите новини, затова тази тема ще става все по-актуална за всички страни членки\", казал Рашидов.  ", "date": "2019.08.20", "title": "Кирилов и Рашидов обмислят закони срещу фалшивите новини "}
{"url": "http://www.cross.bg/brekzit-velikobritaniya-dzhonsun-1611479.html", "text": "/КРОСС/ Правителството на британския премиер Борис Джонсън заяви, че иска да сложи незабавно край на свободното движение на хора в случай на Брекзит без сделка на 31 октомври - което показва втвърдяване на позицията в сравнение с предишния кабинет, отбелязва Франс прес.Бившият премиер Тереза Мей, която Джонсън замени на поста на 24 юли, предвиждаше преходен период дори при липса на споразумение за развода с Европейския съюз. Това би дало възможност на европейските граждани да идват във Великобритания, да работят или учат там, без да е необходимо да правят специални постъпки.\"Свободното движение в сегашния си вид ще приключи на 31 октомври, когато Обединеното кралство напусне ЕС\", посочи говорителка на \"Даунинг стрийт\" 10.\"Например ще въведем незабавно по-стриктни правила относно престъпността за лицата, влизащи във Великобритания\", добави тя и уточни, че в момента се работи върху други неизбежни промени във връзка със създаването на нова имиграционна система.Говорителката припомни, че премиерът Джонсън иска да се въведе точкова система, подобна на тази в Австралия.Организацията \"Трите милиона\" (The3million), която защитава интересите на около 3,6-те милиона европейски граждани, живеещи в Обединеното кралство, изрази възмущение от новината. \"Това е безотговорно и отваря вратата за повсеместна дискриминация\", реагира тя в Туитър.Според правителството в края на юли над един милион европейци са получили статут на \"постоянно пребиваващи\", така че да могат да продължат да живеят в страната след Брекзит.В началото на август министър-председателят обяви проект за ускорено издаване на визи, целящ привличането на \"най-добрите мозъци\", така че Великобритания \"да продължи да бъде научна свръхсила\" след Брекзит. Наред с това той обеща да бъдат защитени правата на европейските граждани, установили се във Великобритания, да продължат да живеят в страната дори при Брекзит без сделка.  ", "date": "2019.08.20", "title": " Край на свободното движение на хора при Брекзит без сделка"}
{"url": "http://www.cross.bg/avgyst-rabota-marina-1611483.html", "text": "/КРОСС/ Украинец търси изчезналата си майка. 40-годишната Марина Ворошчук започнала работа в края на юни в Царево, в хотел \"Хермес клуб\". Младият мъж последно е чул майка си на 10 август, когато е била онлайн в социалните мрежи, съобщава Флагман.бг.Ето какво разказал той в съобщението си до Флагман:\"Чухме се на 25-26 юни. Тогава тя ми каза, че всичко е наред. Настанили са я с още две момичета от Турция на втория или третия етаж от сградата. За начало е работила като хигиенистка и е миела чинии в кухнята. Поради недостиг на работна ръка са я повишили до помощник готвач, рязала салати. Работила е от 13:00 до 22-23:00. Сутрин е ходила на плаж, след това на работа. Живяла е по адрес \"Царево, ул. Екзарх Йосиф I 1, 8260 Tsentar, Tsarevo, Bulgaria\" Трябвало е да работи до 20-22 септември. Към средата на юли ми сподели, че някой й е предложил брак, но не зная подробности. За последно ми е писала на 2 август. Също така на 10 август в 20:23 часа ми е пратила съобщение: „SOS, попаднах в робство\". Оттогава не е била активна.\", пише притесненият син.По информация на сина, получена от трети човек, малко по-късно Марина е започнала работа в Лозенец, но след известно време, но и там служителите са я видели за последно на 1 август, след което от нея нямало и следа.По думите му жената била напуснала и това работно място, като е тръгнала с приятели да си търси ново.40-годишната Марина е висока около 173-175 см, тежи около 85 кг и е със светла коса. Говори български и английски. ", "date": "2019.08.20", "title": "Търсят изчезнала от Царево украинка "}
{"url": "http://www.cross.bg/geshev-deklaratziyata-registur-1611485.html", "text": "/КРОСС/ Въпреки всички съмнения около имуществото на жената, с която живее бъдещият главен прокурор Иван Гешев, той се е възползвал от законовото право да скрие какво притежава тя дори и от декларацията си пред Висшия съдебен съвет. Документът е сред необходимите за участието на зам. главния прокурор Гешев в процедурата по избор на следващия главен прокурор, пише вестник Сега.Декларацията на Гешев за конфликт на интереси е почти празна, макар че и от самата прокуратура потвърдиха за косвената връзка между Гешев и главния свидетел по делото срещу бившия кмет на столичния район \"Младост\" Десислава Иванчева. Гешев е посочил само банката, от която е взел заем за жилище. Всички данни за Детелина Ханчева са заличени от декларацията му. Става ясно единствено, че те са във фактическо съжителство и по тази причина той не желае тя да бъде осветена. Така за публиката остава скрито какви имоти, влогове и участия във фирми има жената.От празните редове в документа все пак се разбира, че тя има 6 имота. Справка в Имотния регистър сочи, че през 2014 г. Ханчева е получила като дарение 1/4 от поземлен имот от 444 кв. м в Севлиево, както и половината от етаж от къща и гараж там. Тези имоти са й дарени от жена, която носи нейните презиме и фамилия - вероятно става дума за сестра й. Преди това тези имоти са дарени на двете от родителите им. През 2004 г. двете сестри купуват поземлен имот от 1105 кв. м в с. Кормянско. През 2005 г. Ханчева получава като дарение от 81-годишен тогава мъж по 2/3 от три ниви във Волуяк. Между 2014 и 2017 г. тя се сдобива и с гараж, апартамент от 71 кв. м и идеални части от поземления имот в столичната зона Б-17. Вписаният материален интерес на сделката е за 102 183 лв. Продавач е \"МС Консулт 2010\" ЕООД. Търговският регистър показва, че управител на дружеството е Марио Кръковски, който е бил съдружник с бизнесмена Александър Ваклин, основен прокурорски свидетел по делото \"Иванчева\". \"От данните по преписката се установява, че Иван Гешев се познава от дълги години с Кърковски и двамата са в приятелски отношения\", се сочи в прокурорското постановление, с което беше отказано Гешев да бъде разследван по сигнал на гражданското сдружение БОЕЦ.Гешев има три имота в София, получени като дарение през 2007 г. Единият е 1/3 от складови помещения от 46 кв. м, вторият - урегулиран поземлен имот от 784 кв. м. Видът на третия не се чете в декларацията, става ясно само, че е от 89 кв. м. Тези имоти присъстват и в архивната му декларация от 2008 г. Единствената разлика е, че вместо имот от 89 кв. м има такъв от 104 кв. м - жилище от сграда в груб строеж във Волуяк. От справката в Имотния регистър се вижда, че през 2012 г. той е продал на двете си дъщери (едната тогава е на 4, а другата на 6 години) таванско помещение от 40 кв. м в с. Волуяк, получен преди това от родителите му по договор за издръжка и гледане. Цената на сделката с момичетата е 3650 лв., пише в декларацията на Гешев до Сметната палата.От декларацията се вижда още, че Гешев не притежава свое превозно средство. Тъй като информацията в тази част на документа е заличена, може да се предположи, че Ханчева има автомобил, както и че е прехвърлила един.Гешев има налични 17 000 лв. с произход \"трудови доходи\". Влоговете му са два и са в български банки - от 12 717 лв. и от 1613 лв., пак от трудови доходи. За нейните средства няма данни - нито колко са, нито къде ги държи, нито с какъв произход са. Той има 100 000 лв. остатък от ипотечен кредит и 8000 лв. кредитна карта. Вижда се, че и тя има някакъв заем, но не става ясно какъв.Гешев има и вложение от 19 628 лв. в универсален пенсионен фонд. Годишната му данъчна основа от трудови доходи е 91 928 лв.От декларацията се вижда още, че Ханчева има дялове в дружества, но доходите й са заличени. Тя е управител и едноличен собственик на капитала в \"Дейна Ди консулт\" ЕООД, съдружник в \"Отеа\" ООД, показва Търговският регистър.В прокурорското постановление се казва още, че всеки може лично и непосредствено да се запознае с имотните декларации на Гешев, където са и имотите на жената, с която живее. От 18 юли обаче публичният регистър с имуществените декларации на магистратите, поддържан от Инспектората към Висшия съдебен съвет, не работи. Няма и информация кога справките в него ще бъдат отново възможни.От юридическата диплома на Гешев от Академията на МВР, също публикувана от ВСС, се вижда, че той е издържал с отличен 6 държавните изпити. Стажа си е завършил с много добър 5.Представил е и медицинско удостоверение, че не страда от психично заболяване и няма зависимост към психоактивни вещества. ", "date": "2019.08.20", "title": "Иван Гешев упорито отказва да осветли имуществото на жената до себе си"}
{"url": "http://www.cross.bg/raiiona-vklyuchat-trichkov-1611486.html", "text": "/КРОСС/ Пожар гори в района на село Реброво, в близост до местността Кулата. От Кметство Владо Тричков призовават за помощ всички, които желаят да се включат като доброволци. И съветват тези, които ще се включат, да са в подходящо облекло - с дълги панталони, дълги ръкави и кожени обувки. Нужно е също доброволците да носят лопати, за да се ограничи разрастването на пожара. В района духа силен вятър, предупреждават още от кметството. Сборният пункт на доброволците е на ул. 34-та,№17 в с. Владо Тричков. На  има оставен и телефон за връзка -  0888 002074", "date": "2019.08.20", "title": "Пожар гори в района на село Реброво, търсят се доброволци"}
{"url": "http://www.cross.bg/dali-hora-danni-1611465.html", "text": "/КРОСС/ Откритите край Негован застреляни мъж и жена не са в базата данни на МВР за издирвани хора през изминалите два месеца назад. Това съобщи Хоризонт, цитирайки близки до разследването. И днес продължават експертизите по случая с двойното убийство.Експертизите са показали, че убитият мъж е на възраст между 60 и 70 години, а жената е малко над 40. Полицията е проверила дали намереният в района портфейл с лична карта и ключове от кола е на някоя от жертвите, но разследването е отхвърлило тази възможност.Проверено е дали и двамата убити не са чужди граждани като дори е работено по версията за нелегално пребиваващи у нас хора. И тази възможност също е отхвърлена. В момента разследващите преглеждат базата данни на МВР за изчезнали хора преди три и повече месеца, за да проверят дали някои от профилите там би съвпаднал с този на намерените застреляни мъж и жена. От полицията категорично опровергаха появилата се информация че е открито тяло и на трети убит човек. Работи се по абсолютно всички версии ", "date": "2019.08.20", "title": "Застреляните край Негован не фигурират в базата данни на МВР "}
{"url": "http://www.cross.bg/bankya-piperov-kmet-1611473.html", "text": "/КРОСС/ Ще се боря за създаване на общинско дружество, което да стопанисва Централната минерална баня в Банкя. Това каза за предаването „Софийска трибуна\" по Радио „Фокус\" Иво Пиперов - независим кандидат за кмет на Банкя, подкрепен от БСП. „Градът може да върне славата си на национален и международен балнеоложки център. Случаят обаче е малко по-специфичен поради различния статут на сградите, но трябва да се действа в посока промяна на облика на Банкя. Всички сме щастливи от ремонта на сградата на банята в града, но както аз, така и много от гражданите са против отдаването й на концесия на частно лице. Тя трябва да бъде стопанисвана от общинско дружество, за да може да се гарантират преференциални цени за жителите на Банкя и приходите да отиват в бюджета на Общината, а не в нечии джоб\", заяви той. По думите му проблеми има навсякъде в София, в това число и в Банкя, като те не се различават особено от тези в останалите столични райони. Като съществен проблем Пиперов изтъкна лицето на Банкя - пустеещите сгради в централната градска част. Той определи състоянието им като изключително лошо. „Трябва да се работи за промяната на облика, за да може гражданите и гостите да остават с добро впечатление за Банкя. В момента се забелязва сериозен контраст - от една страна виждаме новостите, направени в града в последно време, а от друга - всичко онова, което е занемарено и тъне в разруха през последните 30 години\", уточни Пиперов. Друг основен проблем на жителите на Банкя е сметоизвозването, изтъкна кандидатът за кмет. Според него той се корени както в нежеланието на Общината да отстрани проблема, така и в Инспектората. „Когато отсъства сериозно желание за работа и кардинално решаване на проблемите, обикновено те се задълбочават, тъй като в момента проблемите се решават „на парче\". Затова е важно на първо място да се скъси дистанцията между кмета и гражданите, за да може управляващият да е наясно с актуалните проблеми в кварталите\", отбеляза той. По думите му както в София, така и в Банкя се наблюдава разделението „на две скорости\". „Ще се боря за промяна на това явление, защото голяма част от жителите на Банкя живеят в кварталите и ще работя за тяхното удобство\", увери Иво Пиперов. Той засегна като проблем и предстоящото изграждане на втория етап от водния цикъл, т. нар. вътрешноквартално ВиК. „Споменавам го като проблем, защото след първия етап се породиха доста въпроси и това, за което апелирам и ще се боря, е да не се допускат същите проблеми догодина. Необходимо е да се упражнява много по-голям контрол. Ако трябва, фирмите, които участваха в първия етап, няма да бъдат допускани. Общината трябва да бъде много по-безкомпромисна и при нужда да налага санкции\", уточни кандидатът за кмет. Както в София, така и в Банкя актуална е темата и за състоянието на градския транспорт, обясни той. „Сериозен проблем е липсата на навеси на спирките. Ще се боря и със Столична община за подобряване на условията да пътуващите в обществения транспорт. Поетапно ежегодно трябва да се вкарват нови климатизирани автобуси. Това е начинът повечето от жителите на Банкя да оставят личните си автомобили и да използват услугите на градския транспорт\", отбеляза Пиперов. Той обърна специално внимание на туризма в града. „Ще направя така, че Люлин планина да бъде малка алтернатива на Витоша\", заяви кандидатът за кмет на Банкя. Според него не се полагат достатъчно грижи и за емблематичната Алея на здравето. „Това място има огромен потенциал да стане много по-привлекателно. Може да се постави соларно осветление, така че алеята да се използва и в тъмната част на денонощието. Трябва да се монтират още пейки, места за отдих и кошчета за боклук. Общината трябва да положи усилия и за облагородяването\", посочи той. Друг актуален проблем е паркирането през почивните дни, отбеляза Иво Пиперов. „През последните години Банкя стана доста известна дестинация. Решението на хаоса с паркирането, който се поражда през почивните дни, се крие в съвместните усилия на полицията и Общината. Трябва да бъдат мониторни антипаркинг тела, да се разшири обхвата на паркирането и да се направи експериментално почасово паркиране през уикенда\", предложи той. Пиперов изтъкна лошото състояние на градското читалище „Отец Паисий\". По думите му е необходимо и построяване на нова сграда за детската градина и детски площадки в отделните квартали. Проблемите не трябва да бъдат приоритизирани, обобщи той. „Ще се опитам да лавирам между всички проблеми и да ги разрешавам без да ги категоризирам. В момента по-дребните въпроси остават нечути и не намират своите отговори\", уточни Пиперов. Като амбиция за своята кандидатура той посочи несъгласието с начина, по който се случват нещата в Банкя. „В момента управляващите мислят, че с изпълнението на дадена обществена поръчка, приключват и техните задължения. Проблемите се пораждат именно от това, че не се полагат грижи и не се осъществява необходимия контрол\", каза още Иво Пиперов. Кандидатът за кмет призова избирателите да упражнят правото си на глас на местните избори и да бъдат взискателни към управляващите. „Когато едно гражданско общество е будно и отстоява позициите си, ще има просперитет\", заключи той.Иво Пиперов е независим кандидат за кмет на Банкя, подкрепен от БСП. Той е на 31 години. Развива семеен бизнес в сферата на преводаческите услуги. ", "date": "2019.08.20", "title": "Иво Пиперов, независим кандидат за кмет, подкрепен от БСП: Ще се боря за създаване на общинско дружество, което да стопанисва Централната минерална баня в Банкя"}
{"url": "http://www.cross.bg/lyulin-kmet-aleksandrova-1611472.html", "text": "/КРОСС/ Люлин е не просто квартал, това е домът, в който живеем, нека да го превърнем в по-чисто, зелено и уютно място. Това призова в предаването \"Софийска трибуна\" по Радио \"Фокус\" Мая Александрова - кандидат на БСП за кмет на района. \"Това е най-големият жилищен комплекс в страната. Смея да твърдя, че може да бъде определен и като петия по големина град в България. Това предполага много и разнородни проблеми, за които районният кмет трябва да взима адекватни решения\", обясни тя. Като основен проблем Александрова посочи инфраструктурата. „Вътрешнокварталните улички, асфалтирани преди повече от 40 години, когато са построени и всички панелни блокове в Люлин, приличат на лунен пейзаж. Осеяни са с дупки, които при по-силен дъжд, се превръщат в морета и люлинчани трябва да използват лодки, за да преминат на отсрещния тротоар. Тротоарите също с в много лошо състояние, на места дори липсват\", уточни тя. Необходим е ремонт на всички вътрешноквартални улици, а не само на големите булеварди, отбеляза тя. По думите й друг проблем е състоянието на градинките. „Във всички микрорайони те са от времето на социализма - асфалтът е напукан, надигнат, с прораснала трева в цепнатините. Липсват и достатъчно пейки за отдих\", отбеляза тя. Според нея има тенденция досегашните кметове да правят минимални подобрения избирателно и хаотично и да работят на парче. „Ясно е, че не можем да спрем презастрояването, но можем да направим така, че да не бъде за сметка на зелените площи, градинките и местата за отдих. Решението на проблема с градинките се крие в цялостното им реновиране. Ако не достигат пари от бюджета, то трябва да се търсят други начини и извънбюджетно финансиране\", поясни кандидатът за кмет. Мая Александрова отбеляза и неосъщественото изграждане на втория изход към Околовръстното шосе, откъм Люлин-5. „Той е предвиден, но така и неосъществен. В момента се образуват огромни тапи на единствения изход между Люлин-2 и 3 при кръговото. Ще търся всички възможни начини за реализацията на този изход - чрез откупуване на земите от собствениците им или чрез замяна на парцелите им\", обяви тя. По думите й липсата на паркоместа също създава неудобства на жителите на столичния район Люлин, като отново предложи своето решение. „Не трябва да се дава разрешително за строеж на нов блок, ако не са предвидени необходимите подземни паркинги и гаражи. Належащо е изграждането на многоетажни полуподземни и подземни паркинги около метростанциите „Сливница\", „Люлин\" и „Западен парк\", обясни тя. Александрова спомена и проблеми като липсата на гръмоотводи на сградите и нуждата от многофункционална зала за спортове и културни мероприятия. Тя сподели и дългогодишната съкровена мечта на жителите на Люлин - изграждането на парк в сърцето на района. По думите й грижата към развитието на квартала е мотивацията й да се кандидатира за кметския пост. „Кметът е този, който трябва да чува и разбира хората. Регулярните ежемесечни срещи на бъдещия кмет с избирателите са крайно необходими за добиване на точна представа за настоящите проблеми и адекватното им решение\", сподели тя. Мая Александрова пожела на всички вдъхновение и здрав разум, за да могат да погледнат напред и да дадат своя глас за развитието на района. „Нека наесен заедно да изберем прекрасното утро, за което всички мечтаем\", призова кандидатът за кмет на столичния район Люлин.Мая Александрова е кандидат на БСП за кмет на Люлин. Тя е икономист, занимава се с частен бизнес. ", "date": "2019.08.20", "title": "Мая Александрова, кандидат за кмет от БСП: Люлин е не просто квартал, това е домът, в който живеем"}
{"url": "http://www.cross.bg/semeiistva-priemni-detza-1611466.html", "text": "/КРОСС/ Във всяко четвърто семейство, обучено за приемна грижа, няма настанени деца, показват последните данни на Агенцията за социално подпомагане. Към края на юли вписаните в регистъра приемни семейства са 2086, а тези, в които няма настанени деца, са 500.Общо настанените в приемни семейства деца по последни данни са 1899. Традиционно приемната грижа не е равномерно развита в страната. Най-много приемни семейства са регистрирани във Варна - 141, следвана от областите Монтана и Велико Търново.От агенцията за \"Социално подпомагане\" обясниха, че причините за незаетост на приемните семейства са обект на постоянен анализ. Традиционно най голям процент от незаетите приемни семейства са заради желанието им да се грижат за дете с различен профил от този, който е наличен и съответно е различен от потребността за съответната област. Социалната услуга по проекта \"Приеми ме\" стартира от януари 2016 година. ", "date": "2019.08.20", "title": "Във всяко четвърто приемно семейство няма настанено дете "}
{"url": "http://www.cross.bg/bulgariya-detza-chast-1611468.html", "text": "/КРОСС/ Общопрактикуващите лекари се обявиха против част от промените в имунизационния календар. Те поискаха от здравното министерство да им изяснят каква е медицинската аргументация за отпадането на част от ваксините. Според проект за изменение на имунизационния календар на България се предвижда намаляване на приемите на основната имунизация на пневмококовата ваксина за децата до 6-годишна възраст, отпадане на пробата Манту, реимунизация срещу туберколоза при деца на 11-годишна възраст и се въвежда още една реимунизация срещу коклюш при деца на12 години.Според общопрактикувашия лекар д-р Гергана Николова предвидените промени не са приложими в България. „УС на Националното сдружение на общопрактикуващите лекари е изготвило свое становище по проекта. Бихме желали да видим медицинската аргументация за отпадането на ваксините за пневмококи и промяната в мантуто. Не ни удовлетворява изказването, че така е в други европейски страни. Искаме да знаем каква ще бъде дългосрочната прогноза\", обясни тя в ефира на \"Здравей, България\".Лекарите обаче одобряват въведената ваксина срещу коклюш при деца на12 години. „Нещата трябва да се погледнат в цялостната им картина. Не искаме да гледаме на парче\", добави д-р Николова.Срокът за обществено обсъждане на предложения проект изтича на 23 август. ", "date": "2019.08.20", "title": "Лекари се обявиха против част от промените в имунизационния календар "}
{"url": "http://www.cross.bg/okruzhna-plovdiv-zadurzhani-1611474.html", "text": "/КРОСС/ Трима са задържани при спецакция срещу наркоразпространението, реализирана от криминалисти на ОДМВР-Пловдив, съобщиха от МВР. При процесуално-следствените действия, под наблюдение на Окръжна прокуратура - Пловдив, са иззети близо 260 г хероин, кокаин, електронна везна и мобилни телефониСпециализирана полицейска операция за противодействие на разпространението и употребата на наркотици бе проведена вчера от служители на отдел \"Криминална полиция\" и сектор \"Специализирани полицейски сили\" в Пловдив. Процесуално-следствените действия са осъществени на територията на квартал \"Столипиново\", под наблюдение на Окръжна прокуратура - Пловдив. В хода на акцията, в момент на сделка между наркоразпространители, са заловени 37-годишната обитателка на жилището и двама мъже на 24 и 48 години. От тях разследващите са иззели общо 257,6 г хероин, кокаин и електронна везна със следи от същия наркотик, мобилни телефони.По случая е образувано досъдебно производство по чл. 354а, ал.1 от НК, което се наблюдава от Окръжна прокуратура-Пловдив.Тримата са били задържани за срок до 24 часа по Закона за МВР. Впоследствие са им повдигнати обвинения и с постановление на  наблюдаващия прокурор, мярката им за задържане е удължена до 72 часа.Криминалисти продължават работата по документиране на престъпната дейност на извършителите под ръководството на Окръжна прокуратура-Пловдив. ", "date": "2019.08.20", "title": "260 кг. хероин \"арестуван\" при спецакция в \"Столипиново\", задържани са трима"}
{"url": "http://www.cross.bg/raiiona-pernik-sofiya-1611469.html", "text": "/КРОСС/ Днес и утре - 21 август, шофьорите да карат внимателно и със съобразена скорост по път I-1 Перник - София, в района на „Черния кос\". До 17 ч. движението в участък от 250 метра при 277-ти километър ще е двупосочно в една лента, поради ремонт на подпорната стена.  Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ.", "date": "2019.08.20", "title": "АПИ: Внимавайте по пътя Перник – София, в района на „Черния кос“"}
{"url": "http://www.cross.bg/modyl-chandrayan-sputnik-1611471.html", "text": "/КРОСС/ Индийският космически апарат „Чандраян-2\" навлезе в лунна орбита, като така успешно изпълни една от най-сложните маневри от историческата си мисия до земния спътник, предаде БГНЕС.След 4-седмично пътуване корабът завърши своето позициониране в лунната орбита, както е планирано, се посочва в съобщение на Индийския център за космически изследвания, цитирано от АФП. Продължителността на сложната маневра е била 1738 секунди.Целта на Индия е да се превърне в четвъртата държава в света след Русия, САЩ и Китай, която е приземявала космически кораб на Луната.Корабът бе изстрелян на 22 юли и ако мисията продължи по план, „Чандраян-2\", спускаем модул, ще кацне на Южния полюс на земния спътник на 7 септември.Позиционирането в орбита около Луната беше една от най-трудните маневри в мисията, защото ако корабът се беше приближил до земния спътник с по-голяма скорост, той щеше да отскочи и да се изгуби в дълбокото пространство. Ако „Чандраян-2\" обаче беше направил заход с по-ниска скорост, лунната гравитация щеше да го засмуче и да го разбие на повърхността.Космическият апарат „Чандраян-2\", който тежи около 2400 кг, включва орбитален модул, спускаем модул и луноход. Планирано е спускаемият модул „Викрам\" да достави на лунната повърхност 27-килограмовия луноход \"Прагиян\", който ще функционира най-малко един лунен ден (14 земни денонощия). Предвижда се орбиталният модул да функционира около година.Районът на Южния полюс не е избран случайно за кацане на апарата. Тази част от Луната досега не е била изследвана. Сред главните цели на експедицията ще е търсенето на вода. Освен това в района на Южния полюс има образувания от лунни скали, които могат да разкажат за геоложката история на естествения спътник на Земята.„Чандраян-2\" се откроява поради ниската си цена - около 140 млн. долара, изразходвани за подготовка за мисията - много по-ниска цена в сравнение с подобни мисии от други страни. За сравнение САЩ са похарчили около 100 млрд. долара за мисиите „Аполо\". ", "date": "2019.08.20", "title": "Индийският космически апарат „Чандраян-2“ навлезе в лунна орбита "}
{"url": "http://www.cross.bg/iren-galena-vlas-1611470.html", "text": "/КРОСС/ Две легендарни манекенки отново ще излязат на котешката пътека. След близо 10-годишно отсъствие от модния подиум Ирен Онтева и Галена Димова ще дефилират за най-бляскавия фешън спектакъл на морето - Гранд глемър шоу - Марина Диневи св. Влас.Събитието ще се състои за 7-ма година на сцената в Планет Яхт и отново ще събере топ марките на сезона тази неделя (25.08) от 22:30 часа. Брандовете, които имаха късмета да бъдат сред избраните са гръцкия гигант за плажни облекла Sugarfree, модните къщи Dona Concept, Chic - Panagurishte, Kiara Fashion, дизайнерката с бутици и в Лондон Лилиан Едуардс, както и най-големия бранд за кожени облекла Tampa.Те ще сътворят истински спектакъл под живото звучене на популярната у нас и в чужбина изпълнителка Веселина Тодорова. А към Ирен и Галена, на сцената ще се присъединят топ модела Миглена Николова, Мисис България Станислава Андреева, носителки на титлите Мис Влас, Мис Бургас и Мис Несебър.", "date": "2019.08.20", "title": "Ирен Онтева и Галена Димова се завръщат на модния подиум"}
{"url": "http://www.cross.bg/deteto-lekaryat-nishto-1611504.html", "text": "/КРОСС/ Лекарят, транспортирал момичето от село Сотиря до болницата, признава, че оставил детето само с баба си и се качил при шофьора, но обяснява това с поведението на близките.Д-р Димитров споделя, че се е чувствал много зле психически, но продължава работа, понеже „няма как, има график\".Това е първият работен ден на доктор Недко Димитров след смъртта на детето.Той разказва пред БТВ, че в четвъртък, след сигнал на тел.112, тръгнали веднага, а на мястото вече ги чакали близките и полицаите. Детето било в ръцете на баба си.Лекарят твърди, че започнал да преглежда детето, но бабата му попречила. „При това положение аз нито мога да продължа прегледа, понеже нямам достъп, тя врещи, крещи и го стиска... и при това положение аз нямам избор, по най-бързия начин трябва да го транспортирам до лечебно заведение, да го изведа оттам и казах:„Добре,тогава ще останеш с нас\", казва д-р Недко Димитров.Според бабата на детето преглед не е имало, а лекарят стоял безучастен.„Той не се наведе, дори не си пусна чантата, да измери пулса, да ѝ сложи маска кислородна, да ѝ сложи система, нищо, нищо. Линейката, в която пътувах сама за болницата и исках помощ, виках, но никой, никой не се отзова, не знам дали са ме чували\", разказва Милка Георгиева.Лекарят признава, че седнал до шофьора заради афектираната жена.„Ако аз бях отзад, провокирам пак бабата да започне цирковете. Аз нямам достъп до детето, не може да се направи нищо. При това положение, с това кървене, нищо не може да се направи, дори в спокойна обстановка. Специално за кървенето, което ме притесняваше най-много, и деформацията на черепа и гърдите\", казва д-р Недко Димитров и допълва: „Бабата не мога да насила да я изхвърля, защото попадаме под ударите на закона\".Лекарят вече е написал обяснение, което ще бъде изпратено до здравното министерство. Ако има нарушения, наказанията са от мъмрене до дисциплинарно уволнение. ", "date": "2019.08.20", "title": "Лекарят, транспортирал убитата Кристин: Бабата ми попречи да я прегледам"}
{"url": "http://www.cross.bg/sistema-sreda-vnedryavaneto-1611455.html", "text": "/КРОСС/ От днес /20 август/ „БДЖ - Пътнически превози\" ЕООД и „Информационно обслужване\" АД започват внедряването в реална среда на резервационния модул в билетоиздаващата система.Чрез резервационната система, клиентите ще имат възможност сами да избират запазено място във вагона, на което ще бъдат настанени по време на своето пътуване.За нормалното функциониране на системата е много важно да бъде приложена в реална среда, като са взети мерки за своевременно отстраняване на евентуално възникнали неточности в конкретни ситуации.По време на внедряването, в основните билетни каси и жп бюрата за предварителна продажба на билети, поетапно ще бъдат монтирани и двуекранни дисплеи, които да визуализират местата във влака и по този начин да улеснят избора на клиентите.  ", "date": "2019.08.20", "title": "БДЖ внедрява пълната функционалност на новата резервационна система  "}
{"url": "http://www.cross.bg/iska-suglasie-nikolova-1611456.html", "text": "/КРОСС/ Здравното министерство предлага законодателни промени за трансплантациите. Една от тях е, кръстосаното донорство да бъде разрешено и в България. Предвижда се още приживе всеки от нас да може да заяви писмено съгласие за донорство. При една пета от потенциални донори, близките са отказали да направят тази стъпка, откази, които са до 20 процента от общия брой на донорите. Тази тема коментираха в предаването „Тази сутрин\" по БТВ адв. Христина Николова и Веселав Настева от Съюза на тарнсплантираните. „Въпросът е, да има изявено желание\", това заяви Весела Настева от Съюза на трансплантираните. „Според мен, така както е записано в закона, няма да работи нито изричното съгласие, нито изричното несъгласие, поради простата причина, че отново е оставено това, да се иска съгласието, т. е. да няма изричен отказ от роднините, макар и те да са изброени по някакъв ред\", е мнението на адв. Христина Николова. „Според мен, основният проблем е в това, че независимо дали човек е заявил съгласие или несъгласие, то отново се питат роднините, което няма да промени по никакъв начин ситуацията в момента, дори обезсмисля, тези, които искат да дадат съгласие да го направят, защото отново не е тяхната воля, което е абсолютен правен нонсенс\", допълни адв. Николова. „В момента се готви по този начин да бъде вкарано в закона\", потвърди и Весела Настева. „Според мен, когато човек наистина не иска да бъде донор след смъртта си, той ще си направи труда да изяви своята воля. Когато обаче иска да даде съгласие, има хиляди причини, поради които не го прави, независимо че иска да го направи. Осве това, считам, че когато има изявена някаква воля на пълнолетен човек, няма как да се иска мнението на който и да е от неговите роднини, поради простата причина, че единствено човек може да отговаря и да дава воля за неговите органи, тъкани и клекти\", изтъкна адв. Христина Николова. „В тази ситуация, ако се приеме в закона, че ще се иска изричното съгласие на пациента, не трябва да се иска после съгласието на роднините. Би трябвало аз да вземам решение за своите органи, за своето тяло и моето решение да е с по-голяма тежест, отколкото това на моите роднини\", е позицията на Весела Настева.", "date": "2019.08.20", "title": "Здравното министерство предлага законодателни промени за трансплантациите"}
{"url": "http://www.cross.bg/iiordaniya-borisov-sutrydnichestvo-1611457.html", "text": "/КРОСС/ Министър-председателят Бойко Борисов проведе среща с министъра на външните работи на Хашемитско кралство Йордания Айман Ал-Сафади.В рамките на разговора им премиерът Борисов отбеляза, че Йордания е важен партньор за България в региона на Близкия Изток и Северна Африка. Министър-председателят подчерта приятелските отношения между двете страни, както и много добрата степен на взаимодействие и сходство в политическите позиции по основни регионални и международни въпроси, споделяни от България и Йордания през последните години. Това е сближаващ фактор за поддържането на позитивен политически диалог между двете страни.„Убеден съм, че настоящото посещение ще даде нов тласък в нашите двустранни връзки и ще допринесе съществено за по-динамично сътрудничество на всички нива\", заяви министър-председателят Бойко Борисов пред външния министър на Йордания. Във фокуса на разговора им бе темата за Процеса „Акаба\", иницииран от краля на Йордания Абдулла II през 2015 г. с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм.Премиерът Борисов акцентира, че България високо оценява инициативите на краля на Йордания за борба с тероризма като най-важната част от тях са срещите от процеса „Акаба\". Българският министър-председател добави, че сме готови да разгледаме възможните форми на сътрудничество с процеса „Акаба\" в рамките на други формати като Процеса на сътрудничество в Югоизточна Европа или Берлинския процес. Подчертана бе още ролята на Съюза за Средиземноморието, утвърдил се като ценен форум за политически и икономически дебат относно регионалното партньорство и интеграцията. Съпредседател на Съюза е Айман Ал-Сафади. Министър-председателят Бойко Борисов посочи пред външния министър на Йордания, че през миналата година бе отбелязана 50-годишнина от установяването на дипломатически отношения между двете страни. Застъпено бе мнението, че сътрудничеството в сферите от общ интерес следва да се разширява.Борисов и Ал-Сафади обсъдиха стимулиране на развитието на търговско-икономическите и инвестиционните отношения, както и установяването на по-близки контакти между бизнес общностите на двете страни.", "date": "2019.08.20", "title": "Бойко Борисов се срещна с министъра на външните работи на Йордания Айман Ал-Сафади"}
{"url": "http://www.cross.bg/minyti-raiiona-pravetz-1611458.html", "text": "/КРОСС/ До 18 ч. днес движението от км 51 до км 55  на АМ \"Хемус\" в района на Правец ще се ограничава в интервал от по 5 минути, през 1 час и 30 минути, в двете посоки поради подмяна на електрозахранващ кабел от енергоразпределителното дружество. Автомобилите изчакват на място.Необходимо е шофьорите да карат в участъка с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.08.20", "title": "Промени в движението в района на Правец"}
{"url": "http://www.cross.bg/botev-bulgariya-slychai-1611460.html", "text": "/КРОСС/ няма свой аналог в историята на България. Това заяви криминалистът Ботьо Ботев в ефира на „Здравей, България\", по NOVA.„Рано е да бъде установена самоличността на намерените тела във водоем край Негован. Една такава ситуация е изключително сложна. Подчертавам, че случаи на разчленяване е имало много в България, но случаи с двойно убийство с разчленяване не сме имали в практиката. Ще има много спекулации по случая\", обясни той.По думите му по казуса „Негован\" има да се направят много неща, но за много кратко време. „Това е огромна работа от един огромен екип - експерти, оперативни работници, следователи, прокурори и т.н. Този екип трябва да работи в синхрон. От тази гледна точка трябва да се уважат хората, които работят денонощно\", подчерта той.Според Ботев извършителят на убийството и разчленяването на телата е имал сериозен мотив. „Подобни убийства - да убиеш, а след това да разчлениш, са свързани с една особено психология за действията на съответния извършител. Не трябва да се подценява и това, че да осъществява тези действия, той поема и определен риск да остави все повече следи и информация, т.е. той трябва да има сериозен мотив, за да извърши това\", каза криминалистът.Ботьо Ботев посочи, че по принцип между извършителя и потърпевшия има взаимна връзка. Той подчерта, че, ако бъде установена самоличността на телата, ще се намери и връзката с убиеца.Ботев обясни, че има много случаи, при които убийството се извършва на едно място и след това извършителят премества труповете. \"Обикновено това се случва, когато убийството не е планирано\", посочи той и добави: \"Убеден съм, че този случай ще бъде разкрит\". ", "date": "2019.08.20", "title": "Криминалист: Случаят „Негован” няма свой аналог в историята на България "}
{"url": "http://www.cross.bg/belene-bulgariya-ryskata-1611461.html", "text": "/КРОСС/ България прие заявката на руската корпорация Росатом за участие в изграждането на АЕЦ \"Белене\", отбелязват в заглавия руски издания. София вече инвестира в строежа на АЕЦ \"Белене\" 3 милиарда лева; днес централата разполага с два реактора и площадка, на която да бъде построен енергийният обект, пише специализираният сайт \"Нефтегаз\".\"Националната електрическа компания (НЕК) на България успешно прие заявката\", съобщи вчера руската компания. Първият зам.-генерален директор на Росатом Кирил Комаров заяви по-рано, че корпорацията е готова да предостави на българското правителство цялата необходима подкрепа в проекта за възобновяване на строителството, отбелязва \"Нефтегаз\".Общо пет компании изразиха желание да участват в конкурса за стратегически инвеститор за проекта - Китайската държавна ядрена корпорация, френско-германската Фраматом, Южнокорейската хидроатомна корпорация, руската Росатом и американската Дженерал Електрик. Но \"АЕЦ \"Белене\" с мощност 2 гигавата поначало се предвиждаше да бъде строена именно с участието на Русия и по руски проект\", изтъква електронният вестник.\"Белене\" се строи вече над 30 години, припомня \"Нюз\". През 90-те работата бе спряна заради протести на местното население. През 2006 г. руската компания Атомстройекспорт се залови \"да възкреси\" проекта, но през 2009 г. той отново бе замразен.Русия дава на България последен шанс да пусне в ход АЕЦ \"Белене\", заявява \"Економика сегодня\". Енергийният експерт Антон Хлопков припомня \"негативния прецедент\" с участието на Атомстройекспорт в завършването на централата и спряното строителство на газопровода \"Южен поток\". Ако Москва се реши на ново сътрудничество, тя ще постави на София максимално твърди условия за връщане на парите, в случай че правителството на страната отново \"размисли\" да строи АЕЦ в разгара на работата. Иначе Москва просто ще откаже да сътрудничи. За София това е последен шанс да довърши строежа, казва аналитикът.Определеният ценови \"таван\" - 10 милиарда евро за АЕЦ с два енергоблока, е мощен фактор за \"отбор\" на инвеститори - малцина ще склонят да работят по проект, толкова стеснен финансово, смята Хлопков. Според него, освен евентуален интерес от страна на Китай, руското участие просто няма алтернативи - \"а технологиите на КНР далеч не са толкова съвършени като руските\". \"В проекта \"Белене\" България вече е изправена пред избор, в който всъщност избор няма\", убеден е руският експерт.", "date": "2019.08.20", "title": "Руски издания: \"Последен шанс\" за София да пусне АЕЦ \"Белене\""}
{"url": "http://www.cross.bg/danailov-bolnitza-priet-1611467.html", "text": "/КРОСС/ Бившият министър на културата и народен артист Стефан Данаилов е приет в бургаската многопрофилна болница „Бургасмед\", потвърдиха от болничното заведение.  Той е настанен в ортопедичното отделение.От болничното заведение изпратиха до медиите официално съобщение за състоянието на актьора.\"Пациентът е приет със счупване на бедрена шийка и предстои операция за смяна на тазобедрена става, пише в съобщението. В момента се правят предоперативни изследвания.Стефан Данаилов ще бъде консултиран от екип от различни специалисти от УМБАЛ „Софиямед\", начело от най-добрия в тази област проф. Йотов и ще се положат всички необходими медицински грижи.\", завършва съобщението от болница  „Бургасмед\".Написаното за здравословното му състояние е преувеличено. Това написа в социалната мрежа \"Фейсбук\" лидерът на БСП Корнелия Нинова във връзка с появилата се в публичното пространство информация за Стефан Данаилов.\"Той е контактен и ми обясни, че е счупил става при падане. Предстои му операция, вземаме всички необходими мерки\", уточнява още Нинова.    ", "date": "2019.08.20", "title": "Големият актьор Стефан Данаилов е приет по спешност в бургаска болница (обновена)"}
{"url": "http://www.cross.bg/orlin-filma-pavlov-1611462.html", "text": "/КРОСС/ Орлин Павлов и Михаела Филева записват своята първа съвместна песен, която ще бъде част от саундтрака на филма „Завръщане\". Написан от Графа специално за най-новия филм на Ники Илиев, сингълът ще бъде представен за първи път по време на специалния плаващ концерт на Орлин Павло в на 28-ми август на Гребната база в Пловдив. По време на концерта, в реално време, ще бъде заснета финалната сцена на романтичната комедия „Завръщане\", а публиката на плаващия концерт ще стане пряк участник и във филма, чиято премиера ще е през октомври.Концертът на Орлин Павлов, както и филмът „Завръщане\", са част от програмата на „Пловдив - Европейска столица на културата 2019\". Невероятното музикално изживяване ще е напълно безплатно за всички зрители, като на плаващата сцена, освен Орлин Павлов и Михаела Филева, ще се качат и други любими български изпълнители - изключителните Белослава, Любо Киров, Владимир Ампов - Графа и Бобо.Концертът и записът на последната сцена от филма е с начален час 20:00 ч., а от 18:00 ч. DJ Stephan Love ще подгрее публиката за концерта на Гребната база в града под тепетата. ", "date": "2019.08.20", "title": "Орлин Павлов  и Михаела Филева записват песен към саундтрака на филма “Завръщане”"}
{"url": "http://www.cross.bg/biznes-konkyrsite-baawards-1611463.html", "text": "/КРОСС/ Рекламодатели, комуникационни агенции и студенти тази година се състезават в три отделни конкурса за наградите на Българската асоциация на рекламодателите (BAAwards2019).  В ход е подаването на заявки от рекламодатели и от комуникационни агенции, които тази година за първи път имат отделен конкурс в надпреварата за бизнес наградите на БАР.Кампаниите, които участват, трябва да са реализирани в периода между 1 януари 2018 г. и 30 юни 2019 г.Те се  подават онлайндо 08 септември 2019 на. BAAwards2019 обособява 5 категории:·      Пускане на пазара на нов продукт или услуга под нов бранд или като деноминатор на съществуващ бранд в установена категория·      Иновация в продукт или услуга, и/или ребрандинг (подобрен продукт или услуга и/или повторно пускане на пазара с ново брандиране)·      Корпоративен ребрандинг (ново брандиране на бизнес организация)·      Бранд активационна  кампания на продукт/услуга с бизнес насоченост (основен елемент: изграждане на трайна емоционална връзка с таргета)·      Бранд активационна  кампания за Корпоративна социална отговорност (обществено-полезни кампании, които постигат цели, извън конкретните бизнес интереси или законови изисквания;  основен елемент: изграждане на трайна емоционална връзка с таргета и добавена стойност за обществото)Заявките в двата бизнес конкурса ще се оценяват от две съдийски групи, съставени от по 11 водещи български професионалисти в сферата на маркетинга и рекламата, и председателствани от Свилен Стрезов, маркетингов директор на Актавис ЕАД и председател на УС на БАР. Членовете на съдийските групи могат да се видят на стр. „жури\" на сайта на конкурсите BAAwards2019.Росен Мисов, изпълнителен директор на БАР сподели с рекламодателите и комуникационните агенции: \"Студентите дадоха много свеж старт. Сега бизнесът поема щафетата. В ход е събирането на проекти за конкурсите на BAAwards2019, за рекламодатели и с нетърпение очакваме новите участници-комуникационните агенции. Досега в петте конкурса (2014-BAAwards2018) са подадени общо 171  кампании, връчени са 47 награди на 19 организации. Включете се в конкурсите на най-добрите в маркетинга BAAwards2019, за да съизмерим постигнатото и заедно студенти, рекламодатели и представители на комуникационни агенции да влезем в четвъртото измерение\".Важни дати за бизнес конкурсите в BAAwards2019·       Участват кампании, реализирани в периода 01.01.2018-30.06.2019г.·       Заявки за участие в бизнес конкурсите се приемат между 03.06.2019-08.09.2019г.·       Оценяване и определяне на победителите: между 09.9.2019-29.9.2019 г.·       Галасъбитие за връчване на наградите: между 22-24.10.2019г., която ще бъде обявена по-късноПодробна информация за BAAwards2019, може да намерите на ", "date": "2019.08.20", "title": "Бизнес конкурсите за наградите на Българската асоциация на рекламодателите (BAAwards2019) навлизат във важен етап"}
{"url": "http://www.cross.bg/zagybi-petkov-postrada-1611448.html", "text": "/КРОСС/ „Преди всичко забавяне, с 10-12 години. И от това забавяне пострада и бизнеса ни, пострада и бита, пострада и потреблението на българския гражданин\". Това мнение изрази в интервю за „Сутрешен блок\" по БНТ председателят на ПП „АБВ\" Румен Петков. „А и България загуби не само „благодарение\" на „Белене\", в кавички „благодарение\" елиминирането на възможността на пряка доставка през България на газ за Европа, загуби време, загуби позиции, загуби мащаб. Така че, това е една закъсняла, но голяма, бих казал решителна стъпка. Защото и сега е видно от микса в ценообразуването, че най-евтина е енергията, която ни подава Атомната централа „Козлодуй\". Тя е в пъти по-ниска, в сравнение с „Марица 1\" и „Марица 3\". Нещо повече, бизнесът от ядрената централа би получавал, в средносрочен и дългосрочен план ел.-енергия на предсказуема цена\", категоричен беше Петков. „Слава Богу, че вече не е построена тази ядрена централа, защото сега трябваше да затворим половината енергетика и да купуваме на двойна цена електроенергията, произведена от Белене\". Това е мнението на бившия министър на икономиката и енергетиката Трайчо Трайков. „Така, че напразно г-н Петков съжалява. Добре, че все още я няма. Ако съдим по резултатите от вчерашната процедура, вероятно няма и да я има. Защото, подалите заявления за участие са компании, които ясно са заявявали неведнъж, че те не са съгласни с определената от правителството рамка за строеж на централата на пазарен принцип, без държавна помощ\", каза още Трайчо Трайков.", "date": "2019.08.20", "title": "Румен Петков:  Геополитика или бизнес е проектът АЕЦ „Белене”"}
{"url": "http://www.cross.bg/ogranicheno-trafikut-turgovishte-shymen-1611464.html", "text": "/КРОСС/ Ограничено е движението по път I-4 Търговище-Шумен от км 233 до км 242 поради разсипан товар на пътното платно.Трафикът се пренасочва по обходен маршрут от разклона за с. Васил Левски - с. Ловец -  с. Острец - с. Буховци  и път I-4 Търговище - Шумен, в двете посоки. Трафикът се регулира от \"Пътна полиция\".Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.08.20", "title": "Ограничено е движението по пътя Търговище-Шумен"}
{"url": "http://www.cross.bg/tomova-chasa-zapochne-1611447.html", "text": "/КРОСС/ Три българки Виктория Томова, Изабелла Шиникова и Елица Костова започват днес участието си в квалификациите на Откритото първенство на Съединените щати по тенис.Първата ни ракета Томова, която е 177-ма в света, стартира пресявките срещу поставената под номер 17 Анна Калинская от Русия.През тази година Томова победи рускинята с 6:4, 6:2 на турнира на трева в Бирмингам.До момента българката води с 2-1 победи срещу 20-годишната  Калинская, която е номер 126 в световната ранглиста.Двубоят ще започне след 18 часа.Костова излиза от 19 и 30 срещу белгийката Янина Викмайер.Шиникова има най-тежката задача срещу седмата в предварителната схема Аранча Рус от Холандия.Тази среща ще започне след 22 часа и 30 минути. ", "date": "2019.08.20", "title": " Три българки започват днес на US Open "}
{"url": "http://www.cross.bg/huawei-sportni-kompaniyata-1611449.html", "text": "/КРОСС/ Още от 20 август, Huawei излиза с 3 атрактивни оферти за новата учебна година, покриващи богата гама от продукти на компанията - смартфони, таблети, смарт часовници и спортни музикални слушалки. Техните комбинации привличат вниманието на учениците, търсещи големи екрани, музика в движение, спортни аксесоари и дизайн, който им помага да изразят стила и настроението си. От друга страна, офертите са разработени така, че да предлагат отлична добавена стойност и съотношение цена/качество за родителите в този натоварен за финансите им период. Започвайки от смартфоните, офертите покриват двата бестселъра на компанията в средния клас - P30 lite и P smart Z, който идват с подарък спортни Bluetooth слушалки в неустоим червен или черен цвят и диамантено финиширана текстура. Изключително леки, с тегло едва 5 грама за всяка слушалка, те възпроизвеждат висококачествен Hi-Fi звук, чиито богати баси се предават директно на ухото. В стендбай режим батерията им издържа 10 дни, а времето на плейбек от 11 часа е повече от достатъчно за малчуганите да се радват на своята музика винаги, когато пожелаят. От своя страна P30 lite е изключително мощен за класа си смартфон, който се справя без проблем дори с натоварващи мобилни игри, с 6.15\" дисплей и 48-мегапикселова камера за снимки, които могат спокойно да се разпечатат като постери с размери над 2 метра. С P smart Z без никакъв прорез на дисплея и изскачаща селфи камера от своя страна ще привлечете вниманието на всеки в училище. За търсачите на по-нестандартни цветове, P smart Z се предлага и в атрактивен маслено зелен цвят, който стои отлично с решените в червено слушалки. Когато говорим за големи екрани, игри и, разбира се - училище, този на смартфона може все пак да не е достатъчен. Таблетите предлагат едно по-различно изживяване във всяка възраст и подаръкът към тези, които изберат 10-инчовия Huawei T5 10, е оригинален калъф на компанията. Освен че го предпазва от съпътстващите ученето приключения, той го превръща в стилна кафяво-бежова папка. Цветовете и изразяването на собствения стил е в основата и на предложението за активно спортуващите. Huawei Watch GT, който се приема чудесно от пазара във всичките си 4 дизайна, сега ще се продава с подарък втора каишка, за да имате 2 дизайна с една покупка. Освен богатството от функции, сред които триатлон и следене на съня, Watch GT се отличава с разумна цена и с изключително дълъг, от порядъка на седмици, живот на батерията.Повече подробности за промоциите, които важат от 20 август до 30 септември, може да намерите на официалния сайт consumer.huawei.com/bg/campaign/summer, както и при всички участващи партньори на Huawei - А1, Теленор, Виваком, Технополис, Техномаркет, Техмарт, Зора и търговската мрежа на Поликомп.  ", "date": "2019.08.20", "title": "Huawei предлага три ексклузивни оферти за новата учебна година"}
{"url": "http://www.cross.bg/naistina-sudebno-gulubova-1611450.html", "text": "/КРОСС/ „Би било твърде пресилено да се каже, че съвременният българин е по-агресивен. Аз лично не обичам обобщенията\". Това заяви в „Сутрешен блок\" по БНТ директорът на Държавната психиатрична болница д-р Цветеслава Гълъбова. „Може би, поради факта, че подобни гнусни престъпления получават повече медийност, затова се създава и това погрешно впечатление\", допълни тя. „Факт е, че се случват наистина брутални убийства, които изумяват нормалния човек със своята гнусност и изродщина. И наистина, човек си задава въпроса, възможно ли е една нормална човешка психика да породи подобни действия?\", на мнение е д-р Гълъбова. „В случая, става въпрос за едно много тежко престъпление\", каза адв. Иво Найденов, визирайки случая в село Сотиря. „Има един проблем, който беше поставен, той касае съкратеното съдебно следствие с признаване на вина, точно за такъв вид престъпления. Аз считам и това е моето мнение, че не следва да има такова облекчено съдебно следствия, където едно лице може да получи, след като извърши такива неща, да получи наказание, което да е сравнително меко за това, което е свършил\", категоричен е адв. Найденов. „Но тук проблемът е при законодателя. И доста време никой не обръща внимание на този проблем. А той наистина е сериозен. Но той трябва да бъде решен законодателно и трябва да бъде променено точно съкратеното съдебно следствие, за деяние, когато става въпрос за престъпление срещу личността\", каза още адв. Иво Найденов.", "date": "2019.08.20", "title": "Д-р Цветеслава Гълъбова: Свидетели сме на все по-брутални престъпления, които изумяват със своята изродщина"}
{"url": "http://www.cross.bg/sofiya-toplofikatziya-dryzhestvoto-1611451.html", "text": "/КРОСС/ Според статистиката на \"Топлофикация София\" половината от абонатите на дружеството имат да получават пари, а другата половина да плащат след извършването на годишното преизчисляване. Столичното парно напомня, че ще изключи за профилактика ТЕЦ \"София\" от 26 до 31 август.До 1 октомври клиентите на \"Топлофикация София\" могат да обжалват своите годишни изравнителни сметки, категорични са от дружеството. Срокът за плащане на фактурите без лихви е 15 септември. Те обаче не са окончателни, заради срокът на обжалването.Основна причина за разминаване в сметките са неотчетените абонати. На тях към момента е начислена сметка на пълна мощност, което намалява фактурите на останалите хора в сградата. В случай, че бъдат отчетени обаче, ситуацията се променя.По данни на дружеството към момента почти половината от абонатите на компанията имат да получават пари, а останалата половина да плаща на топлофикация. Дружеството очаква до края на месеца да събере около 10 млн. лева от сметки, с които да погази част от задълженията за газ. От Топлофикация напомнят, че ще изключат за профилактика ТЕЦ \"София\", който снабдява с топла вода централната градска част на града от 26 до 31 август включително. ", "date": "2019.08.20", "title": "Изравнителните сметки за парно могат да се обжалват до 1 октомври "}
{"url": "http://www.cross.bg/konsyl-chikago-semeiistvoto-1611453.html", "text": "/КРОСС/ Българският генерален консул в Чикаго Иван Анчев посети двете осиновени в САЩ българчета, които бяха изведени от семейството си и са под закрила на Департамента за децата и въпросите на семейството в щата Мисури.Децата са в добро здравословно състояние и за тях се полагат специализирани социални и психологически грижи. Генералният консул е занесъл на момичетата български сладкиши, както и подаръци от българската общност в Чикаго.Анчев се е срещнал с представители на социалните служби, които са изразили увереност, че децата бързо ще преодолеят травматичния шок.По-нататъшната съдба на момичетата ще се реши от американските съдебни органи, като първото съдебно заседание е насрочено за 6 септември 2019 г. ", "date": "2019.08.20", "title": "Генералният консул в Чикаго посети двете осиновени в Мисури българчета "}
{"url": "http://www.cross.bg/sistemata-putna-agentziya-1611452.html", "text": "/КРОСС/ От днес в 14.00 часа превозвачи ще могат да тестват новата система за таксуване на Агенция пътна инфраструктура. За целта са отворени четири центъра в София, Русе, Варна и Пловдив. Системата заработи тестово в реално време от 16 август, но без да се начисляват такси. Докато бъде въведена и с определени цени на изминат километър, ще важат електронните винетки.Тол системата действа пробно върху 6000 километра или близо 30% от републиканската пътна мрежа. За нуждите на теста са въведени цени между 12 и 25 стотинки на километър.Според първоначалните изчисления на Агенция Пътна инфраструктура изминаването на разстоянието между Бургас и София от камион със стандарт евро 5 и пет оси, ще струва малко над 73 лева. Според изчисленията на превозвачи, ако тарифите бъдат приети така, това би увеличило транспортните разходи с между 20 и 30%. ", "date": "2019.08.20", "title": " Превозвачи ще могат да тестват тол системата "}
{"url": "http://www.cross.bg/suveta-kibersigyrnostta-borisov-1611499.html", "text": "/КРОСС/ Със заповед на министър-председателя Бойко Борисов вицепремиерът по икономическата и демографската политика Марияна Николова е определена за председател на Съвета по киберсигурността, съобщиха от пресцентъра на кабинета.Съветът по киберсигурността бе създаден като консултативен и координиращ орган към Министерския съвет по въпросите на киберсигурността. Законът за киберсигурност, с който бе регламентирано създаването на Съвета, е приет от 44-то Народно събрание на 31 октомври 2018 г.", "date": "2019.08.20", "title": "Борисов назначи Марияна Николова за шеф на Съвета по киберсигурност"}
{"url": "http://www.cross.bg/dimov-zayavi-vuzdyha-1611481.html", "text": "/КРОСС/ В резултат на последните пожари има повишаване на замърсителите на въздуха, но не и превишаване на нормите им. Това заяви министърът на околната среда Нено Димов в предаването „Тази сутрин\" по бТВ и уточни, че резултатите за чистотата на въздуха в Ботевград ще бъдат известни утре.Нено Димов обясни, че мобилните станции измерват определени замърсители, а не всички. „Димността, която се вижда, или миризмата, която се усеща, не са обект на измерване. Не разполагаме с такава апаратура. Това са инцидентни случаи\", заяви министърът.„Това, което се мери (като замърсители), е това, което е най-опасно за здравето\", заяви Нено Димов.В България има 116 сметища, които са като възпламенилото се в Свищов - затворени, но нерекултивирани. За да не се запалват, те трябва да се рекултивиратСамо 31 общини са кандидатствали, за да се възползват от програмата за рекултивацията на тези депа за отпадъци, отбеляза министър Димов, което е много малък брой, но той го отдава на предизборния период и факта, че финансирането е осигурено тази година.Що се отнася до пожара до магистрала „Струма\", става въпрос за площадка за струпване на вторични суровини, а не за депо за отпадъци. Ще бъде извършена проверка на екоинспекцията в Перник, която е трябвало да осъществява контрол върху площадката.Снимка: бТВ ", "date": "2019.08.20", "title": "Ненов Димов: Има повишаване на замърсителите на въздуха след пожарите"}
{"url": "http://www.cross.bg/proekta-petkova-zhelanie-1611459.html", "text": "/КРОСС/ 13 компании са заявили желание да участват в конкурса за строежа на АЕЦ „Белене\". Това заяви енергийният министър Теменужка Петкова на брифинг.В това число 7 са заявленията от компаниите, които желаят да участват като стратегически инвеститор в бъдещия проект. Това съобщи министърът на енергетиката Теменужка Петкова на пресконференция в енергийното ведомство.Енергийният министър допълни, че 2 заявления съдържат искане за участие в проекта чрез доставка на оборудването и участие в структурирането на финансирането на проекта.Отделно от това 4 са заявленията, които съдържат информация по отношение на желание за придобиване на миноритарен дял в проекта и сключване на договор за изкупуване на електрическа енергия.Сред заявилите желание е подадено заявление от НЕК на Северна Македония за придобиване на миноритарен дял и дългосрочно изкупуване на енергия. С тези участия се вижда, че има интерес от световните лидери в ядрената енергетика, подчерта Петкова.В рамките на процедурата държавната корпорация „Росатом\" също подаде заявление за участие. Заявлението бе прието от Националната електрическа компания на България, съобщиха от „Росатом\".Процедурата за избор на стратегически инвеститор за проекта за АЕЦ „Белене\" е публикувана на 22 май 2019 г. в официалния вестник на Европейския съюз. Датата на завършване е 12 месеца от датата на публикуването.Снимка БГНЕС", "date": "2019.08.20", "title": "13 компании искат да участват в проекта АЕЦ „Белене” "}
{"url": "http://www.cross.bg/zavedenieto-menyuta-bilo-1611454.html", "text": "/КРОСС/ Времето, прекарано с близки и приятели в заведение, ни носи едни от най-приятните изживявания, които можем да имаме в дългите и топли летни вечери. Приповдигнатото настроение, положителните емоции и желанието да ги запазим могат да притъпят нашата чувствителност към евентуално незачитане на правата ни като потребители.  Ако в менюто липсва грамажът на предлаганите ястия или едва при представянето на сметката стане ясно, че обявената цена е за посоченото количество риба, но в суров вариант, а не след термична обработка, просто трябва да реагираме. Същото важи и когато сме привлечени от промоции с „тайни условия”, за които разбираме впоследствие и сме лишени от възможността реално да се възползваме от обещаните отстъпки. Не се налага да правим компромис при възникването на каквито и да било нарушаващи законовите ни права неудачи, тъй като ресторантьорите имат своите задължения, а ние като клиенти – правото по цивилизован начин да изискваме от тях да ги спазват стриктно.   Експертите на Комисията за защита на потребителите обобщиха някои от най-често задаваните от гражданите въпроси по повод посещението на заведения и предлагат кратки отговори на тях.  Всяко заведение е длъжно да има лист- и карт менюта с цените и грамажите на предлаганите храни и напитки. Цените да са в български лева и с включен ДДС, защото начисляването му впоследствие би било нарушение. Менютата се представят при поръчката и заедно със сметката, за да може клиентът да сравни цените и да се увери в коректността на крайната сума.  Не се допуска дискриминация на клиентите по какъвто и да било признак, включително националност. Възможно е да има дву- и многоезични менюта, както и отделни менюта на различни езици, но цените за съответните храни и напитки задължително трябва да са еднакви за българите и за чужденците. Само ако е предварително включен в обявените цени и това е недвусмислено ясно. В противен случай търговецът няма да е изпълнил задължението си за посочването на крайните цени на продуктите.   Клиентът може да помоли за нещо допълнително или да има специално изискване по отношение на приготвянето или поднасянето на неговата поръчка. Например, подложни чинии или по-силно препичане на пържолата. Ако това ще бъде таксувано, сервитьорът е длъжен да уведоми предварително.  Непременно подайте сигнал в Българската агенция по безопасност на храните. Запазете и касовата бележка от заведението – в случай на здравословни проблеми и наличието на медицински документи за тях, бихте могли по съдебен ред  да претендирате за обезщетение.  Когато имате съмнение относно качеството на спиртните напитки, потърсете Комисията за защита на потребителите. Същевременно най-добре е да прекратите консумацията на въпросния алкохол. В този случай сезирайте Регионалната здравна инспекция за извършване на проверка и предприемане на необходимите действия, които при определени условия може да включват и затваряне на заведението.  Ако откажат да Ви издадат платежен документ, информирайте Националната агенция по приходите. Следвате ли тези съвети, може да отпиете кратка горчива глътка, докато сте в заведението, но ще избегнете неприятния продължителен вкус на пълна чаша с разочарование, когато се завърнете в къщи и се замислите за всички направени компромиси в името на това вечерта в ресторанта да премине без излишни разправии.", "date": "2019.08.20", "title": "КЗП: Как да защитим правата си в ресторанта"}
{"url": "http://www.cross.bg/zona-sanitarna-chyma-1611438.html", "text": "/КРОСС/ Нова санитарна зона в пловдивско след поредния резултат за чума по свинете.Нова санитарна зона в пловдивско заради африканската чумаВ понеделник изтече и срокът, в който стопаните трябваше доброволно да умъртвят домашните свинеНова санитарна зона в пловдивско след поредния резултат за чума по свинете.Обявиха превантивно област Перник за санитарна зона заради африканска чумаПробата е от землището на град Перущица. А в Кресна започна дезинфекцията на стопанствата тип „заден двор\". В понеделник изтече и срокът, в който стопаните трябваше доброволно да умъртвят домашните прасета. Повечето от тях вече са го направили и няма напрежение в региона. ", "date": "2019.08.20", "title": "Нова санитарна зона в Пловдивско заради африканската чума"}
{"url": "http://www.cross.bg/safadi-ministur-iiordaniya-1611439.html", "text": "/КРОСС/ Вицепремиерът и министър на външните работи Екатерина Захариева и йорданският ѝ колега Айман Сафади ще подпишат днес споразумение за визово облекчение за българите, притежатели на дипломатически и служебни паспорти. Сафади от вчера е на посещение у нас - първото на йордански първи дипломат.Екатерина Захариева и Айман Сафади ще проведат и среща на четири очи, следвана от пленарни разговори. Посещението на йорданския външен министър е по покана на българското външно министерство.Миналата година Захариева беше на посещение в Аман. За първите 4 месеца на тази година стокообменът между България и Йордания е на стойност почти 10 милиона долара, като ръстът в сравнение с 2018-а е от над 20%. Само преди два дни йорданският външен министър имаше среща в Аман с посланиците на страните-членки на Европейския съюз, като основният фокус беше близкоизточният конфликт.Йорданското външно министерство привика в неделя израелския посланик в Аман в знак на протест срещу израелската политика в Ерусалим. На срещата с европейските посланици Айман Сафади призова за засилване на опитите на международната общност да се намери решение на конфликта в Близкия Изток с две държави. Йордания освен това играе решаваща роля и в мигрантската криза от Сирия. В страната се намират милион и 300 хиляди сирийски бежанци.Гостуващият у нас министър на външните работи на Йордания Айман ас Сафади ще се срещне по-късно през деня и с президента Румен Радев. ", "date": "2019.08.20", "title": "Външният министър Екатерина Захариева подписва визово споразумение с колегата си от Йордания "}
{"url": "http://www.cross.bg/pytin-prezident-frantziya-1611436.html", "text": "/КРОСС/ Нямa oпacнocт oт пoвишeнa рaдиaция cлeд взривa нa вoeнeн пoлигoн в Руcия, при кoйтo зaгинaхa пeтимa души. Тoвa кaзa руcкият прeзидeнт Влaдимир Путин във Фрaнция, цитирaн oт ТACC.\"Aкo имaтe прeдвид инцидeнтa в Ceвeрoдвинcк, тaм нямa никaквa зaплaхa, нямa никaквo пoвишeниe нa рaдиaциoнния фoн\", зaяви Путин в oтгoвoр нa журнaлиcтичecки въпрoc нa cъвмecтнa прecкoнфeрeнция c фрeнcкия прeзидeнт Eмaнюeл Мaкрoн в лятнaтa му рeзидeнция Фoрт Брeгaнcoн в южнa Фрaнция.Пo думитe нa руcкия прeзидeнт вcички рaнeни и зaгинaли при взривa нa 8 aвгуcт щe пoлучaт държaвни oтличия. Взeти ca вcички нeoбхoдими мeрки зa бeзoпacнocт. ", "date": "2019.08.20", "title": " Путин: Няма повишена радиация"}
{"url": "http://www.cross.bg/nyama-chovek-strana-1611444.html", "text": "/КРОСС/ „Криминализацията на обществото се задълбочава\". Това заяви в интервю за предаването „Тази сутрин\" по БТВ бившият шеф на ЦСБОП Тихомир Стойчев. „Говорим за двата полюса - криминализация към върха, нарастващата криминализация на върхушката, на елитите. От друга страна, имаме маргинализация, като в случая с Мартин, един човек, който няма образование и няма работа, няма дори най-елементарното достъпно, човек, който най-вероятно още при първото му осъждане е изтърпял много жестоки насилия в затворите. Това се отразява, при всички случаи\", допълни той. „Проблемът в престъпленията, които коментираме се състои в това, че абсолютно всички извършители или заподозрени в такива престъпления, са имали много сериозно криминално досие преди това, лежали са в затвора\", коментира от своя страна експертът по сигурност Николай Радулов. По думите му, в случая в село Сотиря става дума за човек, лежал в затвора, който би трябвало да бъде наблюдаван, но никой не му е обръщал внимание. „Тук не говорим просто за превенция, а за една почти сигурна възможност, той да извърши престъпление, защото никой не го наблюдава\", каза още проф. Николай Радулов.", "date": "2019.08.20", "title": "Експерти: „Криминализацията на обществото се задълбочава\""}
{"url": "http://www.cross.bg/minyta-topkata-alen-1611443.html", "text": "/КРОСС/ Локомотив Пловдив победи с 3:1 Дунав в мач от 6-ия кръг на футболното ни първенство.\"Черно-белите\" направиха пълен обрат, след като получиха гол в началото на срещата.Домакините започнаха двубоя по-активно. В 6-ата минута Димитър Илиев вкара гол, който бе отменен от съдията Станимир Тренчев, отсъдил преди това нарушение в атака на Йосип Томашевич.Гостите поведоха при първата си опасна атака. Това стана в 9-ата минута.Тогава Бирсент Карагарен сбърка в средата на терана, Ивайло Лазаров овладя топката и подаде на Стефан Христов, който с хубав удар се разписа за 0:1.\"Черно-белите\" реагираха и в 14-ата минута Ален Ожболт излезе на удобна позиция, но се подхлъзна и провали атаката на своя тим.В 21-вата минута реферът отмени гол на Ален Ожболт, отсъждайки засада но нападателя на домакините. Това негово решение бе оспорвано от локомотивци, тъй като топката се отби в крака на футболист на Дунав преди да попадне в краката на Ален Ожболт.Две минути по-късно Мартин Ковачев фаулира Бирсент Карагарен в наказателно поле на своя тим и съдията Станимир Тренчев отсъди дузпа в полза на \"смърфовете\".Зад топката застана Димитър Илиев, който изравни за 1:1.Това попадение успокои домакините, които заиграха по-внимателно, дебнейки съперника за грешки. Русенци имаха голям шанс да поведат отново в 42-рата минута. След центриране от корнер Ахмед Ахмедов се извиси и стреля, но Мартин Луков спаси.Секунди преди почивката в даденото от рефера триминутно продължение на редовното време на първата част центриране след Ален Ожболт отляво Йосип Томашевич отклони топката и Бирсент Карагарен с глава даде преднина за Локомотив за 2:1.Гостите хвърлиха повече сили в атака в началото на второто полувреме. В 51-вата минута Самир Аясс стреля от 20 метра в аут.В 57-ата минута обаче \"черно-белите\" вкараха трети гол. Петър Витанов задържа добре топката и подаде на Димитър Илиев, който от левия ъгъл на границата на наказателното поле порази горния ляв ъгъл на вратата на Благой Макенджиев.След гола домакините заиграха на сигурно, стремейки се да пестят сили. Гостите опитаха натиск, но до края на срещата не успяха да затруднят сериозно противника. ", "date": "2019.08.20", "title": "Локо (Пд) надигра Дунав с 3:1"}
{"url": "http://www.cross.bg/feiisbyk-tyitur-stranitzi-1611441.html", "text": "/КРОСС/ Китайските власти са използвали близо хиляда акаунта в \"Туитър\" и в по-малко степен страници във \"Фейсбук\", за да дискредитират и всеят раздор сред продемократичните демонстранти в Хонконг, съобщиха двете социални мрежи, цитирани от \"Франс прес\".\"Туитър\" спря временно 986 акаунта. \"Фейсбук\" от своя страна уточни, че е премахнала, поради същите причини, седем страници и три групи в социалната мрежа, също „свързани с лица, близки до правителството в Пекин\". ", "date": "2019.08.20", "title": "Туитър и Фейсбук са били използвани от Китай срещу демонстрантите в Хонконг"}
{"url": "http://www.cross.bg/ekzokostyum-hora-revolyutzionen-1611442.html", "text": "/КРОСС/ Учени от САЩ са разработили революционен олекотен екзокостюм, който може да засили ходенето и бягането, съобщи Фокс нюз.Високотехнологичният продукт тежи около 5 килограма и включва текстилни компоненти, които се прикрепват към талията и бедрата на потребителя.Според разработчиците му екзокостюмът е подходящ за носене от пожарникари и участници в спасителни акции, на които се налага да си проправят път през труден терен.Специалистите смятат също, че благодарение на него могат да се подобрят подвижността и качеството на живот на възрастни хора и хора с невродегенеративни заболявания.Екзокостюмът се контролира от алгоритъм, който долавя дали носещият го човек ходи или бяга, и е първият по рода си, подпомагащ и двете дейности. ", "date": "2019.08.20", "title": "Учени разработиха революционен олекотен екзокостюм, засилващ ходенето и бягането"}
{"url": "http://www.cross.bg/trase-proychvane-petrohan-1611492.html", "text": "/КРОСС/ Председателят на Управителния съвет на Агенция „Пътна инфраструктура\" Георги Терзийски подписа договора за изработването на прединвестиционно проучване за трасе по направлението Монтана - София, с тунел под Петрохан. Обществената поръчка е възложена на Обединение „Петрохан 2019\", с участници „Трансконсулт 22\" ООД и „Университет по архитектура, строителство и геодезия - Център за научни изследвания и проектиране\" ЕООД. Стойността на договора е 330 хил. лв. с ДДС, а срокът за изпълнение е 180 дни.  Изпълнителят ще трябва да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе.  ", "date": "2019.08.20", "title": "Подписан е договорът за прединвестиционно проучване за трасето на тунел под Петрохан"}
{"url": "http://www.cross.bg/septemvri-dobrinishte-vlak-1611490.html", "text": "/КРОСС/ На 22 август /четвъртък/ няма да се движат пътнически влак „Родопи\" № 16103 от Септември за Добринище, който заминава по разписание от Септември в 08:45 ч., както и пътнически влак „Родопи\" № 16106 от Добринище за Септември, който по разписание тръгва от Добринище в 14:15 ч.За обслужване на клиентите на БДЖ ще бъдат осигурени автобуси.Причината за отмяната на влаковете е свързана с планов ремонт на обслужващия съставите локомотив, който трябва да бъде извършен с цел гарантиране безопасното придвижване на композициите.„БДЖ - Пътнически превози\" ЕООД поднася извинение на своите клиенти, които са планирали пътуване с тези влакове на същата дата.  ", "date": "2019.08.20", "title": "В четвъртък влак „Родопи” Септември-Добринище-Септември няма да се движи"}
{"url": "http://www.cross.bg/bulgariya-petkov-rymen-1611491.html", "text": "/КРОСС/ Удовлетворени сме от заявката на 13 участника в реализацията на проекта АЕЦ „Белене\". Това заяви на пресконференция председателят на ПП АБВ Румен Петков. \"Това е много силно потвърждение на анализа, който АБВ направи в годините и с който аргументирахме необходимостта от незабавно реализиране на „Белене\". Участието на 13 кандидати, в това число стратегически инвеститори, ключови компании със световна значимост с декларации за продуктово инвестиране, воля да се ангажират като миноритарни участници и декларации за закупуване на ток са доказателство, че ПП АБВ е права да се стартира изграждането на 100% държавна централа. Представителите на Китай и Русия, които участваха в преговорния процес, винаги са посещавали Сърбия и Северна Македония с готовност предварително да договорят изкупуване на електроенергия.  За нас е непонятно защо България не го прави, а го прави стратегически инвеститор\", коментира председателят на ПП АБВ. Румен Петков определи реализирането на енергийния проект като много сериозен знак към българския бит и икономика.„Ние даваме възможност на българския бизнес в дългосрочен план да купува енергия на стабилна предсказуема цена. Изграждането на АЕЦ „Белене\" ще даде тласък на Централна и Северна България\", каза още Петков.Председателят на ПП АБВ изрази убеждение също, че решението е закъсняло, независимо, че е значимо и решително. Той подчерта необходимостта от това да бъде преодоляно забавянето и допуснатите зависимости против националния и обществен интерес. Петков обаче е категоричен, че не бива да бъде забравян корена на грешките - 2008 година проектът беше спрян от Сергей Станишев, в последствие, замразен от Бойко Борисов, днес налице е възможност за голяма крачка, която да отговори на обществените потребности - крачка, която да даде друг тласък на развитието на България и друго отношение на инвеститорите към страната ни. Зам.-председателят на партията Любомира Ганчева посочи, че реализацията на ядрената централа дава други гаранции за екологичната сигурност на България. Това е важен проект и за енергийната, и за националната сигурност, добави тя.", "date": "2019.08.20", "title": "Румен Петков: Реализацията на „Белене“ ще даде друг тласък на развитието на България"}
{"url": "http://www.cross.bg/detska-obshtestvenata-poruchka-1611446.html", "text": "/КРОСС/ Днес е последен ден за приемане на документи за участие в обществената поръчка за проектиране, строителство и надзор на националната детска болница.Подадените оферти ще бъдат отворени утре.Срокът за изпълнение на обществената поръчка е до 42 календарни месеца от подписване на договора с избрания кандидат. ", "date": "2019.08.20", "title": "Последен ден приемат оферти за строеж на национална детска болница"}
{"url": "http://www.cross.bg/avramova-petya-blagoystroiistvoto-1611445.html", "text": "/КРОСС/ Министърът на регионалното развитие и благоустройството Петя Аврамова и министърът на местното самоуправление на Република Северна Македония Горан Милевски ще подпишат Меморандум за разбирателство между двете ведомства. Официалната церемония ще се състои днес, 20 август, в Скопие. Министър Аврамова ще бъде придружавана от заместник-министъра на регионалното развитие и благоустройството Деница Николова. В рамките на посещението е предвидена и двустранна среща на министър Петя Аврамова с премиера на Република Северна Македония Зоран Заев.  ", "date": "2019.08.20", "title": "Министър Петя Аврамова и колегата й Горан Милевски ще подпишат в Скопие Меморандум за разбирателство"}
{"url": "http://www.cross.bg/pomnete-neshto-edno-1611429.html", "text": "/КРОСС/ Помнете едно нещо, в света съществува един закон - както постъпваш с другите, така ще постъпват и с тебе.Петър Дънов ", "date": "2019.08.20", "title": "Помнете едно нещо"}
{"url": "http://www.cross.bg/samyil-gospod-boga-1611428.html", "text": "/КРОСС/ В онова време, когато израилтяните се управлявали от съдии, а не от царе, живял в гр. Рама или Ариматея един благочестив човек на име Елкана от Левиевото коляно. Той имал две жени - Ана и Фенана. Любимата му жена Ана била бездетна. А у израилтяните бездетството се считало за знак на Божия немилост. Затова Ана тъгувала много, пък и познайниците й странели от нея и дори я презирали.Елкана изпълнявал усърдно всички наредби на закона. На всички големи празници ходел със семейството си в Силом, гдето тогава се намирала скинията, за да принесе жертва Богу. Веднъж след жертвоприношение той седнал да обядва със семейството си. Само Ана едничка не могла нищо да яде: сърцето й било пълно с тъга и тя пак отишла в скинията да се моли. Дълго се молила и плакала. Тя молила Бога да й даде син и обещала, че ако той й окаже тая милост, тя ще Му го посвети. Първосвещеник Илий, който седял при входа на скинията, я гледал с учудване. Тя била твърде много развълнувана, не произнасяла гласно ни една дума, но устните й се движели, като произнасяли вътрешна молитва. Като видял нейното извънредно вълнение, Илий си помислил, че тя е пияна, и й казал:- Как си могла ти в такъв вид да дойдеш в Дома Господен? Излез оттук и отрезви се!Ана смирено отговорила на първосвещеника:- Не съм пияна, но изливам пред Господа скръбта на душата си. Моля те, не ме презирай!На Илий му станало мъчно, че оскърбил нещастната жена. Той благословил Ана и й казал:- Иди си смиром и Израилевият Бог да изпълни просбата ти!Ана се върнала при мъжа си, утешена и укрепена от молитвата. Милосърдният Бог изпълнил нейната просба: тя родила син и го нарекла Самуил, което значи \"измолен от Бога\". Родителите твърде много се зарадвали, че си имат вече младенец. И двамата били съгласни да го посветят на Господа, затова щом Самуил навършил три години, Ана го отнесла в Силом при първосвещеника Илий и му казала:- Аз съм същата жена, която преди три години молех Бога да ми дарува син. Бог изпълни молбата ми и аз Му отдавам своето дете. Нека то Му служи през цял живот.И като влязла в храма, Ана поблагодарила на Господа с пламенна молитва:\"Зарадва се сърцето ми в Господа, въздигна се силата ми чрез моя Бог! Никой не е тъй свет като Господа и няма твърдина като нашия Бог! Господ умъртвява и съживява. Господ прави човека сиромах и богат, унижава го и го въздига. От праха Той подига бедния, от калта възвишава сиромаха. Той изпълнява молитвата на молещия се и благославя дните на праведника, защото не със своята мощ е силен човек. Господ е свет. Да се не хвали мъдрият с мъдростта си, да не се хвали силният със силата си, да не се хвалят богатите с богатството си, но който желае да се хвали, нека се хвали с това, че разбира и познава Господа.\"След молитвата Ана се върнала у дома, като оставила детето на грижите на първосвещеника Илий. На всеки празник обаче тя ходела в Силом да се види със сина си и му донасяла дрешки. Майката се радвала, като чувала от Илий, че синът й е кротък, послушен и ревностно се учил на закона Господен. Радвала се, като видяла младото момче да служи на храма в сфод (ленена дрешка, каквато носели служителите на олтара). Илий твърде обикнал доброто и кротко момче и казвал на родителите му: \"Да ви благослови Бог за дара, който Му поднесохте!\" И Бог проявил милост към Ана: дарувал й още три сина и две дъщери.В началото на своето царуване Саул бил изпълнен със смирение и благочестие. Господ го благословил и му дарувал успех в делата му. Но властта развратила царя. Той престанал да се вслушва в добрите съвети на Самуил, нерядко постъпвал дори противно на Божиите повели, станал горд и самонадеян. Тогава Господ отнел от него Своята милост.Амаликитяните, съседи на израилтяните, прогневили Бога със своите престъпления. Чрез пророк Самуил Господ заповядал на Саул да им обяви война, да убие царя им и да предаде на изтребление всичкото им имущество. Саул удържал победа над амаликитяните, но от корист запазил за себе си по-добрите техни стада. А когато после видял Самуила, казал му, че изпълнил Божията повеля.- А що значи това блеене на овци и рев на бикове, каквото чувам оттук? - го запитал пророкът.- Аз запазил по-добрите амаликитски стада, за да ги принеса в жертва Богу - отговорил Саул.- Не жертви и не всесъжения е искал от тебе Господ, а покорност - възразил Самуил. - Послушанието е по-приятно Нему от жертвоприношението. А непокорството е такъв също грях, както и идолопоклонството.След това пророкът обявил на Саул, че Господ го е отхвърлил и дава другиму неговия престол. Той бил получил за това откровение от Бога.Самуил обаче жалел за Саул и често молел Бога да отвърне Своя гняв от него. Но Господ веднъж му казал: \"Докога ще плачеш за Саула? Аз го отхвърлих. Вземи елей и иди във Витлеем при Йесей. Един от синовете му ще бъде цар на Израиля. Аз ще ти покажа тоя, когото съм избрал.\"Самуил изпълнил Божията повеля, взел съд със свещен елей и отишъл във Витлеем. Като устроил жертвоприношение, той повекал на жертвения обед Йесея, който живеел там, и синовете му.Като видял най-големия Йесеев син - Елиав, който имал висок ръст и прекрасна външност, Самуил помислил: \"Ето, тоя вероятно е избран от Бога!\" Но Господ казал на пророка: \"Не гледай нито на ръста, нито на красотата му, защото не него съм избрал за цар. Господ не съди така, както съди човек, защото човек вижда само външността, а Господ вижда и сърцето.\"Седемте сина на Йесей били един след друг представени на Самуил, но нито един от тях не бил избран от Бога. Тогава Самуил попитал Йесей:- Всичките ти ли деца са тука?- Имам още един, най-малкия, който пасе стадото - отговорил Йесей.- Прати за него! - казал пророкът.Довели най-малкия син на име Давид, и Господ казал на Самуил: \"Това е той, стани и го помажи!\" Самуил помазал Давида със свещен елей. От тоя ден и насетне Дух Господен бил върху помазания. Давид, укрепен от Бога, извършил много славни дела: победил враговете на Израиля и по-късно станал цар. След като помазал Давида, Самуил се върнал у дома си в Рама, гдето живял заедно с двама пророци. Славните дале на Давид възбудили завист у Саул, който започнал да го преследва. Но Давид намерил покровителството на Самуил.Светият пророк Самуил умрял в дълбока старост и целият народ жалил за него. Погребали го в Рама.Между това Саул продължил да се отдалечава от Бога и се предавал на злобата и гордостта. Не много преди неговата смърт му се явил умрелият пророк Самуил и му повторил, че Бог отнема от него царството и го предава на Давид. ", "date": "2019.08.20", "title": "Св. прор. Самуил. Св. 37 мчци Пловдивски"}
{"url": "http://www.cross.bg/strategicheski-temenyzhka-investitor-1611437.html", "text": "/КРОСС/ Министърът на енергетиката Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене\".От руската корпорация „Росатом\" вчера обявиха, че са подали документи. По неофициална информация заявления има и от Корейската хидроядрена компания и от китайската Си Ен Ен Си.Интерес са заявили и американската „Дженерал илектрик\" и френската „Фраматом\", които могат да доставят част от техническото оборудване. Освен това българска фирма е поискала да закупи акции от бъдещата централата.Преди дни Теменужка Петкова обясни, че с подаването на заявленията започва същинската част от избора на стратегически инвеститор за АЕЦ „Белене\".„Ще търсим оптимален вариант затова да бъдат допуснати максимално широк кръг потенциални и стратегически инвеститори или компании, които биха желали да придобият миноритарен дял или такива, които биха желали да сключат договор за изкупуване на електрическа енергия. Процедурата е с много широки възможности за комбинации в хода на самата процедура\", каза тя.„Този проект никога не е разглеждана възможността да бъде реализиран самостоятелно от българската страна - това е един сериозен проект, който изисква сериозно финансиране, така че аз смятам, че това е наистина добрата и удачна форма за реализация на такъв тип проекти\", посочи още енергийният министър Теменужка Петкова. ", "date": "2019.08.20", "title": "Обявяват кандидатите за стратегически инвеститор на АЕЦ „Белене”"}
{"url": "http://www.cross.bg/tema-negovan-stydioto-1611430.html", "text": "/КРОСС/ Тема: Кой иска да строи АЕЦ Белене и вижда ли се края на сагата с втората атомна централа;Тема:Престъпление и наказание. Какво се случва с психиката на българина;Тема:Повдигнаха обвинение на собственика на запалилото се депо за отпадъци край магистрала „Струма\". На живо - как е пламнал огъня;Тема:Коне на пътя за Гърция предизвикаха катастрофа. На живо: чия е вината за животните на пътното платно;Тема: Изравнителните сметки на топлофикация са окончателни. Какво трябва да знаят абонатите?Тема: Има ли опасност от обгазяване след големите пожари в страната и колко сериозен е проблемът с незаконните сметища. Разговор с министъра на околната среда и водите Нено Димов. Тема: Какво се крие зад криминалната мистерия в Негован и имаше ли пропуски в издирването на убиеца на дете в Сотиря? В студиото Тихомир Стойчев и професор Николай Радулов.Тема: Нови правила за донорството. От кого ще се иска разрешение в случай на смърт? Тема: Каква ще е политическата есен според звездната карта? Прогнозата от Алена.Тема:С багаж и дете по релсите. Кой остави цял влак пътници по средата на нищото без вода и транспорт? Разказът на потърпевшите.Тема:Коалиционното споразумение - на прицел. Има ли сговор между Валери Симеонов и Цветан Цветанов? Говори Волен Си - Има ли опасност от обгазяване след големите пожари в страната и колко сериозене проблемът с незаконните сметища. Разговор с министъра на околната среда иводите Нено Димов.- Какво се крие зад криминалната мистерия в Негован и имаше ли пропуски виздирването на убиеца на дете в Сотиря? В студиото Тихомир Стойчев и професорНиколай Радулов. деров.Тема:От Виктория до Кристин - можеше ли да се избегне последната трагедия? Позицията на бившия съпруг на убитата телевизионна водеща от Русе.Тема:Случаят \"Негован\". Накъде водят следите на убиеца?Тема:Осиновените българчета от къщата на ужасите в САЩ се срещнаха с генералния ни консул в Чикаго. Какво му разказаха?Тема: Забавяш вноски по кредит - влизаш в черен списък. Как да не попаднем в спиралата на задълженията? В студиото - банкерът Левон Хампарцумян.Тема: Ще има ли нови ваксини и ще отпаднат ли стари? И как предлаганите промени ще се отразят на пациентите? ", "date": "2019.08.20", "title": "Теми и гости в сутрешните блокове "}
{"url": "http://www.cross.bg/rozhdenitzite-na-avgyst-1611432.html", "text": "/КРОСС/ Полк. проф. Венцислав Мутафчийски, хирург, началник на ВМА, член на лигата \"Лекарите, на които вярваме\"Юлия Юревич, „Мис България 2007\"Бисер Димитров, бизнесмен в Силициевата долинаВалентин Райчев, генерален секретар на БФБ, олимпийски шампион по свободна борбаЕвгени Матинчев, икономист и политикИван Вълчев, алпинистПламен Николов, национал от САЩ' 94Симеон Спиридонов, художник   ", "date": "2019.08.20", "title": "Рождениците на 20 август"}
{"url": "http://www.cross.bg/chasa-sofiyaot-konsyltatzii-1611433.html", "text": "/КРОСС/ София.От 14.00 часа на „Дондуков\" 2 президентът Румен Радев ще се срещне с министъра на външните работи на Хашемитското кралство Йордания Айман Ал-Сафади.***София.От 09.40 часа в МВнР вицепремиерът и министър на външните работи Екатерина Захариева ще приеме Айман Сафади, министър на външните работи на Хашемитското кралство Йордания за разговор на четири очи. В 10.05 часа ще се състоят пленарни разговори между двете делегации. В 11.00 часа в зала „Договори\" на МВнР двамата министри ще подпишат споразумение за визово облекчение на притежателите на дипломатически и служебни паспорти. Екатерина Захариева и Айман Ал-Сафади ще дадат изявление в 11.20 часа.***София.От 10.00 часа в сградата на Министерството на енергетиката - ул. „Триадица\" №8 министърът на енергетиката Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене\".***София.От 09.30 часа в Метростанция \"Летище София\" ще се състои представяне на първата изцяло брандирана мотриса от години насам.***София.От 10.00 часа 7 състав на Специализирания наказателен съд ще гледа делото срещу Александър Т. и Красимир Н., обвинени в участие в ръководството на престъпна организация или група.***София.От 10.30 часа кметът на София Йорданка Фандъкова ще провери ремонта на участъка на бул. „Президент Линкълн\", който се изгражда при метростанция 15 в район „Овча Купел\", както и ремонтните дейности на ул. „Житница\". Кметът ще провери и строителните дейности в метростанцията. Проверката ще започне от ъгъла на бул. „Президент Линкълн\" и ул. „Зеленика\".***София.От 12.00 часа в централата на ПП АБВ на улица „Врабча\" 23 ще се проведе пресконференция.***Благоевград.От 11.30 часа в Общината ще се проведе заключителна пресконференция и официална церемония „Откриване\" по проект „Социална инфраструктура за услуги за деца\".***БургасОт 19.00 часа ще започне честването на паметната годишнина от прочутата битка край поречието на река Ахелой от сградата на местното читалище „Светлина 1934\", където тръгне празнично шествие.***Варна.От 10.00ч., на паркинга пред блок 29, кв. Чайка\". Ще се състои официалното откриване следреконструкция на улична мрежа бул.\"Осми Приморски полк\" в участъка от бул.\"Васил Левски\" до бул. \"Христо Смирненски\".***Варна.От 11.00ч. до южната страна на подлеза на ул. \"Дубровник\" ще се състои официална церемония \"Откриване на обект\": \"Реконструкция на улична мрежа по трасето на бул. \"Васил Левски\" в участъка от \"Подвис\" до бул.\"8-ми Приморски полк\".***Варна.От 13.00 ч. в Галерия „Къщата на майсторите\" на територията на Панаира на занаятите в Морската градина ще се проведе пресконференция за избора на най-добър сувенир в рамките на 23-тия Международен панаир на занаятите и изкуствата „Булгарика\".***Видин.От 14.00 часа в заседателната зала на 6 ет. в сградата на Общинската администрация ще се проведат консултации за определяне състава на Общинска избирателна комисия Видин, във връзка с произвеждането на изборите за общински съветници и за кметове.***Враца.От 09.15 часа на паметника на Никола Войводов (гаров площад) ще бъдат отбелязани 177 години от рождението му.***Враца.От 10.00 часа в Заседателната зала на Община Враца кметът Калин Каменов свиква консултации за определяне състава на Общинска избирателна комисия.***Добрич.От 14.00 часа в сградата на Община град Добрич в Общинската избирателна комисия ще се проведат консултации за изборите за общински съветници и кметове.***Ловеч.От 13.00 часа ще заседава комисията за децата, младежта, спорта и НПО към Общински съвет - Ловеч.***Поморие.С празнично шествие в Поморие ще бъдат отбелязани 1102 години от прочутата битка край поречието на река Ахелой.***Плевен.От 15.00 часа в зала ,,Плевен\" на Областна администрация ще се проведе заседание на областна епизоотична комисия\".***Пловдив.В 10.00 часа в пресклуба на БТА-Пловдив на бул.\"6-ти септември\" 140 ще се състои пресконференция на ПП АБВ.***Пловдив.В 11.00 часа в сградата на общината ще се проведат консултации за определяне състава на общинската избирателна комисия (ОИК) в Община Пловдив.***Сливен.От 11.00 часа в зала 105 на Община Сливен кметът Стефан Радев свиква консултации за състав на ОИК. ", "date": "2019.08.20", "title": "Предстоящи събития на 20 август"}
{"url": "http://www.cross.bg/sega-telegraf-chasa-1611435.html", "text": "/КРОСС/  в. Сега - Плащането за стаи и други екстри по болниците се легализирав. Сега - Заеми вдигнаха чуждите инвестиции до 457 млн. евро в. 24 часа - Сестри и акушерки ще отварят кабинетив. Труд - Световен отровител 19 със серен двуокис е Българияв. Телеграф - Съдии от 3 държави разобличиха БГ Мадофв. Монитор - Дерат по 6 бона за лечение на алкохолизъмв. Сега - Стотици учители се търсят преди началото на учебната годинав. Сега - Гешев упорито отказва да осветли имуществото на жената до себе си в. 24 часа - Ремонти по \"Хемус\" и догодинав. 24 часа - Политологът Калоян Методиев става шеф на кабинета на президентав. Труд - „Патриотичен фронт\" възкръсва за местните изборив. Труд - Доплащаме за лечение по официални тарифив. Телеграф - Студентският наем удари хилядаркав. Телеграф - Медсестрите отварят кабинетив. Монитор - Две обвинения за палежа на АМ „Струма\"в. Монитор - Съдии от 3 държави разобличиха лъжите на Цветан Василевв. 24 часа - Росен Рапчев, началник на отдел „Пътна полиция\" на Главна дирекция „Национална полиция\": Заснехме 10 746 шофьори с превишена скорост над 50 км/чв. Труд - „ Медикът проф. Иван Козовски пред „Труд\": Химическата кастрация може да направи мъжа хомосексуалист и дори педофилв. Телеграф - Константин Велев, председател на Асоциацията на българските застрахователи: До 5000 лв. обезщетение за синина при катастрофа в. Монитор - Десислава Янева, състезателка по плуване, спасител и треньор на малки таланти: БЧК обучава спасители, а от чужбина ги крадат за повече парив. Сега - Академията на МВР - ковачница на съдебни кадрив. Сега - Защо се обсъжда държавна субсидия за завода на \"Фолксваген\"в. 24 часа -  Когато заетостта чупи рекорди: време е за работни места с по-висока добавена стойноств. Труд - Българската история - 1300 минус 45 годинив. Телеграф - Научете се да живеете с 2 и 200в. Монитор - Колкото по-малко пия, толкова повече се напивам... ", "date": "2019.08.20", "title": "В печата днес"}
{"url": "http://www.cross.bg/peri-kandelaki-chastno-1611434.html", "text": "/КРОСС/  Известната руска телевизионна журналистка и общественик Тина Канделаки сподели скоро пред Спутник, че популярната американска певица веднъж се приближила до нея подпийнала на частно парти и се опитала да я целуне без нейно съгласие.Канделаки публикува сблъска си с Пери, след като прочела статия за обвиненията, отправени от колега на Пери в нейния музикален клип „Тийнейджърска мечта\", който твърди, че певицата извадила пениса от панталоните му пред други хора на друго частно парти. „Веднъж ме поканиха на частно парти с Кейти Пери, където тя ме избра като обект за проявление на нейната страст. Успях да се преборя, силовите тренировки не бяха напразни и Кати моментално намери нова жертва за целувки, прегръдки и мръсни танци\", казва Канделаки в личния си блог.Базираните в Русия медии не можеха веднага да се свържат с Канделаки за коментар. Съобщава се, че американските медии също не са успели да достигнат до представители на Кейти Пери, за да изяснят историята. В момента Пери е сгодена за актьора Орландо Блум. ", "date": "2019.08.20", "title": "Руска журналистка обвинява Кейти Пери в сексуален тормоз "}
{"url": "http://www.cross.bg/eksplozii-dyshi-provintziyata-1611440.html", "text": "/КРОСС/ Най-малко 66 души бяха ранени вчера при поредица експлозии в източната афганистанска провинция Нангархар, в деня когато Афганистан отбеляза стогодишнината на своята независимост, предаде Асошиейтед прес, като се позова на властите.Говорител на губернатора на провинцията съобщи за най-малко 10 експлозии в столицата на провинцията - град Джалалабад. Повечето пострадали са били леко ранени и са били освободени, след като са получили медицинска помощ в местни болници. До момента никой не е поел отговорност за атаките.В Нангархар действат както талибани, така и свързани с групировката \"Ислямска държава\" групи.Това стана ден след като самоубийствен атентат на сватба в Кабул отне живота на 63 души и рани над 180. Отговорност пое \"Ислямска държава\".Афганистанският президент Ашраф Гани се зарече вчера да ликвидира всички убежища на ИД в страната. ", "date": "2019.08.20", "title": "Над 60 души пострадаха при експлозии в Източен Афганистан "}
{"url": "http://www.cross.bg/voiina-voyadzhur-avgyst-1611431.html", "text": "/КРОСС/  636 г. - Между Византия и Арабския халифат се състои битка при Ярмук.917 г. - Българо-византийски войни: Българските войски, водени от цар Симеон I, разбиват войските на Византия в Битката при Ахелой.1634 г. - В Москва е издаден първият руски буквар.1741 г. - Руският мореплавател от датски произход Витус Беринг открива Аляска.1829 г. - По време на Руско-турската война (1828-1829) руски части влизат в Одрин.1876 г. - В Османската империя започват масови погроми над арменците.1892 г. - По време на Втория си конгрес БСДП окончателно се разцепва на БСДП начело с Димитър Благоев и БСДС начело с Янко Сакъзов.1914 г. - Първата световна война: Германски войски превземат Брюксел.1918 г. - Латвия, Литва и Естония са признати за самостоятелни държави от страните на Антантата.1931 г. - Открито е 23 Обикновено Народно събрание с председател Стефан Стефанов, председател на Съюза на българските индустриалци.1940 г. - По заповед на Йосиф Сталин агенти на КГБ извършват атентат срещу Лев Троцки, емигрант в Мексико, който на следващия ден умира.1943 г. - Втората световна война: Извършена е англо-американска бомбардировка над Исперихско и Пордим, Плевенско.1945 г. - В СССР е създаден свръхсекретен комитет за разработване на атомна бомба.1960 г. - Сенегал напуска Федерация Мали и се обявява за независима самостоятелна република.1968 г. - На 20 срещу 21 август е извършена интервенция на държавите от Варшавския договор в Чехословакия за ликвидиране на Пражката пролет.1977 г. - Програма Вояджър: От авиобазата Кейп Канаверал във Флорида е изстрелян космическия апарат на НАСА Вояджър 2, чиято цел е изследването на външните планети на Слънчевата система.1980 г. - В Евксиноград, Тодор Живков връчва орден \"Кирил и Методий\" - I степен на гръцкия композитор Микис Теодоракис за неговите творчески постижения.1988 г. - Приключва Ирано-иракската война.1989 г. - По наблюдения на Вояджър 2 е доказано съществуването на първия най-външен пръстен на планетата Нептун.1991 г. - Естония обявява независимост от СССР.1998 г. - САЩ нанасят въздушни удари с крилати ракети срещу предполагаеми бази на Осама бин Ладен в Афганистан и химическа лаборатория в Судан, в отговор на атентатите срещу американските посолства в Кения и Танзания от 7 август.2006 г. - Рожерио Сени подобрява рекорда на Хосе Луис Чилаверт за вратар с най-много отбелязани голове.2006 г. - Националната инициатива \"Първанов - президент\" за издигането на сегашния президент на България за втори мандат е подкрепена от 172 български кмета. ", "date": "2019.08.20", "title": "20 август в историята"}
