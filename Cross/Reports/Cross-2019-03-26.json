{"url": "http://www.cross.bg/eltun-dzhon-tyitur-1600124.html", "text": "/КРОСС/ Елтън Джон отбеляза 72-рия си рожден ден на 25 март като съобщи в Туитър, че неговата автобиография ще излезе на 15 октомври и ще носи простото заглавие \"Аз\". Певецът показа и корицата на книгата в Туитър. В кратко видео той шеговито написа:\"За първи път някой вижда това, с изключение на мен, разбира се\".Музикантът, който има двама сина - на осем и на шест години, от съпруга си Дейвид Фърниш, ще разкаже открито за бурните си дни на поп звезда, за наркотиците и как се е установил и създал семейство.\"След Елтън Джон светът на музиката никога няма да бъде същият\", гласи официалното съобщение за книгата - \"Животът му е изпълнен с драма - от ранното отхвърляне на работата му с партньора му Бърни Таупин до разгръщането му като водеща попзвезда; от слабостта, когато се опитва да се удави в басейн в Лос Анджелис, до танц с британската кралица; от приятелството с Джон Ленън, Фреди Меркюри и Джордж Майкъл до основаването на фондацията за борба със СПИН\". В автобиографията Елтън използва открит, смирен и прям тон и говори за своята музика и за своите отношения, страсти и грешки.\" ", "date": "2019.03.26", "title": "Елтън Джон разказва за наркотиците и избора да стане баща в автобиография"}
{"url": "http://www.cross.bg/bytilka-kolata-avtomobila-1600141.html", "text": "/КРОСС/ Ако забележите празна пластмасова бутилка между гумата на автомобила и калника, бъдете много внимателни. Крадците са измислили нов начин за кражба. В какво се състои фокусът? Престъпниците предварително си избират автомобил и слагат до гумата му обикновена празна пластмасова бутилка. Важният момент: тя се закрепя именно от страната на пътниците. Какво се случва после? Нищо неподозиращия за това шофьор се качва в колата си, отваря вратата и сяда зад волана. Когато гумите започнат да се въртят се разнася оглушително тропане - именно от пластмасовата бутилка. Гръмкият и странен звук, наподобяващ лек взрив, плаши шофьорът. Така че той бавно излиза от колата и се разхожда около нея, за да види какво се е случило. Съгласете се, че малцина в подобна екстремна ситуация ще затворят вратата и ще извадят ключа. Точно затова, докато шофьорът се намира около вратите на пътниците, за престъпника остава само бързо да стигне до мястото на шофьора и да запали колата. Както виждате, нищо сложно. Затова се старайте винаги да огледате автомобила от всички страни, а напускайки салона, да изключите двигателя и да извадите ключа от контакта. Безопасността преди всичко!  ", "date": "2019.03.26", "title": "Нови хитрости за кражба на автомобила"}
{"url": "http://www.cross.bg/onlaiin-sudurzhanie-izdateli-1600135.html", "text": "/КРОСС/ Европейският парламент одобри днес спорни промени в правилата за авторското право, които дават повече правомощия на издатели на нови и звукозаписни компании срещу интернет гиганти като „Гугъл\" и „Фейсбук\", предаде АФП.Въпреки напрегнатия дебат в парламента и яростно лобиране преди вота евродепутатите в Страсбург одобриха директивата с 348 гласа „за\" срещу 274 „против\" и 36 „въздържал се\".Членовете на ЕП бяха крайно разделени по темата, като и двете страни бяха обект на невиждан лобистки интерес от технологични гиганти, медийни фирми, създатели на съдържание и активисти за онлайн свободи.Новият текст предвижда творците да могат да контролират разпространението на авторското съдържание от онлайн потребителите и да получават възнаграждение.Европейските издатели на вестници ще могат да преговарят по какъв начин да се извършва повторната употреба на тяхното съдържание в онлайн платформите.Журналистите ще имат по-големи възможности да получават дял от приходите, събрани от прочетените им публикации.Благодарение на новите правила за лицензиране, потребителите ще могат законно да споделят онлайн съдържание със защитени авторски права в платформи като Ютюб или Инстаграм.Процедурата за това бе задействана преди две години от ЕК в опит за защита на културното наследство на Европа и за да осигури, че издатели и артисти ще получат справедлива компенсация от големите онлайн компании.Основната цел на приетата директива e да засили шансовете на носителите на правата, по-специално музиканти, изпълнители, автори, издатели и новинари, да договарят по-добри сделки за обезщетение за използването на техни работи, които се появяват в интернет платформи. Това ще се случи като интернет платформите бъдат директно отговорни за публикуваното съдържание техния сайт. И като издателите на новини получат автоматично право да договарят сделки от името на своите журналисти за текстове, използвани от агрегаторите на новини.В реакция „Гугъл\" обяви, че реформата на авторското право ще доведе до правна несигурност и ще навреди на креативните и дигитални сфери в ЕС.Силен противник на промените, „Гугъл\" посочи, че има известни промени в предложението на ЕК, но детайлите са важни. Новите правила означават, че американският технологичен гигант ще трябва да плаща на издатели, артисти и музиканти, отбелязва Ройтерс. ", "date": "2019.03.26", "title": "ЕП одобри промени в правилата за авторското право в интернет "}
{"url": "http://www.cross.bg/pikaso-dora-maar-1600139.html", "text": "/КРОСС/ Холандски следовател, известен като \"Индиана Джоунс в света на изкуството\", откри открадната преди 20 години картина на Пикасо, предаде БТА. Творбата \"Портрет на Дора Маар\", рисувана от испанския художник през 1938 г., струва 7 млн. долара, когато е открадната във Франция през 1999 г. Оценката й днес е 25 млн. долара.Картината изобразява една от любовниците и музи на Пикасо - Дора Маар. Дамата, чието истинско име е Теодора Маркович, има връзка с прочутия творец от 1936 до 1943 г. Музата на Пикасо умира през 1997 г. на 89-годишна възраст.\"Портретът на Дора Маар\" - част от личната колекция на Пикасо, остава окачен в дома му до смъртта му през 1973 г. Творбата е открадната през 1999 г. от акостирала във Франция луксозна яхта на саудитски милиардер. След две десетилетия на безплодни усилия за намирането й, наблюдателите и колекционерите смятат, че никога повече няма да я видят. Всичко се променя след намесата на холандския следовател Артур Бранд. Той се прочу през 2015 г., когато откри \"Конете на Хитлер\" - две бронзови скулптури, дело на нацисткия скулптор Йозеф Торак.  Следователят се впуска в търсенето му през 2015 г., когато чува, че картина от Пикасо, \"открадната от кораб\", циркулира из престъпния свят в Холандия. Първоначално експертът няма представа за коя точно творба става дума. Когато разбира, отправя призив към хората, които може да са я закупили, без да са в течение на историята й. Едва преди дни Бранд получава отговор.\"Двама представители на холандски бизнесмен се свързаха с мен, споделяйки, че клиентът им притежава картината. Човекът мислел, че я е придобил в законна сделка. Оказва се, че сделката наистина е законна, но не и методът на плащане\", разказва Бранд. Впоследствие представителите на бизнесмена донасят шедьовъра, увит в плат и поставен в черни торби за смет.От полицията на Франция и Холандия съобщават, че няма да предприемат разследване срещу последния собственик на картината. \"Портретът на Дора Маар\" е предаден на френска застрахователна компания, пожелала анонимност, която тепърва ще решава какво да прави с него. ", "date": "2019.03.26", "title": "Откриха шедьовър на Пикасо, откраднат преди 20 години"}
{"url": "http://www.cross.bg/pargov-kaloyan-primer-1600144.html", "text": "/КРОСС/Темата за дължимите обезщетения на тракийските българи продължава да е актуална. Това е кауза, която българските представители в Европейския парламент трябва да отстояват. Това заяви лидерът на БСП - София Калоян Паргов по повод Деня на Тракия и 106 години от Одринската епопея. „Този ден е свързан в историческата памет на българския народ с военния триумф на нашата армия, но и със спомена за последвалия геноцид, извършен над българите от Беломорска и Одринска Тракия. Със спомена за кланетата от Илиева нива и Маджарово, за 60-те хиляди погубени човешки животи и за над 300 000 тракийски бежанци, прокудени от родните им домове. Ето защо е важно да помним и почитаме тези мъченици\", заяви Паргов.Според него превземането на непревземаета Одринска крепост е пример за това, че когато една битка е в името на справедливостта, е възможно да се постигне и невъзможното. „Подвигът на българската армия край Одрин е записан с ярки букви в световната военна история. Тя е емблематичен пример за стоицизма на българските войни и жертвоготовността им в името на България\", убеден е лидерът на столичните социалисти. „Поклон пред подвига им!\", завърши Калоян Паргов. ", "date": "2019.03.26", "title": "Калоян Паргов: Темата за дължимите обезщетения на тракийските българи продължава да е актуална"}
{"url": "http://www.cross.bg/damyanov-stopanstvoto-krichim-1600145.html", "text": "/КРОСС/ Най - късно до есента се очаква Ловна резиденция \"Кричим\" да бъде отворена за посетители.Царската къща, сторена през 1937-ма година, цветната оранжерия и паркът представляват най - голям интерес и точно те ще могат да бъдат разгледани, вероятно след предварителни заявки. Това съобщи Дамян Дамянов, директор на \"Югозападно държавно предприятие\" Благоевград, което управлява стопанство \"Кричим\".Ще се работи и по включването на стопанството в туристически маршрути, допълни Дамянов.Нови до 600 яребици реколта 2019-та се очаква да се излюпи до два - три месеца на територията на Ловна резиденция Кричим. Прогнозата е на Борислав Бечев, управител на фирма „Сокол\", осигурила 500 яребици за възпроизводство, които бяха разселени днес в резиденцията. Птиците са от развъдник в Сливен и са на 270 дни, уточни инж. Бечев.Миналата есен в ловната резиденция са разселени фазани, предстои възстановяване на популацията на отглежданата преди години тук американска дива пуйка.Проблем в момента е големият брой елени лопатари, които обитават ловната резиденция - те са над 450, а броят им трябва да се намали до 130. Около 1000-та декара площ, на която те живеят, е малка и не може да им осигури достатъчно храна, посочи директорът на \"Югозападно държавно предприятие\" Благоевград Дамян Дамянов. Затова предстои разселване на елените в други ловни стопанства в страната. Вероятно ще има и отстрел, но той ще е на единични бройки, тъй като няма как на 100 хектара да се организира лов, уточни Дамян Дамянов.В стопанството има също близо 30 диви прасета, които вероятно да проникнали през стената, която на места е равна с дигата на реката, съобщи Дамянов. Той е категоричен, че дивите свине трябва да бъдат отстранени, тъй като нанасят щети на парка, а той е една от атракциите на стопанството.Друг вид животни, отглеждани в стопанството, са муфлоните. Броят им в момента е между 30 и 40. ", "date": "2019.03.26", "title": "Отварят за посещения двореца \"Кричим\" наесен "}
{"url": "http://www.cross.bg/huawei-pozvolyava-huawei-1600143.html", "text": "/КРОСС/ HUAWEI представи своите революционни модели HUAWEI P30 и HUAWEI P30 Pro по време на екслузивно събитие в Париж.  Новите смартфони от серията P30 идват с най-високо технологичната система от камери на компанията, която пряко конкурира професионалните камери благодарение на качествено нов HUAWEI SuperSpectrum сензор, невероятна HUAWEI SuperZoom оптика и нова Time of Flight (TOF) камера. Допълнение към всичко това е усъвършенстваната OIS и AIS стабилизация на изображенията.В България HUAWEI P30 и HUAWEI P30 Pro ще бъдат налични в търговската мрежа още утре, 27 март, а всички, закупили P30 и P30 Pro през първия месец след официалното представяне, ще получат безплатно услугата Premium Service.  „Устройствата от серията HUAWEI P30 са технологичен пробив след десетилетия развитие на дигиталните камери, което ще пренапише правилата на мобилната фотография и ще промени потребителските представи за нея. Иновациите като сензора HUAWEI SuperSpectrum и оптиката SuperZoom са революция не само в мобилната фотография, а и в мобилната видеография - една област, в която отдавна чакахме появата на дисруптивна технология. Серията Huawei P30 задава тона на следващото поколение смартфони\", сподели изпълнителният директор на HUAWEI Ричард Ю пред огромната публика от журналисти и лидери на мнение на събитието в Париж. Революционната серия HUAWEI P30 идва да промени представата на потребителите за мобилната фотография. Новият P30 Pro получи рекорден резултат от експертната лаборатория за мобилна фотография и видеография DxOMark - общо 112 точки. Телефонът  разполага с нова четворна Leica Quad система - 40MP основна камера с HUAWEI SuperSpectrum сензор, 20MP ултра широкоъгълна камера, 8MP телефото камера и специална HUAWEI Time-of-Flight (TOF) камера. За перфектното селфи телефонът разполага и с 32 MP предна камера. 1/1.7-инчовият HUAWEI SuperSpectrum сензор обработва входящата светлина по фундаментално нов начин. За разлика от традиционните RGBG Bayer филтри, той е с конфигурация RYYB  - заменя зелените пиксели с ключовите жълти пиксели, което позволява постигането на максимална светлочувствителност ISO 204800 и 409600, съответно при HUAWEI P30 и HUAWEI P30 Pro. Тази нова сензорна технология, заедно с използването на по-големи пиксели, позволява създаване на фото и видео съдържание с изключително качество при всякакви условия на осветеност, включително и при изключително слаба светлина.Камерата с широка бленда f/1.6 заснема впечатляващи ултраширокоъгълни изображения, събиращи в кадър повече от света около нас. Заедно с големия RYYB сензор и Huawei AIS + OIS, Huawei P30 Pro прави по-ярки снимки при всяка светлина. Детайлите са налице дори при нощни снимки от ръка, като основната и телефото камерата допълнително стабилизират изображението.Телефото обективът HUAWEI SuperZoom дава нова дифиниция на зуум фотографията. SuperZoom позволява до 5-кратно оптично, 10-кратно хибридно и до 50-кратно цифрово приближение, които се активират чрез перископна вътрешна архитектура. Специален призмовиден елемент в телефото камерата позволява пречупването на светлината под прав ъгъл, за да максимизира фокусното разстояние, запазвайки физическия размер и цялостния дизайн на смартфона. Уникалната за HUAWEI P30 Pro камера HUAWEI Time-of-Flight (TOF) дава информация за дълбочината на полето и прави възможна усъвършенствана сегментация на изображението. Правилната оценка на разстоянията позволява множество нива на естествен боке ефект - от фокусиран фон до меко размиване в типичния стил на Leica фотографията. Super Portrait Mode режимът пък улавя всеки малък детайл, което позволява създаването на изключителни изображения с фон, който не е на фокус и детайлност при обекта на фокус.Huawei AI HDR+ функцията позволява на предната и задни камери да комбинират няколко последователни кадъра, за да се справят с преекспонираните и контражурни снимки и селфита.  Смартфоните от серията Huawei P30 издигат и мобилната фотография до студийно ниво. HUAWEI SuperSpectrum сензорът позволява създаването на качествено видео съдържание дори при много ниска осветеност. Това дава възможност за снимане на нощно видео без никакъв проблем. Технологиите Huawei AIS и OIS позволяват надеждна стабилизация, включително и за 4K видео клипове с 60 кадри в секунда. SuperZoom обективът пък позволява кристално качество на приближените кадри.  Програма за редактиране на видеото с изкуствен интелект пък позволява автоматично да се индифицират най-ключовите моменти и да се добавят ефекти, като звук и таймлапс, за бързи ефектни видеа, които да споделяте с приятелите и семействата си. Истинско революционното допълнение към P30 серията обаче е HUAWEI Dual-View функцията. Тя позволява заснемането на два клипа едновременно благодарение на мощната система от камери на смартфона. Функцията HUAWEI Dual-View дава възможност, например, за заснемане едновременно на видео в близък план, и на широкоъгълна сцена, като виждате панорама отдясно и близък план отляво на екрана, което отваря много нови възможности за мобилна видеография от най-високо ниво.   Телефоните от P серията винаги са се отличавали с дизайна си, а новите P30 и P30 Pro ще се предлагат в класическо черно и три нови преливащи се цветове - Amber Sunrise, Breathing Crystal и Aurora. Модерният дизайн на смартфоните P30 и P30 Pro, съответно с диагонали 6.1 инча и 6.47 инча, са вдъхновени от природата и са резултат от използването на нови и иновативни материали. FHD+ Dewdrop дисплеят с резолюция 2340x1080 предоставя максимално видимо поле и усещане за естетична симетрия на предния панел.  Иновациите са в ДНК-то на Huawei. Модерните технологични решения в P30 серията не се ограничават само до революционната камера за мобилна фотография и видеография и страхотния дизайн. За максимална ефектност телефоните от новата серия разполагат с HUAWEI Kirin 980 процесор с двойна невронна мрежа. В екрана е вграден сензор за пръстови отпечатъци, който дава максимална сигурност и позволява изключително бързо отключване. При Huawei P30 Pro се въвежда и технологията Acoustic Display   - бграден в екрана говорител за висококачествен звук.Новият HUAWEI P30 работи с последната операционна система на компанията EMUI 9.1.  Системата поддържа HUAWEI Share OneHop функция, която позволява мигновено споделяне на съдържание между Huawei смартфони и компютри.Изключително издръжливата батерия дава възможност за цял ден интензивна работа, а 40W SuperCharge зареждането позволява изключително бързо възстановяване на батерията.В България, всички закупили Huawei P30 или Huawei P30 Pro през перода 27 март до 26 април, 2019 г., могат да се регистрират в Huawei HiCare за услугата Premium Service, която включва 90-дневна застраховка за еднократна и напълно безплатна подмяна на повреден заден панел или дисплей, в резултат на изпускане или случайно притискане на телефона.  Цената на Huawei P30 в България е 1349 лева. P30 Pro с 6 GB RAM памет и 128 GB вътрешна памет ще струва 1749 лева, а P30 Pro с 8 GB RAM и 256 GB върешна памет - 1949 лева.  ", "date": "2019.03.26", "title": "HUAWEI представи новата серия P30 - революция в света на мобилната фотография и видеография"}
{"url": "http://www.cross.bg/zabolyavaniya-izsledvaniya-lechenieto-1600118.html", "text": "/КРОСС/ Нови методологии за приложението на природни продукти от растителен и животински произход от България за подпомагане на терапията на някои инфекциозни, злокачествени и нервнодегенеративни заболявания разработват учени от 7 института от БАН и 5 висши училища. Научното сътрудничество е в рамките на първата по рода си национална научна програма за биомедицински изследвания в България „Иновативни нискотоксични биологично активни средства за прецизна медицина (БиоАктивМед)\".Очакванията след нейното реализиране са свързани с разработване на нови подходи в лечението на социално значими заболявания и намаляване на разходите за тяхното лечение. Учени от седем института на Българската академия на науките участват в програмата за биомедицински изследвания. Екстракти от природни източници (като например билки и слуз от градински охлюви) ще се използват при получаването на биоактивни нискотоксични средства. След анализ на антиинфекциозния потенциал на тези продукти, те ще се прилагат на in vitro системи. Учените търсят алтернативни подходи при лечението на неопластичните и мултирезистентните инфекции, които са и най-смъртоносни. Основната цел е да се противодейства на резистентността на човешкия организъм към най-често прилаганите лекарствени препарати и антибиотици. Получените до момента резултати за антимикробния и антитуморен ефект на биоактивните вещества са впечатляващи.Новополучените биоактивни вещества се изследват и за тяхното въздействие при лечението на невродегенеративни заболявания като Алцхаймер и Паркинсон. Първите резултати при използването на екстракт от охлюви за лечение на болестта на Паркинсон и Алцхаймер ще бъдат докладвани на световен конгрес на невробиолозите, който ще се проведе през лятото в Барселона.Първоначалните in vitro експериментите доказват силна антитуморна активност на екстракта от коноп. Предстои да се установи с помощта на съвременни техники и методи механизмът на действие на този природен продукт, който успява да убие прицелно сам раковите клетки.Получените в резултат на научни изследвания биологично активни средства по програмата ще бъдат тествани за бактериална резистентност. Резултатите ще се използват за разработването на антимикробни препарати с предварително зададени лечебни свойства. Ще се анализира въздействието им върху човешкия организъм и терапията с други лекарствени препарати.Програмата „Иновативни нискотоксични биологично активни средства за прецизна медицина (БиоАктивМед)\" е финансирана от Министерството на образованието и науката и обхваща мащабни фундаментални и приложни научни изследвания. В присъствието на министъра на образованието и науката Красимир Вълчев участниците представиха публично основните насоки в бъдещата си работа в БАН. ", "date": "2019.03.26", "title": "Учени тестват природни продукти в лечението на инфекциозни и злокачествени заболявания"}
{"url": "http://www.cross.bg/hapche-muzhe-proizvodstvoto-1600123.html", "text": "/КРОСС/ Американски учени, тестващи противозачатъчно хапче с група мъже, заявиха, че то е безопасно, понася се добре и ефектът от него е обратим.Това е второто обещаващо противозачатъчно хапче за мъже в процес н сетина години, преди противозачатъчното хапче за мъже да излезе в продажба.Хапчето 1-beta-MNTDC е модифицирана синтетична форма на тестостерона. То действа както върху мъжките хормони, така и върху прогестерона, който освен от женските яйчници, се освобождава и от мъжката ендокринна система за производство на тестостерон. Идеята е хапчето да намали производството на сперма в тестисите, но нивото на тестостерона в останалата част от организма да се запази.\"Резултатите ни показват, че хапчето... намалява производството на сперма, като в същото време запазва либидото\" - каза д-р Кристина Уанг, един от ръководителите на изследването.В изпитанията са участвали 40 здрави мъже, като 10 от тях са получавали плацебо. Нивото на тестостерона на пилите хапчето спаднало значително, без видими странични ефекти.Липсата на силни странични ефекти се дължи на факта, че медикаментът имитира действието на тестостерона в останалата част от тялото, но не е достатъчен за производството му в тестисите. Периодът на изследването - 28 дена обаче е кратък за оптимален резултат. За да се отрази медикаментът върху производството на сперма са необходими 60 до 90 дни.Предстоят по-дълги клинични изследвания. Една трета от мъжете са склонни да пият противозачатъчно хапче. Една четвърт от анкетираните са казали, че не биха го правили. ", "date": "2019.03.26", "title": "Противозачатъчно хапче за мъже премина успешно клинични изпитания"}
{"url": "http://www.cross.bg/stulbi-kampaniyata-izkachvaneto-1600117.html", "text": "/КРОСС/ Общо 34.8% от българите прекарват работния си ден седнали, като средният показател за ЕС е 39 на сто. Нареждаме се на пето място по хора, на които им се налага да са прави по време на работа. Те са общо 28.4% при среден показател 20% за ЕС. Такъв тип работа имат учителите, продавачите в магазини и други.   Застоелият начин на живот и липсата на физическа активност се превръщат във все по-значим проблем, а изкачването на стълби е един от най-лесните начини да живеем активно и здравословно.Компании и институции от държави от няколко континента символично  ще затворят асансьори и ескалатори и ще отправят призив \"Избери стълбите!\" на 24-ти април. У нас акцията се организира от сдружение \"БГ Бъди активен\", координатор на кампанията NowWeMOVE и ще се проведе в цялата страна. Безспорно, асансьорите са тук и са сред удобствата, които свързвате с добър стандарт на живот.  Средно 11 асансьора се падат на 1000 души в Европа, като най-много са в Испания - цели 19.  В класацията следват Испания и Италия (14). България може да се „похвали\"  с 10 асансьора на 1000 души.Ден без асансьори се стреми вниманието да бъде насочено върху значението на физическата активност и избора на стълбите. Така той демонстрира колко лесно е да бъдем активни, въпреки натовареното ежедневие. Движението по стълби предоставя на всеки шанс да започне деня си енергично и да върши своите рутинни задачи с усмивка, за да завърши деня си с доза здравословно усилие. За ползите от изкачването на стълби специалистите обобщават, че то води до раздвижване на кръвта, човек се зарежда с енергия, намалява се риска от редица заболявания и не на последно място - помага в борбата със стреса. С изкачването на стълби се горят до 3 пъти повече калории, отколкото с обикновеното ходене пеша, поддържат се здрави костите, мускулите и ставите, намалява се риска от сърдечно-съдови заболявания.Шестото издание на каузата отново ще обедини институции, компании, медии и обществени личности по темата как здравето тясно свързано с ежедневната физическа активност. „Близо 500 000 българи избраха стълбите вместо асансьора през 2018-та, а през тази година очакваме още повече съмишленици, които да се включат в инициативата като символично затворят асансьорите или ескалаторите в сградата си и подканят посетителите и служителите си да се раздвижат в този ден\", сподели  Ласка Ненова, мениджър на кампанията за Европа, ръководител на сдружение \"БГ Бъди активен\" и координатор на кампанията NowWeMOVE.", "date": "2019.03.26", "title": "Всеки трети българин прекарва работния си ден седнал "}
{"url": "http://www.cross.bg/lykashenko-oblast-vsichki-1600142.html", "text": "/КРОСС/  На 26 март президентът на Беларус Александър Лукашенко посети агрокомплекса  „Слизи\" Амкодор-Шклов, който е част от земеделското стопанство „Купаловско\". След докладите президентът реши лично да се запознае с условията за отглеждане на добитъка и състоянието на производствените помещения. След огледа губернаторът на Могилевската област - Владимир Доманевски, председателят на изпълнителния комитет на Шкловски район Василий Витюнов и помощникът на президента на Могилевската област Генадий Лавренков загубиха постовете си  Президентът на Беларус към министъра на земеделието: \"Защо ме доведохте тук? За да наредя на охраната да ви сложи белезници, и вие и Качанова да отидете там? Анфимов изгонихме, но той поне вършеше работата си. Ако човек не разбира, че това е Аушвиц, а вие го поставяте да ръководи холдинга (LLC в Купаловско), аз въобще не ви разбирам. И вие считате, че това е нормално? Вие какво - болни ли сте? Та това е Освиенцим. Тук трябва да е топло и сухо. Трябва да е чисто. Тук трябва да има човек, който постоянно да чисти. Вижте само това животно. Та то е цялото осрано. Всичко е станало като кора по него.\"След това Лукашенко се обърна към ръководителя на администрацията Наталия Качанова и даде указание да се отстранят от длъжност всички, които са виновни за неподходящи икономически условия в земеделското стопанство в Купаловско, както и да се образува наказателно производство.  \"Всички под ножа, всички до един!\", възмути се Лукашенко и разпореди виновните да бъдат наказани с цялата строгост на закона. \n\t\t\t\t\t ", "date": "2019.03.26", "title": "Това е Освиенцим! Лукашенко се възмути от условията в кравеферма в Школовски район (видео)"}
{"url": "http://www.cross.bg/zayavi-borisov-ninova-1600132.html", "text": "/КРОСС/ Няма как Бойко Борисов да реши проблема, защото \"апартамент гейт\" е следствие, а не причина. Проблемът е в изградения модел на управление през тези 10 години. Това заяви на пресконференция лидерът на БСП Корнелия Нинова в централата на партията. \"Бойко Борисов казва, че е създал ГЕРБ, за да се бори с корупцията. След 10 години управление корупцията му пребори партията\", заяви Нинова. Според БСП моделът на управление на всички правителства и мнозинства на ГЕРБ е свързан с приемане на лобистки закони в интерес на определени хора, след което те се отблагодаряват с пари, апартаменти или коли. Другата характеристика на този модел по думите на Нинова е политическият рекет върху бизнеса - \"дали за да му го откраднеш или просто за да ти плати в апартаменти или в нещо друго\". Дори Цветанов да си отиде, ще дойде друг Цветанов, но това ще продължи, каза Нинова. Единият си отива, Борисов реже едната глава, идва другият, моделът продължава, посочи тя. \"Главата на този модел, мозъкът на този модел е Бойко Борисов. Докато той управлява държавата, няма как нещо да бъде променено\", заяви Нинова. Според БСП единственият демократичен начин този модел да бъде променен е предсрочни избори. От БСП припомниха своя разработка, според която по време на второто правителство на Борисов са били приети 26 лобистки закона. Левицата подготвя информация по темата и за този мандат. В отговор на въпрос Нинова заяви, че БСП няма да се върне в парламента, за гласуване на промени в кабинета. По думите й времето е показало, че решението на левицата за излизане от Народното събрание, е правилно. По отношение протестите на медицинските сестри и фелдшерите депутатът от БСП Георги Михайлов заяви, че Министерството на здравеопазването не изпълнява своя обществен договор с дейците на здравеопазването и проблемите ще се задълбочават. Той припомни, че от две години в парламента отлежава предложение на БСП за заплатите на медицинските работници - една средна заплата за бакалавър по здравни грижи (1308 лв.) и две средни заплати за магистър с медицинско образование (2600 лв.). Това са решения, които могат да бъдат изпълнени, заяви Михайлов. Бойко Борисов предаде българските превозвачи и българските граждани, заяви Георги Свиленски по отношение на пакета \"Мобилност\". Според него представителите на ЕНП говорят в България едно, а в Европейския парламент правят друго. Има една възможност Борисов да покаже, че е загрижен, и тя е да се свърже с председателя на Европейския парламент Антонио Таяни и да го убеди да оттегли точката от дневния ред на парламента.", "date": "2019.03.26", "title": "Нинова: Дори и Цветанов да си отиде, ще дойде друг. Проблемът е в модела на управление"}
{"url": "http://www.cross.bg/vreme-chasovi-chasovo-1600133.html", "text": "/КРОСС/ Европейският парламент подкрепи днес предложението за прекратяване на смяната на сезонното часово време, съобщава БТА.ЕП предлага смените да престанат от март 2021 г. за държавите в ЕС, които изберат да запазят постоянно \"лятно\" часово време, а онези, които предпочитат астрономическото (зимното), да прекратят промените от октомври същата година.Отбелязва се, че в допитване, в което участваха под един процент от гражданите на ЕС, 84 процента са поискали прекратяване на часовата смяна.До 1 април догодина държавите в ЕС трябва да съобщят на Европейската комисия в кой часови пояс избират да бъдат занапред. Предвижда се дотогава да приключи съгласуването между съседните държави, обявили предварително, че желаят да останат в един и същи часови пояс. ", "date": "2019.03.26", "title": "ЕП подкрепи прекратяването на смяната на часовото време"}
{"url": "http://www.cross.bg/georgiev-firma-plamen-1600137.html", "text": "/КРОСС/ \"Искаме всичко да се разрови от игла до конец, за да няма капка съмнение, че не сме проверили всичко. Успоредно ще проверяваме и за конфликт на интереси\". Това заяви председателят на Антикорупционната комисия Пламен Георгиев по повод стартиралата проверка след скандала с апартаментите на управляващите, предаде БГНЕС.Трима политици вече хвърлиха оставки. Заради покупките на имоти на цени под пазарните от една и съща фирма с постовете си се разделиха министърът на правосъдието Цецка Цачева, заместник-министърът на спорта Ваня Колева и заместник-министъра на енергетиката Красимир Първанов.„Проверяват се всички случаи. Искаме да разровим тази история докрай, защото очевидно около тази фирма има притеснителни сигнали. Дали те ще се докажат, ще ви кажа, когато приключим\", заяви Георгиев. Той подчерта, че в хода на проверката ще бъдат изискани всички документи във връзка с покупко-продажбата на жилища от фирма „Артекс\" от 3-4 години назад. Ще се търсят и други лица, които също са купували от тази фирма. Освен това ще бъдат анализирани и законопроектите, за които се твърди, че облагодетелстват фирмата-строител. Срокът, който е даден от прокуратурата е 20-дневен, но председателят на комисията уточни, че заради големия обем информация той може да бъде удължен. Пламен Георгиев обяви още, че след около месец Антикорупционната комисия ще даде и специална пресконференция, на която ще бъдат оповестени първите резултати от проверката.На въпрос как ще коментира факта, че неговото име също беше замесено в скандала, Георгиев отговори: „Аз съм си купил жилище от частно лице. Няма как частно лице да ми даде преференциални цени. Очевидно атаките започнаха, защото комисията работи. Явно това не е удобно на някой, но тя работи\". ", "date": "2019.03.26", "title": "Пламен Георгиев за скандала с апартаментите: Ще разровим всичко от игла до конец"}
{"url": "http://www.cross.bg/mihaiilov-vsichki-spetzialisti-1600131.html", "text": "/КРОСС/ „Министерството на здравеопазването не изпълнява своя обществен договор с медиците и всички проблеми ще се задълбочават. Нашето предложение стои вече 2 години в парламентарна зала и е насочено към решаването на проблемите на основното заплащане на тези специалисти - една средна заплата за бакалавър по здравни грижи и две средни заплати за магистър, завършил медицинско образование, което е съответно 1308 лв и 2600 лв.\" Това заяви народният представител от ПГ на „БСП за България\" проф. Георги Михайлов на пресконференция в централата на партията. Според него това са решения, които могат да бъдат изпълнени, ако държавата поеме своето задължение да нормализира всички оценки по дейностите на медицинските обслужвания на населението и всички дейности по труда на медицинските специалисти. „Това ще изисква едни много сериозни решения и промяна в цялата система на управление на здравеопазването и на неговото финансиране. Това е целта на БСП и трябва да бъде изпълнена\", категоричен е народният представител. Проф. Михайлов подчерта, че продължават протестите на медицинските сестри, а от вчера са се включили и фелдшерите. „Вече водят  и до спонтанни протести, като този в Казанлък - лекар, обявил гладна стачка.  Това са проблеми, които са натрупвани с години и основното е недостойното заплащане на труда на тези специалисти\", каза още депутатът от левицата. Той подчерта, че това важи за цялата гилдия, за всички специалисти, които се занимават със здравеопазване и този въпрос БСП го поставя от много време. „Заложен е в предизборната платформа на партията, в парламентарната дискусия, но за съжаление с делегираните средства за здравеопазване от НЗОК, лимитите, с неувеличението на клиничните пътеки, с които работят огромна част от болниците, на практика сключените национални договори за по-високи възнаграждения не могат да бъдат изпълнени\", коментира проф. Георги Михайлов.", "date": "2019.03.26", "title": "Проф. Михайлов: Предлагаме 1308 лв. заплата за бакалавър и 2600 лв. за магистър в здравеопазването"}
{"url": "http://www.cross.bg/avtobys-raiionna-prokyratyra-1600136.html", "text": "/КРОСС/ Криминално проявен остава в ареста за 72 часа, след като открадна автобус в София, съобщават от Софийската районна прокуратура.44-годишен мъж в нетрезво състояние се качил на автобус, паркиран в сервиз за автомобилни гуми, в който работел. В нощта на 24-ти срещу 25-и март той потеглил към площад „Сточна гара\". Служители на МВР се опитали да го спрат, но безуспешно. Последвало преследване. На кръстовището до посолството на Република Румъния той се блъснал в огражденията между двете платна. Тогава бил арестуван от полицейските служители.Задържаният е многократно осъждан. В края на 2018 г. излязъл от затвора, след като изтърпял предишно наказание. Малко по-късно започнал работа в сервиза в ж.к. „Красна поляна\", София, откъдето откраднал автобуса.По случая е образувано досъдебно производство под ръководството и надзора на Софийска районна прокуратура. ", "date": "2019.03.26", "title": "Пиян открадна автобус, заловиха го след полицейска гонка"}
{"url": "http://www.cross.bg/vasilev-lazov-tzvetan-1600134.html", "text": "/КРОСС/ Първото и засега единствено име на политик, което прозвуча по време на първия разпит по мегаделото „КТБ\", беше това на бившия премиер Иван Костов. Основният прокурорски свидетел Бисер Лазов си спомни, че по указание на банкера Цветан Василев е трябвало да дава на Костов определени суми пари.Бисер Лазов, който до 20 юни 2014 година, когато КТБ беше затворена, е бил счетоводител на бизнес структурата на Василев. В съдебната зала той я наричаше „фирмата\". Лазов се върна към 1994 година, откогато датира познанството му с банкера.Той разказа за Иван Костов, че след като централата на КТБ се преместила на столичната улица „Гарибалди\", тоест, след като Костов вече не е бил в активната политика, го виждал в кабинета на Цветан Василев. Банкерът му обяснил, че се познават от години и после му разпоредил да се види лично с Костов и с дъщеря му Мина с указанието месечно да им дава сумата от 25 000 лева. За какво са били тези пари, не стана ясно, защото разпитът засега е на етап свободен разказ без въпроси.На влизане в съдебната зала Бисер Лазов, когото заместник главният прокурор Иван Гешев нарече „дясната ръка на Цветан Василев до фалита на банката\", неохотно отговори на въпроса защо е минал от страната на прокуратурата.Бисер Лазов и Цветан Василев са се разделили на 20 юни, деня, в който БНБ затвори КТБ. Напускайки „фирмата\", на която е бил счетоводител, бившата дясна ръка на банкера отишъл в прокуратурата с документи и подробен разказ за модела „КТБ\".В началото на изложението си Бисер Лазов обясни, че много е уважавал Цветан Василев, че е споделял бизнес вижданията му, че е мечтал с него и се е учил от него, но това е било до раздялата им. Отишъл във „фирмата\" през 1998 година и виждал как всеки ден на адреса, на който се помещавала фирмата на Василев, са влизали коли с милиони. До 20 юни 2014 г. задълженията му са били да подготвя счетоводната книга, където се отразявало какви пари влизали и какви пари излизали.Показанията на Лазов са основата на прокурорската теза срещу съдения задочно Цветан Василев, описана в многостраничния обвинителен акт, наречен от авторите си „Общ поглед върху модела КТБ\".Достоверността на показанията на Бисер Лазов е обект на задочен спор между страните от началото на процеса. Адвокати го обвиняват, че атакува Цветан Василев, за да опази себе си от наказателна отговорност. От прокуратурата пък твърдят, че хора на Василев се опитвали да профилактират Лазов, за да оттегли показанията си.Освен Цветан Василев, който от началото на разследването е в Сърбия, подсъдими за източването на над 2,5 млрд. лева от банката са общо 17 души. Защитават ги близо 40 упълномощени и резервни адвокати. ", "date": "2019.03.26", "title": "Счетоводителят на КТБ трябвало да дава пари на Иван Костов "}
{"url": "http://www.cross.bg/shell-neft-kybrat-1600130.html", "text": "/КРОСС/ През февруари 2016 г. Shell получи разрешение за проучване за нефт и природен газ в „Блок 1-14 Хан Кубрат\" в българската изключителна икономическа зона (ИИЗ) на Черно море.Shell ще направи един проучвателен сондаж в „Блок 1-14 Хан Кубрат\" на повече от 80 км от брега и на 115 км източно от Бургас.Това е първото проучване на Shell в България. Shell е една от водещите енергийни компании в света с над 100 години опит в дейностите по проучване, развитие, добив, рафиниране и търговия с нефт и природен газ, както и в производството и търговията с химикали. В България компанията оперира от 26 години и има над 100 бензиностанции.Shell притежава широк спектър от експертни познания в резултат на работата си в цял свят. Компанията провежда дълбоководни проучвания в продължение на повече от 3 десетилетия, а понастоящем работи по над 20 големи офшорни проекта в световен мащаб.Сондажът в „Блок 1-14 Хан Кубрат\" ще се извърши от един сондажен кораб на дълбочина от 1500 м и приблизително 2500 м под морското дъно. Сондажният кораб ще бъде подпомаган от два спомагателни кораба и пристанищна база в гр. Варна.Очаква се сондажната програма да стартира през април 2019 г. и да продължи около 3-4 месеца. След приключване сондажът ще бъде запечатан и корабът ще напусне зоната.Shell изготви оценка на всички потенциални въздействия с цел да се ограничи техният ефект върху околната среда и местните общности. Процесът за оценка на въздействието следва изискванията на Закона за опазване на околната среда и други приложими изисквания, включително предоставяне на обществен достъп за преглед и коментар.Вместо хеликоптер, Shell ще използва бързоплавателен кораб за трансфер на екипажа си от мястото на сондажа до Варна.Shell цели да бъде добър съсед. Компанията работи усилено, за да управлява социалното въздействие от бизнес активностите си, да отговори на всякакви притеснения, свързани с проучванията, както и да увеличи приноса си към обществото.Анализът на сондажа ще отнеме няколко месеца и на базата на него компанията ще актуализира геоложките си модели. Shell работи в тясно сътрудничество с отговорните органи, за да осигури пълно спазване на задълженията си, включително и за споделяне на информация.Shell планира да организира подобно медийно събитие, след като резултатите от сондажа са готови.Вероятно ще бъдат необходими още няколко години на проучвания и бъдещи сондажни дейности, за да се определи със сигурност потенциалът на тази част от Черно море и да се вземе решение за това дали е възможен добив на нефт или природен газ.  ", "date": "2019.03.26", "title": "Shell започва сондажи в Черно море за нефт и газ"}
{"url": "http://www.cross.bg/karakachanov-bili-programi-1600140.html", "text": "/КРОСС/ Близо 1 млрд. лева са похарчени по програми за интеграция на ромите за периода 2007-2018 г., без да има реални резултати, каза вицепремиерът по обществения ред и сигурността и министър на отбраната Красимир Каракачанов на кръгла маса във връзка с концепцията за интеграция на ромите в Гранитната зала на Министерския съвет днес.Вицепремиерът Каракачанов заяви, че за периода 2007-2018 г. подобни програми са получили пряко финансиране от държавния бюджет в размер на 196 665 245 лв. От външно финансиране по оперативни и други програми са били похарчени 618 844 784 лв., посочи Каракачанов. Това не е било пълната информация, защото нямало единна статистика. Той пресметна, че тези над 815 млн. лева са били изразходвани от около 500 ромски неправителствени организации, като много от тях са били регистрирани, само за да реализират дадена програма, след което са били съдебно заличавани. \"Това показва, че всъщност намерението не е било да се свърши нещо реално, а да се усвоят едни пари\", изтъкна Красимир Каракачанов. ", "date": "2019.03.26", "title": "Каракачанов: Близо 1 млрд. лева похарчени за интеграция на ромите без реални резултати"}
{"url": "http://www.cross.bg/deteto-beshe-zatvor-1600138.html", "text": "/КРОСС/ Окръжният съд в Пазарджик осъди на 25 г. затвор 29-годишния Светослав Йорданов за убийството на 2-годишно момченце. Детето е син на Мариана Иванова, с която Светослав живеел на съпружески начала.Делото премина по реда на съкратеното съдебно следствие, след като подсъдимият се призна за виновен, съобщава \"24 часа\". Това спаси обвиняемия от доживотна присъда, каквато беше поискана от прокуратурата.Убийството на малкия Рашко беше извършено на 23 ноември 2017 г. в жилището на обвиняемия в ромския квартал \"Изток\" в Пазарджик. Във фаталния ден майката на детето излязла да проституира и оставила сина си на грижите на приятеля си. Момченцето плачело и мъжът започнал да го удря с юмруци и да блъска главата му в стената и пода, за да млъкне. Аутопсията показала, че момченцето е починало от закрита черепно-мозъчна травма, вследствие на множеството удари.Пред съда обвиняемият заяви, че не е искал да убива детето и изказа съжаление за стореното. В хода на делото стана ясно, че Йорданов е рецидивист с четири присъди. Излязъл от затвора година преди да убие детето.Осъденият трябва да заплати и по 150 хиляди лв. обезщетение на всеки от родителите на момченцето. Той ще изтърпява наказанието при първоначално строг режим. Присъдата може да се обжалва пред Апелативния съд в Пловдив. ", "date": "2019.03.26", "title": "25 години затвор за мъж, убил детето на приятелката си"}
{"url": "http://www.cross.bg/firma-arteks-tzena-1600125.html", "text": "/КРОСС/ Министър-председателят Бойко Борисов освободи със своя заповед от длъжност заместник-министъра на енергетиката Красимир Първанов, съобщиха от пресслужбата на правителството. Подписана е и заповедта за освобождаване на Ваня Колева от поста заместник-министър на младежта и спорта.Все още не е ясно кои ще заемат местата им.Първанов и Колева депозираха оставките си след разразилия се имотен скандал с жилища, придобити от членове на кабинета от фирма \"Артекс\" на занижени цени.Вече бившият зам.-министър на енергетиката е закупил апартамент на по-ниска от пазарната цена в столични квартал \"Изток\". Жилището, купено от компанията \"Артекс\", е придобито от Красимир Първанов на 28 септември 2018 г., а сделката е за апартамент от 149 квадрата и два гаража с обща площ около 50 кв. м. Цената на апартамента е най-ниската, известна до момента - 616 евро на квадратен метър.Ваня Колева е закупила апартамент в сградата \"Летера\" на изгодна цена през 2016 г. Миналата седмица тя заяви, че не е ползвала никакви преференции. По думите й е закупила имота на пазарна цена, за което й е бил нужен и кредит. Това показва и справка в Имотния регистър.Заради \"Апартаментгейт\" оставка подаде и правосъдният министър Цецка Цачева. Пред премиера Цачева е заявила, че не желае създалото се напрежение да се пренася върху работата на правителството. Функциите й временно ще изпълнява заместник-министърът на правосъдието Десислава Ахладова. Междувременно председателят на КПКОНПИ Пламен Георгиев заяви пред журналисти в Народното събрание, че комисията е изискала всички документи за продажбата на жилища от фирма \"Артекс\" за три-четири години назад.\"Тук идеята е не да претупваме нещата. Ние изискваме въобще всички документи във връзка с покупко-продажбата на жилища от фирма \"Артекс\". По този начин ще се направи една всеобхватна проверка, като искаме всички разрешителни, които са издавани на тази фирма. Анализираме всичко, законопроектите, които са внесени и които евентуално биха облагодетелствали тази фирма. Искаме да разровим докрай всичко, за да установим въобще кои лица са пазарували от фирма \"Артекс\" и на какви цени\", допълни той. ", "date": "2019.03.26", "title": "Борисов прие оставките на двамата заместник-министри"}
{"url": "http://www.cross.bg/veselina-gineva-ymryal-1600126.html", "text": "/КРОСС/ Бургаският окръжен съд даде ход на делото срещу 63-годишната бивша учителка Веселина Гинева. Тя е обвинена за това, че при условията на продължавано престъпление, противозаконно лишила от свобода съпруга си Димитър М. Така наречената Черна вдовица го държала заключен в една от стаите в жилището им, като деянието е извършено по начин опасен за здравето на пострадалия. Не му давала лекарства, както и не допускала лекар.След като починал, жената скрила трупа в контейнер в Морската градина и две години получавала незаконно пенсията му - от 01.09.2014 г. до 31.08.2016 г. Така Веселина Гинева е причинила имотна вреда на Националния осигурителен институт в общ размер на 21 140 лева.По делото са призовани множество свидетели, които ще бъдат изслушвани от съдебния състав с председател Яни Гайдурлиев.Веселина Гинева от самото начало дава противоречиви показания. Първо твърдеше, че съпругът й инж.Димитър Миразчиев е в старчески дом, после, че \"отишъл по жени\", след това, че май сам избрал да отиде в Айтос и т.нат. Тялото на мъжа месеци гниеше в контейнер, преди полицаите да го открият, заради което е трудно с категоричност експертизата да посочи дали е умрял от нанасяне на удари.Патоанатомите са категорични затова, че най-вероятната причина за смъртта му е глад. Т.е. - умрял е в адски, може би няколкодневни мъки, но няма пряка улика срещу Веселина Гинева, освен бележките, които инж.Миразчиев е подхвърлял през прозореца на жилището, в което е бил държан като заложник от бившата си съпруга.Негови приятели подозират, че Веселина Гинева днес ще разиграе нов спектакъл - ще набеди Димитър за алкохолик, умрял от препиване, Флагман. \"Това е гавра с паметта на Митко. Той беше изключителен човек, сочеха го за пример в Нефтозавода. Ходеше на конференции в чужбина, мнението му тежеше и хората много го уважаваха\", казват негови близки пред \"Флагман\". ", "date": "2019.03.26", "title": "Започна делото срещу \"Черната вдовица\" от Бургас"}
{"url": "http://www.cross.bg/otpadutzi-chasut-zemyata-1600116.html", "text": "/КРОСС/ И през тази година Столична община ще вземе активно участие в отбелязване на световната инициатива Часът на Земята, която ще се състои на 30 март 2019 г. Освен с традиционното изгасяне на осветлението на значими сгради в София за един час - между 20:30 и 21:30 часа, за целия ден в неделя ще бъдат разкрити временни мобилни пунктове за изземане на специфични отпадъци - старо електрическо и електронно оборудване, текстилни отпадъци и опасни отпадъци. Мобилните пунктове ще са разположени на паркинга на пл. Батенберг между 11:00 и 16:00 часа.За втора поредна година за Часът на Земята ще бъде разкрит Фермерски пазар с богато разнообразие от фермерски и занаятчийски храни на малки производители от различни краища на страната. Той ще бъде разположен в градинката срещу Народния театър и ще работи между 10:00 и 18:00 часаВ допълнение към инициативите, Столична община ще освети зеления сигнал на 50 пешеходни светофара в града във формата на сърце - отправяйки ясно послание за любов към природата и подсещайки гражданите да изгасят осветлението си вечерта, включвайки се в световната инициатива.Столичани и гостите на града са поканени и на традиционното гасене на светлини за Часа на Земята и съпътстващото го огнено шоу пред Народния театър Иван Вазов от 20:30 часа.  ", "date": "2019.03.26", "title": "Три мобилни пункта за отпадъци организира Столична община за Часът на земята"}
{"url": "http://www.cross.bg/purvanov-energetikata-krasimir-1600121.html", "text": "/КРОСС/ Заместник-министърът на енергетиката Красимир Първанов, който днес стана третият член на правителството, подал оставка заради имотния скандал, заяви, че не му е оказван натиск за това. Разразилият се скандал хвърля петно не само върху мен, но и върху Министерство на енергетиката и върху правителството и затова предприех тези стъпки\", заяви той пред БНР.И уточни, че оставката му е депозирана в Министерски съвет, но няма информация дали е приета.Първанов добави, че не е консултирал решението си с \"Обединените патриоти\", въпреки че е номинация на НФСБ за поста зам.-министър на енергетиката.\"Нямам нищо общо с тази фирма (\"Артекс\" - б.р.). Жилището, което съм закупил, е на груб строеж\", категоричен бе той.Както вече стана ясно, Първанов е купил апартамент на ул. \"Тинтява\" в столичния кв. \"Изток\" на по-ниска от пазарната цена\". Жилището, закупено от компанията, е придобито на 28 септември 2018 г., а сделката е за апартамент от 149 квадрата и два гаража с обща площ около 50 кв. м. Цената на жилището е най-ниската, известна до момента - 616 евро на квадратен метър.Скандалът с апартаментите досега доведе до оставките на правосъдния министър Цецка Цачева и на зам.-министъра на младежта и спорта Ваня Колева, чийто кум е председателят на ПГ на ГЕРБ Цветан Цветанов. Именно неговата съдба обаче се очаква с най-голямо внимание. Той все още е в САЩ, но утре, в очакване на завръщането му, Изпълнителната комисия на партията трябва да се събере утре или в четвъртък, за да обсъди съдбата му. Засега неофициално се твърди, че най-вероятно решението ще бъде Цветанов да напусне парламента, но да остане председател на предизборния щаб на ГЕРБ, където е по-нужен в навечерието на евроизборите. ", "date": "2019.03.26", "title": "Красимир Първанов: Не ми е оказван натиск да подам оставка"}
{"url": "http://www.cross.bg/deteto-iiordanov-beshe-1600120.html", "text": "/КРОСС/ Окръжният съд в Пазарджик осъди на 25 години лишаване от свобода 29-годишния Светослав Йорданов за убийството на двегодишно момченце. Детето е син на Мариана Иванова, с която той живеел на съпружески начала.Делото премина по реда на съкратеното съдебно следствие, след като подсъдимият се призна за виновен по всички пунктове на обвинението. Това го спаси от доживотна присъда, каквато беше поискана от прокурора Таня Мадина. Той трябва да плати и по 150 000 лв. обезщетение на всеки от родителите на момчето, съобщи \"24 часа\".Убийството на малкия Рашко беше извършено на 23 ноември 2017 г. в жилището на Йорданов в ромския квартал \"Изток\" на Пазарджик. Във фаталния ден майката на детето излязла да проституира и оставила сина си на грижите на приятеля си. Момченцето плачело и мъжът започнал да го удря с юмруци и да блъска главата му в стената и пода, за да млъкне. Аутопсията показала, че е починало от закрита черепно-мозъчна травма, вследствие на множеството удари.Пред съда Йорданов заяви, че не е искал да убива детето и изказа съжаление за стореното.В хода на делото стана ясно, че той е рецидивист с четири присъди. Излязъл от затвора година преди да убие детето.Сегашното наказание трябва да изтърпява при първоначално строг режим. Присъдата обаче не е окончателна и може да се обжалва пред апелативния съд в Пловдив. ", "date": "2019.03.26", "title": "25 години затвор за рецидивист, убил 2-годишното дете на приятелката си"}
{"url": "http://www.cross.bg/baneva-evgeniya-mariya-1600122.html", "text": "/КРОСС/ Майката на Евгения Банева - Мария Генчева, е била обрана снощи с София, съобщи \"24 часа\". Тя се е прибирала от пътуване в чужбина, когато пред вратата на дома й била атакувана в гръб. Бандитът задигнал от жената 9600 евро. Заради шока от нападението Мария не могла да даде добро описание на грабителя.Столичната полиция вече разследва случая. ", "date": "2019.03.26", "title": "Атакуваха в гръб и обраха майката на Евгения Банева"}
{"url": "http://www.cross.bg/staiikov-minyu-biznesmenut-1600119.html", "text": "/КРОСС/ Апелативният специализиран съд отказа да пусне от ареста алкохолния бос Миню Стайков, въпреки решението на спецмагистратите от миналата седмица, които постановиха мярка за неотклонение \"парична гаранция\" в размер на 500 000 лева.Според втората инстанция има опасност бизнесменът да извърши ново престъпление, ако бъде пуснат на свобода, делото е с фактическа и правна сложност, голяма част от свидетелите са подчинени или зависими от Миню Стайков и може да им се окаже въздействие. Освен това, според съда, държавното обвинение работи с нужната бързина.\"Моля да потвърдите мярката гаранция, тъй като здравословното ми състояние е тежко, не получавам адекватна лекарска помощ и се чувствам унижен, тъй като не мога да ходя сам дори до тоалетната\", заяви Миню Стайков пред апелативните спецмагистрати. Той беше докаран в съда в инвалидна количка.Апелативният спецсъд обаче прецени, че здравословното състояние на обвиняемия не е причина за промяна на мярката му за неотклонение. Затова и го оставиха в ареста за постоянно, като решиха той да бъде лекуван в неврохирургията на МВР-болница под охрана. По делото има данни, че бизнесменът страда от мозъчно-съдова болест.Бившият градски прокурор на София Николай Кокинов, който в момента е част от защитата на Стайков, заяви, че подзащитният му от декември не е посещаван от невролог въпреки прекарания инсулт. Има десет молби за лекарска помощ до директора на затвора, затова Миню Стайков ще търси правата си в Страсбург.Магистратите посочиха, че престъпленията, за които бизнесменът е обвинен, са за дълъг период от 9 години. Освен това, бандата се е състояла от 7 души, които са действали в условията на конспиративност и системност, подчерта съдия Даниела Костова, която е докладчик по делото.Заедно със Стайков зад решетките остава и синът на кмета на Карнобат Иван Димитров. Мъжът е обвинен като член на престъпната група на бизнесмена и за държане на 506 000 кутии цигари без бандерол в бивша мандра край Карнобат. ", "date": "2019.03.26", "title": "Съдът отказа да пусне Миню Стайков от ареста и срещу 500 000 лева"}
{"url": "http://www.cross.bg/strelcha-cherven-rymen-1600128.html", "text": "/КРОСС/ Пред медиите в Плевен Румен Петков поиска главния прокурор да се произнесе по случаите със сочени в злоупотреба кметове на Стрелча, Червен бряг и Асеновград.„В Асеновград са снети обвиненията срещу кмета, главният прокурор ще потърси ли отговорност на прокурорите и полицаите, които са злоупотребили с властта си и унижиха  хората. В Стрелча - 20 служители на Икономическа полиция търсят 17 листа хартия, една стотинка щета няма за бюджета, но общината остава девет часа блокирана. В Червен бряг - една стотинка нанесена щета няма на общината, но разкарваме служители в полицейски коли, които даже не са обвиняеми\".Всичко това създава усещане не за неравнопоставеност, а за зависимост на прокуратурата, добави Румен Петков. Той изрази готовност за съдействие за защита на човешкото достойнство на потърпевшите от демонстративните акции.  ", "date": "2019.03.26", "title": "Румен Петков поиска Цацаров да се произнесе по случаите с кметовете на Стрелча, Червен бряг и Асеновград"}
{"url": "http://www.cross.bg/tikov-boiiko-tzvetanov-1600127.html", "text": "/КРОСС/    Премиерът Бойко Борисов е споделил пред човек от близкото си обкръжение, че  е силно и непоколебимо разочарован от  поведението на Цецо. Вторият човек в ГЕРБ е прекалил с простотиите си и се е нацвъкал до ушите. Бойко не се притеснявал  да изхвърли Цветанов и казал, че би го сполетяла съдбата на Лютви Местан, ако той се опита да разцепи партията.По думите на експерти в бранша Цв. Цв. е „истински рецидивист в сделките по придобиване на имоти на безценица\". Всичко това е не само морално укоримо, но подлежи и на наказателна отговорност, тъй като ощетява държавния и общинския бюджети - неплатени в пълен размер данъци и такси. Освен това, средствата за придобиване на неизброимите му имоти са с твърде съмнителен произход.А методите на Цв. Цв. винаги са били брутални и силови. Така се е случило със скандално известната фирма Артекс - натиск заради спорен строителен обект /небостъргача „Златен век\" в Лозенец/ и подарък  от фирмата - „златен\" апартамент в Изток.Подобни са методите му и в областта на здравеопазването, където Цв. Цв. очевидно има сериозни интереси: През далечната 2012-та год. Цветанов е шеф на МВР и вицепремиер. Антимафиоти влизат в офисите на най-големия играч в областта на частното здравеопазване Михаил Тиков, собственик на Софиямед и на цяла верига от болници и аптеки. Изземват документи и компютри и арестуват приближени на Тиков. Акцията е свързана с информация за източване на средства от Здравната каса в огромни размери. След тази акция Цв. Цв. и Михаил Тиков са неразделни в живота и любовта и навсякъде са заедно - на Коледа и Нова година, на закуските с президента на САЩ... Болниците на Тиков получават лъвския пай от Здравната каса и той е единственият човек в държавата, който строи билдинги, купува хотели и болници кеш, сменя министри и зам. министри в здравеопазването... А парите за здраве никога не достигат?", "date": "2019.03.26", "title": "Бойко Борисов бесен на Цветан Цветанов"}
{"url": "http://www.cross.bg/syhoputnite-voiiski-razchetite-1600129.html", "text": "/КРОСС/ Формированията за противовъздушна отбрана(ПВО) от Сухопътните войски провеждат полево обучение в района на полигон „Корен\" в периода от 18 до 29 март.В подготовката са включени зенитно-артилерийските разчети ЗУ-23-2 и зенитно-ракетните отделения „Стрела-2М\" от 2-ра механизирана бригада, Бригадното командване, Единния център за начална подготовка и 101-ви алпийски полк. Тренират се тактически действия на разчетите и захвати по имитирани въздушни цели. Планирани са бойни стрелби с разчетите ЗУ-23-2.Ръководител на полевата подготовка е полковник Спасимир Чепишев от Командването на Сухопътните войски.Днес, 26 март, пред командира на Сухопътните войски генерал-майор Михаил Попов, разчетите демонстрираха уменията си и проведоха над 30 бойни стрелби по земни цели.  ", "date": "2019.03.26", "title": "Сухопътните войски провеждат полево обучение на полигон „Корен“"}
{"url": "http://www.cross.bg/fondovete-konsyltatzii-inovatzii-1600115.html", "text": "/КРОСС/ Фонд на фондовете стартира провеждането на пазарни консултации във връзка с избора на партньори за изпълнение на финансов инструмент „Портфейлни гаранции с таван на загубите\", финансиран със средства от Оперативна програма „Иновации и конкурентоспособност\" 2014 - 2020 (ОПИК).Целта на инструмента е да подкрепи отпускането на заеми и/или финансови лизинги, както на микро, малки и средни предприятия (МСП), така и на големи компании. Това следва да бъде постигнато, като Фондът предостави на съответните институции, които дават финансирането гаранции, покриващи евентуалните загуби от неплащане от страна на крайни получатели. Прилагането на инструмента ще облекчи трудностите, изпитвани от предприятията при търсене на достъпно като цена финансиране, свързано с нивото на риск, на което ги определят банките, както и с невъзможността им да представят достатъчно обезпечения. В тази връзка, финансовия инструмент директно ще допринесе за подобряване на  достъпа на целевите предприятия до външно финансиране при изгодни условия.Кредитирането ще е насочено към фирми от почти всички сектори на икономиката, като ще акцентира в две стратегически за страната направления. Първото ще бъде насочено към проекти, свързани с иновации - Информационни и комуникационни технологии (ИКТ), фармация и биотехнологии, мехатроника, нано и чисти технологии, креативни и рекреативни индустрии. Втората цел на схемата ще е финансиране на проекти в сферата на енергийната ефективност. Ресурсът, предоставен от Фонда на фондовете ще позволи създаването на нов портфейл в размер на минимум от 685 милиона лева - съответно 293 млн. лв. за иновации и 392 млн. лв. за енергийна ефективност.Пазарните консултации се провеждат от 26 март до 30 април 2019 г. (включително), като заинтересованите лица биха могли да изразят желанието си за участие в процеса до 25 април 2019 г. (включително) на следния телефонен номер: +3592 801 40 50 или на електронна поща: CPG_OPIC@FMFIB.BGСлед приключване на пазарните консултации резултатите от тях ще бъдат обобщени и оповестени в доклад, който ще бъде публикуван на страницата на Фонд на фондовете.  ", "date": "2019.03.26", "title": "Фонд на фондовете започва консултации за продукт за иновации и енергийна ефективност"}
{"url": "http://www.cross.bg/nasa-razhodka-kosmicheska-1600104.html", "text": "/КРОСС/ Планираната от НАСА първа в историята изцяло женска космическа разходка няма да се състои заради необичайна причина - скафандрите на Международната космическа станция са прекалено големи и само един става перфектно и на двете астронавтки.Космическата агенция планираше Ан Макклейн и Кристина Кох да инсталират новите литиево-йонни батерии на МКС този петък. Оказа се, че на борда на станцията има един единствен скафандър, който е М размер и пасва точно и на двете жени.Тъй като високотехнологичните костюми трябва да пасват точно на астронавтите и НАСА няма как да изпрати нов костюм до петък, космическата разходка в петък ще бъде извършена само от Кох и нейния колега Ник Хаг, съобщиха от агенцията. \"Скафандрите на МКС са съставени от няколко части, които се сглобяват според тялото на всеки астронавт. Размерите са среден, голям и екстра голям (M, L и XL). До момента са извършвани само смесено полови разходки в Космоса\", коментира говорителят на НАСА Бранди Дийн.Все още не е ясно дали космическата агенция ще удържи на обещанието си и ще насрочи нова дата за женската космическа разходка. ", "date": "2019.03.26", "title": "НАСА: Женска космическа разходка няма да има – скафандрите на МКС са прекалено големи"}
{"url": "http://www.cross.bg/smolyan-poseti-petya-1600102.html", "text": "/КРОСС/ Министърът на регионалното развитие и благоустройството Петя Аврамова ще посети Смолян днес - 26 март. Тя ще се включи в дискусия на тема „Европа в нашия дом\"Дискусията ще се проведе в сесийната зала на Общинска администрация- Смолян от 17.00 часа.  ", "date": "2019.03.26", "title": "Министър Петя Аврамова ще посети Смолян"}
{"url": "http://www.cross.bg/mart-demonstratzii-izlozhbi-1600103.html", "text": "/КРОСС/ Над 25 атракции ще забавляват посетителите  на пролетните изложби  от 27 до 31 март 2019 г. в Международен панаир Пловдив.  Те ще видят много новости за лова, риболова, туризма, екстремните спортове, градинарството, модата, фризьорството и грима, свободното време. Серията от прояви стартира с Международната изложба „Природа, Лов, Риболов\". Новост е луксозното облекло от вълна и кожа на северен елен, допълващо експозициите от дрехи, обувки, принадлежности, аксесоари за лов, риболов и активности сред природата. Сред тях са и последни модели лодки.\tЗа първи път гостува екстремното байк шоу на най-добрите каскадьори с велосипеди от Балтика. То може да се види на 29 март от 13 и от 16 ч., на 30 март от 12 и от 15 ч., на 31 март от 11 и от 13 часа. Програмата на изложбата включва демонстрации с коне тежковози за теглене на трупи, експозиция от ловни трофеи и старинни пушки, представяне на ловни кучета и соколи, обучение по стрелба, демонстрации на  примамки за  дивеч, надпревара  по риболов за деца, игри и презентации за ученици, които ще се запознаят с животните и природните паркове у нас, и други прояви. На 27 март започва и Специализираната изложба „Цветна пролет\". Наред с богатото разнообразие от декоративна растителност, овошки, препарати, саксии, ще има и арт предмети за великденска украса.  Атрактивни колекции от облекла ще представи Европейският панаир на предприятия и кооперации от социалната икономика, който се открива на 28 март. На щандовете ще се предлагат дамски, детски и мъжки дрехи, трикотаж и бельо, накити и аксесоари, текстил за дома, обувки на атрактивни цени. Модните тенденции ще бъдат демонстрирани и на дефилета.  На следващия ден Италианският  фестивал на красотата и прическата тръгва със зрелищни събития.  Художникът Васил Стоев ще рисува с бои за коса върху 12-метрово платно, а чрез ревю на прически ще бъдат показани емблематични образи от България. В програмата присъстват семинари за професионалисти, демонстрации на световноизвестни стилисти,  състезания по фризьорство и грим, конкурс за абитуриентска прическа, презентации на  нови линии козметика за коса, лице и тяло. На 30 и 31 март ще се проведат международни и национални киноложки изложби. За шампионските титли ще се състезават кучета от над 30 породи, а публиката ще се забавлява с конкурсите „Най-добра развъдна двойка\", „Най-добър развъдник\", „Дете и куче\", „Млад хендлер\", както и с демонстрации по послушание, фристайл и фризби-фристайл. С интересните новости и атракции, които предлагат, пролетните изложби привличат всяка година над 20 000 посетители. И сега те имат шанс да спечелят някоя от наградите, осигурени от Международен панаир Пловдив:   ръкавици и шапка с кожа на северен елен, телескоп, макара и влакно за риболов, портативен хамак. Печелившите анкетни карти ще бъдат изтеглени в последния ден. Изложенията са отворени от 9 до 18 часа, в неделя - до 14 часа. Билетът, който дава достъп до всички прояви, струва пет лева, а за ученици, пенсионери и инвалиди има преференциална цена от два лева.", "date": "2019.03.26", "title": "Над 25 атракции ще забавляват посетителите на пролетните изложби в Пловдив"}
{"url": "http://www.cross.bg/samolet-zhena-vsichki-1600092.html", "text": "/КРОСС/ Мъж се опита да убие бременната си жена като се вряза със самолет в къща в Ботсвана. Информацията беше разпространена от световните агенции.Случката се разиграла по време на празненство по случай предстоящото раждане на жената. 38-годишният мъж се появил на партито неканен.Според някои очевидци, в разгара на скандал между двамата мъжът ударил половинката си, след което бил помолен да напусне празненството. След като си тръгнал, се обадил на свой приятел, за да разбере къде точно къде в къщата се намира жена му.Усъмнил се, че нещо не е наред, приятелят му помолил всички гости да напуснат къщата и след известно време в сградата влетял самолет.Пилотът е загинал при инцидента, за щастие обаче всички останали са оцелели благодарение на евакуацията. ", "date": "2019.03.26", "title": "Мъж се опита да убие жена си със самолет "}
{"url": "http://www.cross.bg/semeen-skandal-v-belitza-zavurshi-s-ybiiistvo-1600107.html", "text": "/КРОСС/ Убиха мъж в град Белица при семеен скандал.Вечерта на 25 март 63-годишен мъж и 58-годишната му съпруга се скарали сериозно. Да спре разправията се намесила дъщерята на двамата, но не успяла. Тогава се включил и 40-годишният им зет, но тъстът му го нападнал и ударил с остър предмет.Малко по-късно младият мъж починал от нараняванията.Извършителят е задържан за 24 часа.За случая е уведомена Окръжна прокуратура-Благоевград и е образувано е досъдебно производство. ", "date": "2019.03.26", "title": "Семеен скандал в Белица завърши с убийство "}
{"url": "http://www.cross.bg/litza-informatziya-dohodite-1600105.html", "text": "/КРОСС/ От днес физическите лица могат да проверят в сайта на НАП дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари. Така гражданите ще могат да проверят и попълнят коректно годишните си декларации за облагане на доходите.Е-услугата „Справка за изплатени доходи (различни от трудови) на физически лица\" е публикувана в Портала на НАП за електронни услуги - https://inetdec.nra.bg/ и е достъпна с персонален идентификационен код (ПИК) или квалифициран електронен подпис (КЕП) от всички физически лица, имащи разрешен пълен достъп до услугите на НАП и такива с КЕП на упълномощено лице, на които е разрешен пълен достъп до услугите „Предоставяне на данъчна и осигурителна информация и информация от данъчно-осигурителната сметка\". Е-услугата предоставя информация също за вида и размера на изплатения доход, както и за удържания данък.От НАП напомнят, че срокът за подаването на декларациите за облагане на доходите от 2018 г. изтича на 30 април 2019 г., като до тогава трябва да се плати и посоченият в тях данък за довнасяне. Най-бързо и лесно декларациите се подават онлайн с ПИК или електронен подпис. ", "date": "2019.03.26", "title": "Проверяваме онлайн хонорарите си в сайта на НАП"}
{"url": "http://www.cross.bg/voennoslyzheshtite-tzonkov-otbranata-1600113.html", "text": "/КРОСС/ Над 30% е некомплектът от личния състав на военнослужещите, България трудно гарантира териториалната си цялост и национален суверенитет. Това каза в ефира на Радио „Фокус\" народният представител от ПГ на \"БСП за България\" и заместник-председател на парламентарната комисия по отбрана доц. д-р Николай Цонков. По думите му това е свързано с условията, в които се намира българската армия към момента. „На първо място беше променен механизмът за изчисляване на възнагражденията на военнослужещите. От 2004 година, когато влязохме в НАТО, възнагражденията се изчисляват на базата на званията на военните. С промяната от тази година възнаграждението вече се изчислява на база както на военното звание, така и на длъжността, която се заема от съответния военнослужещ\", обясни той, като уточни, че тази промяна не води до нищо добро в сектора на отбраната. „Тя доведе дори до намаляване на заплатите на военнослужещите. Знаете, че беше обявено 10-процентно увеличаване на заплатите в държавния сектор, включително и на военнослужещите. Това също не се случи поради различни причини и на практика заплатите бяха увеличени с между 4 и 7%. 7% получиха висшите офицерски звания, а 4 % - редовите военнослужещи и военнослужещите от ниските нива\", припомни доц. д-р Николай Цонков. Той изтъкна, че отсъства както социалната политика на Министерството на отбраната, така и мотивацията на военнослужещите поради липса на перспектива. „Преди системата беше организирана по следния начин: имаше пет кариерни полета, които бяха обвързани с квалификацията на военнослужещите и те учейки, образовайки се, повишавайки квалификацията си, вървяха напред в йерархията на Министерство на отбраната. Сега имаме едно кариерно поле и назначаването на всеки военнослужещ става не на принципа на компетенции, а командирът решава кой да бъде избран и да бъде повишен в звание\", уточни доц. Цонков, като определи тези действия като неправилни политики, водещи до отлив на военнослужещи. Той каза още, че за поддържане интереса на младите към военната професия е необходима ефективна система за привличане, подбор, набиране и назначаване, и кариерно развитие на военнослужещите. \"Трябва да се предвидят мерки за изравняване на условията на Министерството на отбраната и на пазара на труда и да се осъществява проактивна информационна и рекламна политика на министерството за популяризиране на Българската армия и повишаване на авторитета на българския военен и на ведомството\", добави Николай Цонков.", "date": "2019.03.26", "title": "Доц. д-р Николай Цонков: България трудно гарантира териториалната си цялост и национален суверенитет "}
{"url": "http://www.cross.bg/talanti-sportni-tenis-1600114.html", "text": "/КРОСС/ На официална церемония на 27 март от 11 часа в Музея на спорта в град София Еврофутбол ще обяви победителите от конкурса за участие в програма „Спортни таланти\" на „Еврофутбол\" за 2019 г., която се осъществява в партньорство с Фондация „Работилница за граждански инициативи\".На церемонията всеки спортист от спечелилите конкурса ще получи символичен чек със сумата на финансиране от „Еврофутбол\".Тази година в програма „Спортни таланти\" бяха избрани да участват 31 индивидуални състезатели от 17 вида спорт - бадминтон, таекуондо, вдигане на тежести, лека атлетика, лека атлетика за хора с увреждания, тенис, тенис на корт за хора с увреждания, тенис на маса, биатлон, стрелба с лък, плуване, академично гребане, скокове във вода, шахмат, сноуборд, шорттрек и кайтсърф.На церемонията, освен спортистите и организаторите, ще присъстват и членове на Групата на съветниците. След официалната част ще има коктейл, по време на който ще можете да вземете интервюта от новите „Спортни таланти\" на „Еврофутбол\".Повече информация за програма „Спортни таланти\" ще откриете на talanti.eurofootball.bg.Очакваме ви!Снимка Архив 2018 г.", "date": "2019.03.26", "title": "\"Еврофутбол\" връчва наградите от конкурса \"Спортни таланти\""}
{"url": "http://www.cross.bg/plamen-bonev-zhana-1600112.html", "text": "/КРОСС/ Пламен Бонев в дует с едно от най - популярните имена от поп и рок сцената - Жана Бергендорф.Факт е видеото към „They Can't touch us\" на Пламен Бонев & Жана Бергендорф. Режисьор на лентата е Аспарух Йорданов. Оригиналното  режисьорско решение е „внедряването\" на артистите в популярен вестник, с намигване към една от най-популярните теми „Фалшивите новини\".Музиката и текстът на „They Can't touch us\"  са на Пламен Бонев, аранжиментът е на Ангел Демирев и  Минко Ламбов. Звукозаписът е с участието на Ангел Демирев - китари и бас и Николай Данев - барабани. В рамките на 1 година Пламен Бонев  представи „Ромео и Жулиета\",  „Прости ми\" и „Аз съм просто човек\"  на български език и проектите, в различни музикални стилове и  видеореализациите на \"How Lucky I am\",  „Falling From Grace\", „Las Vegas\" , „By your side\"  реализирани с чуждестранни автори и в чужбина.Артистът дели времето си в България и Европа и е с разнообразна концертна програма - рок, поп, латино, освен авторските си композиции, изпълнява и кавър версии на световни хитове.  \n\t\t\t\t\t ", "date": "2019.03.26", "title": "Пламен Бонев в дует с Жана Бергендорф"}
{"url": "http://www.cross.bg/momcheto-petur-politzai-1600086.html", "text": "/КРОСС/ Имало ли е полицейско насилие над 19-годишно момче в Карлово? За такъв случай сигнал подаде адвокат от града, който твърди, че синът му е бил пребит преди дни от полицаи, които извършвали проверки за наркотици. Момчето не е криминално проявено и в него не са били открити наркотици, но по думите на баща му, то е било ритано, удряно и обиждано. Момчето има и здравословен проблем - болен е от диабет. Прокуратурата започна разследване по случая. В петък към 20:30 часа Петър се прибирал към дома си. По пътя го настигнал автомобил. От колата слезли двама непознати мъже. Момчето се изплашило и побягнало.Не разбрах, че това са полицаи. Шофьорът слезе и ми каза да си дам документите за проверка. В следващия момент си показа значката, но за мен това не бяха истински полицаи. Не носеха униформи. Приличаха на крадци. Започнах да бягам. Чух щракване на пистолет. Бутнаха ме на земята и започнаха да ме обиждат и бият. След това дойдоха хора, които ми помогнаха, разказа в ефира на Нова телевизия „Здравей, България\" Петър Маринов. Бащата Станко Маринов е извадил медицинско заради нанесените травми. От полицията заявиха, че момчето е оказало съпротива срещу проверката и дори е нанесло лека телесна повреда на един от служителите. Не съм оказал съпротива. Не съм удрял полицая. Ухапах го, защото много се уплаших. Бяха ми затиснали много силно крака. Това беше инстинкт за самосъхранение, заяви Петър. Разпитват се както полицаите и Петър, така и други лица, които са били в района. Момчето е било проверено случайно. Действително те са били цивилни. По време на задържането му, момчето отново е оказало съпротива. Тогава е била причинена и телесната повреда на полицая. Момчето е било освободено след около 2 часа, каза наблюдаващият прокурор Димитър Димитров. ", "date": "2019.03.26", "title": "Полицаи пребиха сина на карловски адвокат"}
{"url": "http://www.cross.bg/ferrari-rs-pc-1600083.html", "text": "/КРОСС/ Ferrari представи последното творение на подразделението Special Projects. Името му говори красноречиво за произведенията, излизащи под неговата шапка. Дизайнът на P80/С е вдъхновен от екстремните за времето си 330 P3/P4 и Dino 206 S.И двата модела, послужили за вдъхновение, са спортни прототипи от 60-те години, ера, в която Ferrari доминира в Льо Ман и други състезания за издръжливост. Ferrari твърди, че Р80/С „е продукт на най-дългия развоен процес на всеки уникален модел, произвеждан до днес\". Работата по него е започнала още през 2015 г. в предишния Centro Stile.Новият дизайнерски център, в който бяха създадени Monza SP1 и Monza SP2, отвори врати през септември 2018 г. В него работят над 100 дизайнери и инженери. Департаментът за шасита, подразделенията Tailor Made и Atelier са поместени под един покрив, разположен на Viale Enzo Ferrari, в сърцето на завода на Ferrari в Маранело.Уникалният модел е направен по поръчка на клиент и друга такава кола никога няма да има. Тя е направена единствено за пилотиране на писта. В основата на P80/C стои състезателното 488 GT3, задвижвано от 3,9-литров V8 двигател. Динамични параметри за Р80/С не се казват, но в състезателният автомобил централно разположеният мотор генерира 650 к.с.В този случай клиентът е поискал от Ferrari да удължи междуосието, което е наложило някои иновативни дизайнерски решения, но не са забравени и моделите Dino 206 S и 250 LM.Купето на Ferrari P80/C е карбоново. Отзад е монтирано масивно крило и дифузьор. Интериорът е типичен за състезателните автомобили, а пилотиране на писта изисква секвенциална трансмисия, вероятно от Xtrac.Сигурно е, че втори Ferrari P80/C няма да има. Цена от компанията не се посочва, но имайки предвид факта, че Monza SP1 струва 1,6 млн. евро, то Р80/С със сигурност ще е над тази сума, дори доста повече. ", "date": "2019.03.26", "title": "Ferrari направи уникат за милиони евро"}
{"url": "http://www.cross.bg/oled-model-design-1600108.html", "text": "/КРОСС/ Жури от 67 експерти в дизайна в Германия награди LG с шестнадесет отличия, сред които и наградата iF Gold за LG OLED TV E9. Победителите бяха обявени снощи в Мюнхен на церемонията на If Design Award 2019. Тази година, 66 продукта, бяха отличени с наградата if Gold, а участвалите бяха общо 6375.Телевизорът LG OLED (модел E9) беше удостоен с най-високото отличие - iF Gold за изключителен дизайн, който прави екрана по-обширен. Прозрачното стъкло на дъното, с вградена стойка зад дисплея, създава по-завладяващо изживяване при гледане, привличащо погледа към екрана. Според съдиите на iF, LG са създали телевизор, чийто екран „плава във въздуха\" - мечтаната цел на всеки дизайнер на телевизори.Широка гама от OLED продукти, като LG SIGNATURE OLED TV R, 8K OLED TV, OLED TV и прозрачният OLED Signage бяха носителите на наградите на If тази година. Най-отличаващият се сред наградените  If Design е LG SIGNATURE OLED TV R, познат още като единственият „огъващ се\" телевизор, заради способността му да се смалява и да изчезва, когато не се гледа, за да увеличи жилищното пространство.От 1953, дизайнери и производители се стремят да се сдобият с известното отличие за дизайн на iF. Предоставена от iF International Forum Design GmbH, със седалище в Хановер, наградата iF Design е призната като една от трите най-добри награди за дизайн в света, наред с награда Red Dot Design и IDEA (International Design Excellence Award).Спечелването на наградата iF Design e признание на качеството с отличителен дизайн и обслужване на клиентите. За потребителите, отличието iF Design e гаранция, че закупеният продукт е най-добрият в своя клас.„Истински добрият дизайн е способен да предвижда нуждите на нашите клиенти\", коментира Но Чанг-хо, вицепрезидент и ръководител на корпоративния дизайн на LG Electronics. „Ние от LG ще продължим да представяме дизайни, надхвърлящи очакванията на клиентите.\"Отличен с iF Gold Award:Телевизор LG OLED (модел E9)Отличени с iF Design Award:Телевизор LG SIGNATURE OLED R (моделR9)Телевизор LG SIGNATURE 8K OLED  (модел Z9)Телевизор LG OLED  (модел C9)Transparent OLED Signage (модел 55EW5F)Монитор UltraWide 32:9 (модел 49WL95C)Лаптоп LG gram (модел17Z990)LG Audio (модел l AJ7)Soundbar система (модела SL9)Лазерен протектор за домашно кино LG 4K CineBeam 4K  (модел HU85L)Хладилник LG Bottom Freezer (модел GBB569NSAFB)Индукционен плот, парова фурна и кафе машина SIGNATURE KITCHEN SUITE Хладилник от неръждаема стомана LG HomeBrew UXLG Sensor Connect AppLG Global Store Management Guidebook ", "date": "2019.03.26", "title": " LG OLED TV с отличие  iF GOLD  за изключителен дизайн"}
{"url": "http://www.cross.bg/akaynti-feiisbyk-premahna-1600106.html", "text": "/КРОСС/ \"Фейсбук\" (Facebook Inc.) съобщи във вторник, че е премахнала повече акаунти от Иран, Русия, Македония и Косово, позовавайки се на \"координирано неистинско (фалшиво) поведение\", съобщава Ройтерс.Общо 2632 страници, групи и акаунти са били премахнати от Facebook и Instagram за операции, свързани с гореспоменатите страни, обявиха от водещата социална интернет медия, като допълниха, че 513 от тях са били свързани с Иран, а 1 907 - с Русия.\"Фейсбук\" също така посочи, че страниците и акаунтите са били премахнати заради тяхното поведение, а не заради конкретното съдържание.Напоследък световната платформа за социални медии премахна подобни акаунти в редица страни, след като през последните две години беше подложена истински \"обстрел\" заради мудното разработване от страна на \"Фейсбук\" на инструменти за борба с екстремистко съдържание и пропагандни операции.Ройтерс напомня, че по-рано през януари компанията премахна също акаунти, свързани с Иран. ", "date": "2019.03.26", "title": "\"Фейсбук\" премахна акаунти за \"координирано фалшиво поведение\" "}
{"url": "http://www.cross.bg/apple-predlaga-iphone-1600082.html", "text": "/КРОСС/ Ерата на iPhone е на приключване и за Apple е важно да си намери нови постоянни източници на сериозни доходи. Затова компанията обръща все по-голямо внимание на дигиталните услуги. А сега представи четири нови предложения, чрез които се надява да привлече вниманието и парите на милиони клиенти. Първата услуга е Apple TV+. Тя ще предлага \"ексклузивно оригинално съдържание\", което включва сериали, филми и документални филми. Сред известните имена, които ще имат свои предавания, филми и сериали са Опра Уинфри, Дженифър Анистън, Джесън Момоа, Рийс Уидърспуун, Стивън Спилбърг и други.Самото приложение Apple TV също е обновено, като ще предлага подредба с нови канали, спорт, новини и др. Потребителите ще могат да да се абонират и да плащат допълнително само за съдържанието, което искат да гледат, например HBO и др. Apple TV ще обединява съдържанието на допълнителни платени услуги и канали на едно място, като потребителите ще могат да гледат всичко от основното приложение. Apple TV+ ще се плаща отделно, като услугата стартира през есента на тази година и тогава ще бъдат обявени цените.Втората услуга е Apple News+. Тя ще позволява на потребителите да се абонират за над 300 списания, вестници и други дигитални издания. Първоначално услугата ще се предлага само в САЩ и Канада. Тя ще съществува редом с безплатната, стандартна Apple News. Идеята е потребителите да имат възможност да обединяват всичките си абонаменти на едно мято. Те ще имат достъп и до предишните броеве и архиви на изданията. Услугата ще струва 9,99 долара на месец в САЩ. Третата нова услуга е Apple Arcade. Чрез нея почитателите на игри могат да се абонират за каталог с над 100 заглавия, който постепенно ще се увеличава и с ексклузивно съдържание. Игрите ще се подбират според предварителни критерии, за да са интересни на геймъри от всички възрасти, коментира Apple. Игрите ще могат да се играят на iPhone, iPad, Mac и Apple TV. В тях няма да има реклами и няма да се предлагат допълнителни покупки по време на игра.Потребителите ще имат възможност безплатно да тестват игрите и да преценяват дали искат да ги купят. Купените игри ще позволяват игра без интернет връзка, много от тях ще поддържат контролери. Освен това прогресът ще се синхронизира между различните устройства и така играчът може да започне да играе на iPhone и да продължи по-късно от Mac от същото място. Услугата ще се предлага в над 150 държави от есента на тази година.Компанията представи и своята кредитна карта Apple Card. Тя ще се издава в партньорство с Goldman Sachs и Mastercard. Първоначално и тази услуга ще се предлага само в САЩ, като ще позволява на потребителите да си издават и управляват кредитната карта директно от iPhone и приложението Apple Wallet.Apple Card ще предлага подробни извадки на разходите, ще дава съвети за финансова дисциплина чрез машинно обучение и др. Услугата ще предлага и бонуси и награди, като Apple казва, че няма да има никакви такси включително наказателни за закъснели плащания или за международни преводи. Компанията обещава и едни от най-ниските лихви, които ще могат да стават и още по-ниски, ако потребителят плаща малко повече от предвидената вноска. Плащането и размерите на вноските също ще може да се определя от потребителя. Ще има и класическа физическа карта, която клиентите да използват за търговци, които не приемат плащания с Apple Pay. ", "date": "2019.03.26", "title": "Apple контрира залязващия iPhone с нови дигитални услуги"}
{"url": "http://www.cross.bg/donchev-porsche-overdrive-1600109.html", "text": "/КРОСС/ Собствен отбор, партньорство с  някои от най-добрите български пилоти и участие в някои от най-елитните шампионати в света - това накратко са новините около българския пилот Георги Дончев, който започва поредния си сезон в Германия. Името на отбора на Дончев вече е Overdrive Racing Team, а предизвикателствата не се изчерпват с познатия вече Porsche Sports Cup. В програмата са още VLN-сериите за издръжливост, провеждани екслузивно на пистата Нюрбургринг Нордшлайфе, и  Porsche Carrera Cup - основния шампионaт, в който отборът ще си партнира с водещия тим на Huber Racing. Немското издание на Carrera Cup е най-престижният едномарков шампионат в света, а екипът на Huber Racing има над 15-годишен опит в различните разновидности на Porsche шампионатите.  Българският отбор прави планове да вземе участие и на „24-те часа на Нюрбургринг\" през месец юни, както и в поне един кръг от българския шампионат за планинско изкачване.Другата голяма новина около Дончев е партньорството с друг изявен роден пилот - Павел Лефтеров. 21-годишният състезател става част от компанията на ORT, след като показа добри стартове в Европейските GT4 серии, Lamborghini Super Trofeo Cup, „24-те часа на Портимао\", шампионатите на Audi и много други скоростни състезания, а и беше неизменна част от последните две събития от формата на Overdrive Lap Battle.Именно с познатия формат бе официално открит сезонът за Дончев и компания. Навръх 8 март българските ентусиасти завладяха гръцката писта Серес, като Overdrive Lap Battle за първи път продължи три дни и предложи още повече емоции на участници и зрители. Традиционно във формата се включиха над 40 суперколи, сред които много и различни модели на Porsche, BMW, Mercedes, Nissan, Ferrari и др. Официален партньор на събитието бяха М кар София, които представиха новата 8 серия на немските машини, както и М5 компетишънс, с който Георги Дончев смени за няколко обиколки състезателното си Porsche и записа конкурентно на участниците време от 01,31,343.Веднага след Серес екипът се отправи към Германия за предварителни тестове на Нюрбургринг преди първия старт от немския VLN шампионат за издържливост. Трите Porsche-та се представиха отлично и затвърдиха доборото впечатление и по време на първите стартове от сезона този уикенд. Георги Дончев оформи трио в кола 946 заедно с две големи имена в моторспорта - Аксел Джефрис пилот от Инди Кар, GP2, Формула   и звездата от GT-Masters Ноколай Силвест, Друг пилот GT Masters и любимец на Българските фенове Марвин Дийнст, заедно с миналогодишният победител в 24ч на Нюбургринг в класа на кайманите Тимо Мюлиг пък застанаха до  Павел Лефтеров и, в Каймана с номер 947, а третото бяло Porsche на Overdrive racing team бе с номер 945 и екипаж Майк Дейвид Ортман - отново пилот от GT-Masters, Дирк Рибенсам, Алекс Мийс, които също могат да се похвалят с победи в ендюранс класиката „денонощие на „зеления ад\".Въпреки късното решение да се включат в шампионата, довело до огромен хаос в организацията, екипът успя да се справи блестящо с подготовката на колите и пилотите за първия старт. Гъста мъгла отложи квалификациите с повече от 4 часа и съкрати продължителността им от 90 на 60 минути, което принуди отбора да предприеме безопасна стратегия. Екипът се опита да даде квалификационно време в началото на сесията, преди очакваните бавни зони по пистата вследствие на инциденти заради огромния трафик. За жалост, пистата се оказа най-бърза и празна именно в края на сесията, когато ресурсът на 3те български Каймана вече беше изчерпан и това ги подреди с 4-та, 5-та и 7-ма позиция на решетката в класа. След старта, още в първия стинт, след тежка борба Дийнст успя да завоюва 2-ра позиция а недалеч след него, на 5та позиция се движеше и другата кола. Двете коли успяха да задържат позициите си до последния стинт, където Павел Лефтеров успя да излезе начело в класирането, но за съжаление в средата на последната обиколка, инцидент му попречи да доведе отбора до челното стъпало на стълбицата. Втората кола затвърди 5-тата си позиция и я задържа до финала. Третият кайман, който се движеше в така наречената „Б подкатегория\" завърши на 7-мо място в класа и 1-во във въпросната категория, където постави и най-бърза обиколка. „За съжаление имахме реални шансове за двоен подиум, но в спорта понякога става и така. За сметка на това мисля, че ни забелязаха и ще ни третират с уважение през остатъка от сезона\", коментира Георги Дончев.След първите стартове на „зеления ад\", сезонът за ORT продължава усилено. Подготовката за участие в другите шампионати, сред които Porsche Sports Cup, VLN и други, ще се осъществи изцяло с българския отбор на Overdrive Racing Team, който е идея и проект на самия Дончев. „Създаването на собствен отбор и способен български екип, с който да се развива моторспорт мениджмънт е една от основните ми цели за тази година\", споделя Дончев и допълва, че отборът ще работи усилено за развитието и на други български пилоти, като освен пълен съпорт ще отдава състезателни коли под наем за участие в състезания от Porsche Sports Cup и VLN. Общият брой на автомобилите в отбора в момента е точно пет, тъй като към познатия от миналия сезон Porsche GT3 Cup се добавят още четири Porsche Cayman, три от които от изключително бързата версия Clubsport. Заедно със сериозната „флотилия\" в семейството на ORT се включват и изключително известни имена като Андреас Леберле, който има повече от 35-годишен опит и титли в почти всички нива на автомобилния спорт от едномарковите шампионати до Formula 1, Indy 500 и Indycar. От страна на Huber Racing екипът ще подсилят редица известни немски пилоти с много купи от различни формати, начало с директора и основен двигател на отбора Кристоф Хубер.Следващият старт за Георги Дончев и големия отбор на Overdrive Racing Team е VLN2, който ще се проведе отново на Нюрбургринг в средата на април, а от екипа обещават надпреварата да се излъчи пряко онлайн в каналите на Дончев и ORT.", "date": "2019.03.26", "title": "Нов сезон, ново начало и нов отбор за Георги Дончев "}
{"url": "http://www.cross.bg/parlament-evropeiiskiya-bulgarskite-1600111.html", "text": "/КРОСС/ Позор е единственото определение за отсъствието на тримата български евродепутати от гласуването на пакета \"Мобилност\" вчера в Европейския парламент. Това заяви лидерът на БСП - София Калоян Паргов. Той направи коментара, след като стана ясно, че трима от българските евродепутати - Светослав Малинов, Неджми Али и Николай Бареков - са пропуснали вота, което определи пакетът \"Мобилност\" да попадне в дневния ред на последното заседание на Европейския парламент само с два гласа повече - 156:154.\"Български представители от ЕНП, АЛДЕ и европейските консерватори и реформисти вчера пропуснаха да подкрепят българските превозвачи. Три гласа, които се оказаха решаващи. Случайно или нарочно?! И в двата случая е позор, заяви Калоян Паргов. - Единствено българските социалисти бяха на мястото, за което са избрани - да защитават националните интереси\".Лидерът на БСП - София добави, че Планът \"Макрон\" цели да унищожи българския транспортен бранш. \"А гласуването в Европейския парламент може да легитимира тази присъда. Години ще са необходими, за да преодолеем подобна несправедливост, коментира още той. - Ето защо е толкова важно кого ще изпратим в следващия Европейски парламент. Дали ще изберем хора без чувство за дълг и отговонрост или ще изпратим там истински бойци. Много е важно всички да гласуваме на евроизборите!\". ", "date": "2019.03.26", "title": "Калоян Паргов: Позор е отсъствието на тримата български евродепутати от гласуването на пакет \"Мобилност\""}
{"url": "http://www.cross.bg/vuglehidrati-okinava-zabolyavaniya-1600087.html", "text": "/КРОСС/ Търсенето на „еликсир на младостта\" обхваща векове и континенти - но наскоро беше направено революционно откритие на Окинавските острови, които се намират в Източнокитайско море.Там не само живеят много от най-възрастните хора на Земята, а и повечето от тях са в изключително добро здраве, посочва Би-Би-Си (BBC).На всеки 100 000 жители на островите Окинава има 68 столетници. Статистика без прецедент в останалата част на света, дори и в самата Япония. В страната като цяло шансът на хората да достигнат 100 години е с 40% по-нисък. Броят на столетниците на човек от населението на архипелага Окинава е в пъти по-висок, отколкото в САЩ например.Учените изследват този феномен от десетилетия, но без успех. Отговорът е търсен в гените, околната среда и т.н. Но сега вниманието е насочено към високото съотношение на въглехидрати към протеини в диетата на жителите на островите Окинава, където основният източник на калории са сладките картофи.„Това е точно обратното на сегашните популярни диети, които препоръчват високо протеиново хранене с ниско съдържание на въглехидрати\", посочва Саманта Солон-Биет от университета в Сидни, която се занимава с изследвания на храненето и стареенето.Наистина ли „окинавското съотношение\" - 10 към 1 на въглехидрати към протеини е тайната на дългия и здравословен живот?Най-новите доказателства - от изследвания върху хора, до опити с животни, сочат, че тази хипотеза заслужава сериозно внимание.Диетата с ниско съдържание на протеини и високо съдържание на въглехидрати предизвиква различни физиологични реакции, които ни предпазват от заболяванията, свързани с възрастта - включително рак, сърдечносъдови болести и алцхаймер.Хората на Окинава остават активни и независими в своите 90 години и е по-малко вероятно да развият заболявания, свързани с остаряването.Почти две трети от столетниците на архипелага са живели напълно самостоятелно до 97-годишна възраст.Типичният окинавски столетник изглежда свободен от обичайните причинители на сърдечно-съдовите заболявания, като натрупване на твърди плаки около артериите. Нивата на заболеваемост от рак, диабет и деменция също са доста ниски.За невероятното здраве и дълголетие на местните жители допринасят и други фактори.Хората на архипелага остават сравнително изолирани като популация за значителни периоди от историята, което е формирало уникален генетичен профил, предполагащ намаляване на риска от рак, сърдечни заболявания и болестта на Алцхаймер.Все пак влиянието на гените не може да даде обяснение за тяхното дълголетие.Освен диетата за него допринасят още това, че повечето от местните жители са физически активни, тъй като са заети в земеделието и риболова. А също така поддържат активен социален живот до късна възраст - самотата е доказано толкова вредна, колкото и пушенето на 15 цигари на ден.Но все пак основният фактор за тяхното удивително дълголетие и здраве изглежда е диетата им. ", "date": "2019.03.26", "title": "Уникалната тайна на японските столетници"}
{"url": "http://www.cross.bg/putyvaneto-spacex-london-1600090.html", "text": "/КРОСС/ Благодарение на компанията SpaceX до 2030 г. ще можем да летим по направление Лондон - Ню Йорк само за 29 минути, предвиждат анализатори.Един от най-дългите полети в момента Лондон - Сидни би продължил по-малко от час, ако SpaceX осъществи целите си да направи пътуването с ракети извън земната атмосфера достъпно.Швейцарската инвестиционна фирма UBS предвижда, че подобен тип превози биха фалирали традиционните самолетни компании и дългите полети ще останат в миналото. Те изчисляват, че до 2030 г. пътуването с ракети би носило 19,5 млрд. долара на година.Мечтата на SpaceX да направи пътуването в Космоса достъпно за масовата публика би струвало около 2,3 млрд. долара на година.\"Докато повечето хора смятат, че пътуването на Земята чрез ракети изглежда като научна фантастика, ние смятаме, че има огромен пазар за това. Космическият туризъм, макар в начална фаза, също има огромен потенциал. С времето цените ще паднат благодарение на развиването на технологиите и това ще го направи по-достъпен\", коментират Джаръд Касъл и Майлс Уолтън от UBS в интервю.За 2018 г. 150 млн. души са прекарали повече от 10 часа в полети. Според анализатори дори малък процент да се ориентира към пътуването с ракета, пазарът отново би бил огромен за подобен тип придвижване.Ако всички планове на SpaceX се осъществят, космическата индустрия би струвала 805 млрд. долара до 2030 г. ", "date": "2019.03.26", "title": "Благодарение на SpaceX ще летим Лондон – Ню Йорк за 29 минути до 2030 г."}
{"url": "http://www.cross.bg/dzheni-pylev-kybrat-1600091.html", "text": "/КРОСС/ Кубрат Пулев обясни с кратко официално съобщение целувката, която предизвика сериозен скандал не само в социалните мрежи, но и в медиите в САЩ.В интервю след победата си над Богдан Дину в неделя сутрин българско време, Кобрата целуна по устните репортерката Джени Суши. Жестът предизвика буря от реакции, като бе наречен дори \"откровен сексуален тормоз\".\"Може би сте гледали едно видео, в което аз целувам репортерка - пише в съобщението на Кубрат, отправено на английски език. - Тази репортерка, Джени, е моя приятелка и в интервюто бях толкова развълнуван, че я целунах. По-късно тя се присъедини към нашето парти за победата.В същото видео, след целувката, и двамата се смеем и си благодарим взаимно. Няма какво повече да се каже по темата.\"Медията на репортерката обаче - Vegas Sports Daily, също излезе със становище по темата. И то не е никак приятно за Пулев:\"На 23 март 2019 г., след боксовия мач между Кубрат Пулев и Богдан Дину, един от нашите сътрудници - Джени Суши, стана жертва на нежелана, неочаквана и насилствена целувка от Пулев, докато правеше интервю с него.\"Работим в контакт с Джени, както и с мениджърския екип на Пулев, за да разследваме случая и да уточним правилните стъпки или действия, които следват от такъв неприятен казус.Искаме ясно да заявим, че Vegas Sports Daily цени по-високо сигурността и достойнството на своите служители и сътрудници от всички кликове, рейтинги и приходи. Ние се гордеем, че създаваме журналисти, които обичат спорта и създават качествено съдържание. И искат да си вършат работата в среда, свободна от тормоз и обиди. Това, което се случи с госпожица Суши е напълно неоправдано и споделяме нейните шок, болка и смущение.Vegas Sports Daily също така цени правата на жените и техния принос за нашата медия. Те трябва да се чувстват сигурни от обиди, непредизвикани атаки и тормоз на работното им място.Твърдо сме зад Джени Суши и продължаваме да търсим разрешение на случая.\" ", "date": "2019.03.26", "title": "Целувката на Кубрат разпали голям скандал в САЩ"}
{"url": "http://www.cross.bg/purvanov-krasimir-kvadrata-1600094.html", "text": "/КРОСС/ Заместник-министърът на енергетиката Красимир Първанов подаде оставка, съобщиха от пресцентъра на енергийното министерство. Той е депозирал молбата си за напускане на поста тази сутрин в Министерския съвет. Името му се появи сред политиците, които са купили жилище на преференциални цени. Красимир Първанов се е сдобил с апартамент и два гаража - отново в столичния квартал „Изток\", на няколко пресечки от сградите, където са жилищата на Цецка Цачева и Цветан Цветанов. Имотът му излиза малко над 600 евро за квадратен метър.Първанов се сдобива с апартамента от 150 квадрата и два гаража с обща площ от 50 квадрата през септември миналата година. Така за 200 квадрата Първанов плаща 240 хиляди лева, или по 616 евро за квадратен метър.Първанов каза, че жилището, което е купил, е изключително скъпо.Той е категоричен, че средствата за сделката са прозрачни и законни. Казва още, че в момента живее в имот на същата улица, купен преди 10 години - също от „Артекс\"Заради скандала с евтините апартаменти оставки вече подадоха правосъдният министър Цецка Цачева и заместник-министърът на спорта Ваня Колева. ", "date": "2019.03.26", "title": "Красимир Първанов подаде оставка заради скандала с евтините апартаменти"}
{"url": "http://www.cross.bg/elektroenergiya-osvetlenie-osvetlenieto-1600098.html", "text": "/КРОСС/ „ЧЕЗ Електро България\" АД напомня на клиентите да продължават да следят и активно да контролират потреблението на електроенергия в домовете си и през пролетния сезон. Традиционно през по-топлите пролетни месеци консумацията на електроенергия намалява чувствително в сравнение с потреблението през зимата, когато близо половината от използваната електроенергия е за отопление на дома. Около 6-10% от всяка сметка за електроенергия на едно домакинство са за осветление. Годишната консумация на електроенергия за осветление в дома зависи от броя и вида на осветителните точки, както и от начина на живот. Малки промени в ежедневните навици на домакинствата могат да имат реален и измерим ефект върху потреблението и съответно върху сметките за ток. Модерните технологии позволяват да се пести енергия от осветлението в дома без да се нарушава необходимият комфорт за осветеност.Замяната на крушките с енергоспестяващи - например компактни луминисцентни или светодиодни (LED), може да осигури до 80% икономия на енергия от осветление. Една 8W LED крушка осветява колкото стандартна 60W крушка с нажежаема жичка - осигурява същата светлина, но с над 80% по-нисък разход на енергия. LED крушките са и най-чистият и най-екологичен начин за осветление. Те не съдържат токсични материали и се рециклират  100%.Монтирането на таймери, датчици за движение или светлинни сензори помага осветлението да се използва ефективно. Затова е подходящо за сервизни помещения. Употребата на реостатни ключове или ключове с дистанционно управление, използването на локално осветление, както и изключване на осветлението при излизане от съответното помещение, са сред мерките, които допринасят за намаляване на разходите, а не на осветлението. Децата също трябва да се научат да бъдат отговорни към разумното използване на електроенергията за осветление.Всяка стая има специфично предназначение и осветлението трябва да се съобрази с него. Добре е да се използват няколко осветителни тела в едно помещения, за да се постигне различна функционалност и удобство. При закупуване на осветителни тела е необходимо да се обръща специално внимание на етикета за енергийна ефективност - изборът на възможно по-висок клас осигурява и по-голяма икономичност на консумацията. Спестената енергия и по-дългият живот на осветителното тяло ще изплатят ефективно инвестицията. Животът на една енергийно ефективна крушка клас А е над 10 000 часа - 10 пъти повече от живота на обикновената, което прави нейната енергийна ефективност още по-висока в дългосрочен план. Възползването от дневната светлина, редовното почистване на прозорците, липсата на мебели пред тях, боядисването в по-светли тонове на стените и таваните на помещенията, върху които пада пряка слънчева светлина, поддържането на чистотата на крушките и осветителните тела, са дейности, които не изискват особено усилие, но повишават ефективността и възможностите за разумно потребление на електроенергията. Интересни факти и други практични съвети за пестене на енергия в дома са публикувани на корпоративния уебсайт www.cez.bg, в раздел „За клиента\", секция „Енергийна ефективност\" и във фейсбук-профила на „ЧЕЗ Електро България\" АД на @cezelectrobg.  ", "date": "2019.03.26", "title": "ЧЕЗ Електро препоръчва разумно потребление на електроенергия през пролетните месеци"}
{"url": "http://www.cross.bg/koryptziyata-otnosheniya-borba-1600095.html", "text": "/КРОСС/ Министърът на вътрешните работи Младен Маринов проведе среща с делегация от Националната комисия по надзор на Китайската народна република,  водена от нейния заместник-председател Ли Шулей. Министър Маринов изрази задоволство от отличните двустранни отношения, активизирането на сътрудничеството и разширяването на договорноправната база в областта на вътрешните работи. Изказа висока оценка за ползотворния обмен с офиса на аташето по отбрана към посолството, както и за възможността служители на МВР да се обучават в Китай.  Г-н Ли благодари за гостоприемството и сподели оценката за нивото на двустранните отношения. Подчерта, че страната му винаги ще бъде признателна на България за това, че е втората държава в света, признала КНР, и изтъкна факта, че през 2019 се чества 70-годишнината от установяването на дипломатически отношения.В рамките на срещата вътрешният министър подчерта правителствения приоритет за борба с корупцията и запозна делегацията с конкретните стъпки в тази област, вкл. приемането на Стратегия за борба с корупцията 2015-2020, създаването на КПКОНПИ и на специализираните съд и прокуратура. Представи резултатната дейност на дирекция „Вътрешна сигурност\" на МВР, насочена към противодействие на вътрешната корупция и регионалното сътрудничество. Заместник-председателят на китайската комисия по надзор информира, че тя е създадена от една година с цел овладяване на засилването на корупционните практики, отчетени наред с икономическото развитие на страната му. Подчерта, че различните звена за борба с корупцията в Китай са структурирани по начин, който не позволява концентрация на власт и правомощия, а обезпечава разделение на компетенциите и взаимен контрол.Двете страни взаимно си благодариха за ползотворната среща, споделиха важността на сътрудничеството в областта на борбата с корупцията и изказаха готовност за продължаване на обмена. ", "date": "2019.03.26", "title": "Младен Маринов обмени опит с гостуваща китайска делегация"}
{"url": "http://www.cross.bg/kalotina-gkpp-kokain-1600096.html", "text": "/КРОСС/ 3 кг кокаин откриха митнически и гранични служители на ГКПП Калотина. На 22.03.2019 г.  митническите служители от ГД „Митническо разузнаване и разследване\" извършили проверка на автобус, пътуващ, напускащ страната през ГКПП Калотина и пътуващ по редовна автобусна линия от София за Лисабон. При проверката на багажа на един от пътниците - български гражданин с инициали С.П., те установили, че в подплатата на четири якета, които той носел в куфара си, са подпъхнати общо 148 прозрачни полиетиленови пликчета с бяло кристално вещество. При полеви наркотест веществото реагирало на кокаин. По случая е образувано досъдебно производство по описа на ГПУ Калотина, под надзора на Окръжна прокуратура - София.Вчера, 25.03.2019 г., съдът е уважил искането на Окръжна прокуратура - София за налагане на мярка за неотклонение „задържане под стража\" спрямо С.П., привлечен към наказателна отговорност за трафик на наркотици.", "date": "2019.03.26", "title": "3 кг кокаин хванаха в багажа на пътник на ГКПП Калотина "}
{"url": "http://www.cross.bg/fronta-programa-vreme-1600093.html", "text": "/КРОСС/ Кои са едни от най-верните приятели на фронта? А кои са най-бързите пощальони по време на война? Могат ли кучетата да бъдат санитари и имат ли място камилите в армията? Отговорите на тези и други любопитни въпроси дава най-новата образователна програма на Националния военноисторически музей  - „Животните на фронта\".Специалното предложение на Музея към семейната публика стартира в началото на пролетната ваканция, като първите издания на образователната програма ще се проведат в почивните дни на 30 и 31 март, както и на 6 и 7 април от 11.00 ч. Програмата е вдъхновена от любовта между човека и животните, която оцелява и в най-тежките условия по време на война. Малките приятели на Музея и техните родители ще могат да научат какви задължения имат животните на фронта и какви качества проявяват те, за да бъдат полезни на войниците.„Животните на фронта\" е предназначена за деца от 6 до 11 години, провежда се в групи до 20 човека и е неоходимо предварително записване на тел. 088 660 4229. Всички участници в програмата заплащат такса от 2 лв., както и входен билет според утвърдения ценоразпис на НВИМ.", "date": "2019.03.26", "title": "Нова семейна образователна програма в Националния военноисторически музей"}
{"url": "http://www.cross.bg/grizhi-zdravni-spetzialistite-1600097.html", "text": "/КРОСС/ Политическа партия МИР счита, че специалистите по медицински грижи са ресурс, който трябва да бъде съхранен на всяка цена. Медицинските сестри, акушерките, рехабилитаторите се борят рамо до рамо с лекарите за спасяването на човешкия живот и заслужават уважение.Особено притеснителни за бъдещето на нацията ни са данните, че на системата ни са нужни още 30 000 сестри, като този брой непрекъснато ще се повишава заради нарастващата възраст на медицинските сестри и непривлекателното заплащане и условия на труд. Липсата на кадри вече е осезаема в българските болници и ПП МИР смята, че ако не се разпише и въведе дългосрочна стратегия за справяне с проблема, българската здравна система и българският пациент ще усещат тази липса все по-осезаемо.Исканията на сестрите са напълно справедливи, но увеличението на заплатите няма как да стане „на калпак\", защото става въпрос за работа в различни по статут лечебни заведения - в държавни, общински и частни болници, както и в частни лекарски кабинети в различни населени места при различна натовареност. Това прави трудно да се намери общ критерий за определяне на заплатите, както и да бъдат задължени собствениците на клиниките и кабинетите да го направят. Факт е, че независимо от огромното финансиране на здравеопазването парите не достигат до специалистите по здравни грижи, а се разпределят по усмотрение на директорите на болниците.За толкова години бюджетарят Кирил Ананиев не разбра, че здравето е най-важният капитал на нацията. Очевидно затова се харчат и толкова много пари за здраве, които не стигат до хората. Финансист, който не знае какви са основните ценности на една нация, не разбира и от държавни финанси, и от политика, и не може да носи отговорност, вменена му от суверена. Това трябва да е известно и на неговия началник Бойка Борисов.Всички ние трябва да изкажем своята благодарност към професионалистите по здравни грижи и да застанем до тях в справедливия им протест. Политическа партия МИР призовава всички български граждани да ги подкрепят. ", "date": "2019.03.26", "title": "ПП МИР: По-високи заплати за специалистите по здравни грижи "}
{"url": "http://www.cross.bg/nadzor-komisiya-prokyror-1600101.html", "text": "/КРОСС/ Главният прокурор на Република България г-н Сотир Цацаров прие делегация от Националната комисия за надзор на Китайската народна република /КНР/, ръководена от зам.-директора й  г-н Ли Шулей.Националната комисия за надзор в Китай се занимава с разследване на корупция, включително, свързана с висши държавни служители.На срещата с главния прокурор Сотир Цацаров и прокурори от ВКП бяха обсъдени международното сътрудничество по наказателни дела, както и корупционните престъпления и конфискацията на имущество, придобито по престъпен начин.До момента са проведени разговори с вицепрезидента г-жа Илияна Йотова, с министъра на вътрешните работи г-н Младен Маринов, със зам.-министър на правосъдието и с председателя на КПКОНПИ г-н Пламен Георгиев.Националната комисия за надзор на КНР е създадена през март 2018 г. с последни изменения в конституцията и на практика е най-големият и влиятелен държавен антикорупционен орган. Тя извършва самостоятелни разследвания, след което предава делата за разглеждане в прокуратурата. ", "date": "2019.03.26", "title": "Главният прокурор Сотир Цацаров прие китайска делегация"}
{"url": "http://www.cross.bg/predpriemachestvo-sotzialnoto-forym-1600099.html", "text": "/КРОСС/ От 28 до 31 март 2019 г., в Международен панаир - Пловдив, ще се проведе осмото издание на Европейския форум за социално предприемачество. Проявата се организира от Европейската комисия, Европейската конфедерация на производствените кооперации и социалните предприятия (CECOP), Министерството на труда и социалната политика, Министерство на икономиката, Агенцията за хората с увреждания, Изпълнителна агенция за насърчаване на малките и средни предприятия, Българската стопанска камара, Националният съюз на трудово-производителните кооперации и седем водещи неправителствени организации, защитаващи правата на хората с увреждания.Новоприетият Закон за предприятията на социалната и солидарна икономика регламентира сектора в България. Това дава нов тласък за развитие на социалното предприемачество в страната.Темата на осмото издание на Европейския форум за социално предприемачество е „Екосистемата на социалното предприемачество\". За първи път в Европа ще бъдат представени на регионално, национално и европейско равнище осемте елемента на екосистемата на социалното предприемачество в множество събития в богатата програма на форума.За първи път в Европа, социалното предприемачество ще бъде представено заедно с публичните и частни малки средни и големи предприятия, които чрез дейността си, чрез резултатите от политиката си за корпоративна социална отговорност взаимодействат и подпомагат развитието на социалното предприемачество.", "date": "2019.03.26", "title": "Европейски форум за социално предприемачество започва в Пловдив"}
{"url": "http://www.cross.bg/obekt-gori-bykovite-1600100.html", "text": "/КРОСС/ Утре, 27 март, сряда, в МОСВ официално ще бъде връчен сертификатът за обект на световното наследство на ЮНЕСКО на Дирекцията на Национален парк (ДНП) „Централен Балкан\". Сертификатът е във връзка с включването на буковите гори в парка като част от сериен европейски обект на световното наследство - „Старите и първични букови гори на Карпатите и други региони в Европа\".Зам.-министърът на околната среда и водите Красимир Живков ще връчи официално сертификата на директора на ДНП „Централен Балкан\" Генчо Илиев. Церемонията е от 11 часа в сградата на МОСВ на бул. „Мария Луиза\" 22, в зала „Европа\" (сутерен). Поканени са и представители на осемте общини, в чийто обхват попадат буковите гори - обект на Юнеско. След връчването на сертификата е предвиден брифинг за журналисти. ", "date": "2019.03.26", "title": "Парк „Централен Балкан“ получава сертификата за буковите гори като обект на ЮНЕСКО"}
{"url": "http://www.cross.bg/zhilishta-obshtinskite-obshtinski-1600079.html", "text": "/КРОСС/ „Има ли регистър на наемателите на общинските жилища и има ли сред тях народни представители или евродепутати?\" Това е един от въпросите, които председателят на ПП МИР и общински съветник Симеон Славчев задава в питане към кмета на София Йорданка Фандъкова. Славчев настоява да бъде разяснено има ли регистър на всички общински жилища в София, в това число и тези на общинските предприятия; колко са общо общинските жилища в София, кой ги стопанисва и в какво състояние са те; какви задължения са генерирани от наемателите на общинските жилища и как се изплащат задълженията; колко са общинските жилища, получени от обезщетения или замени на общински терени.„Въпросът със собствеността и управлението на общинските жилища е изключително важен. Жилищната политика на всяка една община показва как управляващите мислят за хората в нея\", каза Симеон Славчев. Той заяви, че в момента жилищната политика на Столична община е абсолютен хаос, не е ясно колко са жилищата и кой приоритетно трябва да бъде настанен в тях, не се знае кои от общинските предприятия имат и стопанисват общински жилища и кой живее в тях. „Целият процес трябва да бъде добре анализиран, структуриран и контролиран, за да не се получават злоупотреби и в общински жилища да живеят ВИП персони и \"наши хора\", а в същото време всички, които имат реална необходимост да не могат да се възползват от правото си да получат макар и минимална подкрепа в началото на своя професионален или семеен живот\", беше категоричен общинският съветник. „Всички млади лекари, учители, както и всички млади семейства, които се нуждаят от подкрепа трябва да бъдат настанявани с приоритет в общински жилища, защото така ще бъдат стимулирани да останат да живеят, да се развиват и да упражняват своята професия в София\", каза още той.Симеон Славчев внесе искането за питане днес, предстои кметът да отговори на следващо заседание на Столичния общински съвет.", "date": "2019.03.26", "title": "Симеон Славчев пита има ли народни представители и евродепутати в общинските жилища"}
{"url": "http://www.cross.bg/imot-ahladova-desislava-1600077.html", "text": "/КРОСС/ Във връзка с медийни публикации относно придобит недвижим имот от временно изпълняващия длъжността министър на правосъдието Десислава Ахладова ви уведомяваме, че изнесената информация е подвеждаща и некоректна.  Десислава Ахладова е сключила през 2006 г. предварителен договор за покупко-продажба на недвижим имот с фирмата СИСТЕМА ЕООД за построяване на апартамент от 82.30 кв.м. в столичтия кв. „Свобода\", според който заплащането се извършва на части, съобразно етапите на строителството.За осигуряване на сумата по договора г-жа Ахладова е сключила ипотечен кредит с банка ОББ за срок от 25 години с краен падеж 2031 г. Част от сумата по договора е платена от банката с нотариален акт за учредяване на договорна ипотека върху правото на строеж и договор за предоставяне на кредит за ремонт и строителство, а остатъкът с нотариален акт от 4 април 2007 г. за покупко-продажба на недвижим имот, изграден в груб строеж, отново с ипотечен кредит от същата банка.Цената, посочена в двата нотариални акта, е по-висока от сумите, срещу които са придобити жилища със същата квадратура в 8-етежната сграда. Тя надвишава неколкократно данъчната оценка на имота и е релевантна на средните пазарни цени за жилищата, придобити на фаза строителство, в този район на София към 2007 г.  ", "date": "2019.03.26", "title": "Десислава Ахладова е купила имот на пазарна цена в столичния кв. Свобода"}
{"url": "http://www.cross.bg/godina-dolara-prirodniya-1600072.html", "text": "/КРОСС/ На световния пазар за природен газ се наблюдава снижение на цените, което може да бъде сравнено само с колапса на пазара за петрол през 2014 година. Това се дължи както на увеличеното предлагане на втечнен природен газ от производители като Австралия, Катар и САЩ, така и на топлото време в ключови потребители на синьо гориво, съобщи S&P Global Platts.Процесът започна в Азия, където спот цените на природния газ се понижиха от 12 до 4.46 долара за милион британски топлинни единици или 156 долара за 1000 м3. Котировките на природния газа са били по-ниски само веднъж в историята - през пролетта на 2016 година.В Европа се наблюдава същата пазарна ситуация. На газовия хъб в Холандия природния газ поевтиня с 50% в сравнение с нивото си от септември миналата година, пишат и експертите от Morgan Stanley. Така от 10 долара за милион британски топлинни единици цената слезе до 5 долара за същото количество на 21 март тази година.В понеделник, 25 март сделки за доставка през май 2019 година се сключваха при цена от 171 долара за 1000 м3, което е над 30% по-ниско от цената на руския природен газ на \"Газпром\" през януари. Според плана на руската компания, през 2019 година цената на синьото гориво трябва да е 240 долара за 1000 м3.За първи път от 2015 година природния газ в Европа е с по-висока цена от доставките в Азия, което означава ,че за Катар и САЩ ще е по-изгодно да продават на европейските си партньори.През 2018 година производството на природен газ се увеличи с 22 милиона тона, а за 2019 година очакванията са то да се удвои и нови 36 милиона тона да бъдат предложени на пазара.това ще доведе до излишък, който няма къде да бъде продаден, освен в Европа, коментират експерти. ", "date": "2019.03.26", "title": "Цената на природния газ в Европа се срина с 50%"}
{"url": "http://www.cross.bg/gerb-emilova-vyara-1600081.html", "text": "/КРОСС/ \"Политическият, моралният кредит на доверие към Цветан Цветанов е напълно  изчерпан след аферата \"Апартамент Гейт\", която се разиграва в момента\". Това заяви пред БСТВ Вяра Емилова, член на ИБ на НС на БСП. По думите й сме видели един доста луксозен асансьор, който води до един доста луксозен апартамент, който е спечелен с доста луксозен рекет. \"Цялото това е доста луксозна политическа наглост, която в момента седи пред лицето на целия български народ, който в момента няма елементарните средства да преживява\", подчерта тя. По думите й Цветанов трябва да подаде оставка от всички постове, които заема, но и като ръководител на Националния предизборен щаб  на ГЕРБ. \"Той е достатъчно компрометиран вече, за да повярва обществото, че когато той е замесен в изборния процес, ще бъдат проведени честни избори\", категорична бе тя. Вяра Емилова каза, че предстои заседание на ИБ на БСП, на което ще бъдат разгледани лобистките закони, които са прокарали ГЕРБ през годините си в управлението, които са ощетили България. Като примери тя посочи - концесията на \"Летище София\" и поправката \"Артекс\". \"Искаме да направим този преглед, за да разберем- с колко точно ГЕРБ са ощетили държавата ни и българските граждани\", обясни тя. Емилова каза, че е интересно как на този фон Цветанов мобилизира структурите на ГЕРБ в цялата страна да излизат с писма в негова защита. Тя обясни, че до нея е достигнало писмо, разпространявано във Фейсбук, на кмета на Белослав, област Варна, Деян Иванов. В него се казва: \"Притежанието на един апартамент не те прави престъпник, а обратното. Това е символ на успехите на един човек\". \"В ГЕРБ успехите на един човек се измерват в апартаменти, което е гротескно и обидно за страната ни\", заяви тя. Вяра Емилова  подчерта, че корупцията за съжаление не е само на централно ниво - общините са се превърнали в феодални владения на ГЕРБ. Тя обясни, че е от Силистра и само за 6 месеца там са се разиграли няколко скандала: с пенсиите, отпускани уж на миньори; областта е с най-много отпуснати ТЕЛК решения; арестуван е директорът на Държавно горско стопанство, за това, че е приемал такса \"спокойствие\"; в с. Айдемир е разкрита нарколаборатория. \"Трябва да застанем с лице към корупцията и да имаме смелостта да посочим всички тези проблеми, защото след европейските избори трябва да се борим за доверието на българите и на местните избори\", заяви тя. Емилова каза, че има силна вътрешна борба в ГЕРБ за надмощие между двамата първи и тази борба ще даде отражение на предстоящите избори, както и в подреждането на листата им. \"Нито едно от тиражираните имена за водач не ГЕРБ не е на висотата на Елена Йончева. Тя е символ на борбата с корупцията в България. Изборът, който направи БСП с Елена Йончева, е правилен, особено в ситуацията, когато трябва да се борим с корупцията на всички нива\", заключи Вяра Емилова.  ", "date": "2019.03.26", "title": "Вяра Емилова: Кредитът на доверие към Цветанов е напълно  изчерпан. Да подаде оставка"}
{"url": "http://www.cross.bg/remonti-zatrydnyavat-trafika-po-am-trakiya-1600078.html", "text": "/КРОСС/ Временно е ограничено движението в активната лента, при км 216 на АМ „Тракия\", в посока София поради ремонт на дилатационна фуга. Трафикът се осъществява в изпреварващата лента. Необходимо е шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.03.26", "title": "Ремонти затрудняват трафика по АМ Тракия"}
{"url": "http://www.cross.bg/veleva-tzvetanov-gerb-1600084.html", "text": "/КРОСС/ Вчера премиерът е провел лични телефонни разговори с всички членове на изпълнителната комисия, пред които е обосновал своето предложение, с оглед на минимизиране на щетите, Цветан Цветанов да напусне парламента и да остане зам.-председател на партията, който да отговаря за партийното състояние на ГЕРБ. Това заяви в сутрешния блок на Нова телевизия „Здравей, България\" журналистът Валерия Велева. Разговорите са били задълбочени. Само Пламен Нунев е застанал на позицията на Цветанов. Премиерът е държал това да стане официален факт на заседанието на Изпълнителната комисия в четвъртък. Самият Цветанов е уведомен за мнението на колегите си, за желанието на Борисов, заяви още Велева. Изваждането, на който и да е депутат от парламента, трябва да мине през неговата собствена воля. Няма как партия да уволни който и да е депутат от парламента, коментира Велева.След така разразилата се медийна драма, обществените настроения са достигнали до точка, в която убеждаването в законовата невинност, която, мисля, че е несъмнена, очевидно е преценено, че няма да свърши достатъчен обем работа. Реакцията до момента на ГЕРБ поставя в неудобно положение нейните преки конкуренти - БСП, коментира политическият анализатор Георги Харизанов. Второ, скандалът с практиката да се купуват имоти на данъчна оценка се разраства, започва да обхваща нови и нови хора, появяват се и опити за фалшиви новини - апартаментът на Пламен Георгиев от „Гео Милев\" го преместиха на „Латинка\". Всеки намесен в темата волно или неволно, с вина или без, започва да търпи публични щети и да ги пренася на политическия субект, от който е част, коментира още Харизанов. „Поради това социалистическата партия са толкова тихи тези дни. Защото световният рекордьор по изповядана евтина сделка е нейният председател. Но те се опитват да провокират интриги , заяви още Харизанов. Според него няма напрежение между вицепремиера Томислав Дончев и Цветан Цветанов.И Валерия Велева, и Георги Харизанов очакват парламентарната група на ГЕРБ да застане единодушно зад решението на Изпълнителната комисия. Проблемът е репутационен. ГЕРБ трябва да минимизират щетите\", заяви Велева и определи действията на премиера като „адекватни\". „В ГЕРБ незаменим е само един. Усещането, че се създава втори център на власт от Цветанов е грешно усещане, коментира Велева.И двамата събеседници определиха като много високи организационните качества на Цветанов в партията.Борисов да вземе толкова тежко решение показва абсолютна сила, коментира Велева. ", "date": "2019.03.26", "title": "Очакват се още трусове във властта"}
{"url": "http://www.cross.bg/evro-tzacheva-kvadrat-1600080.html", "text": "/КРОСС/ На седмия етаж в луксозната сграда „Вселена\" в столицата, където си е купила жилище правосъдният министър в оставка Цецка Цачева, апартаментите са се предлагали на цена от над 2000 евро на квадрат. Цените са „на зелено\", без ДДС, към месец септември 2016 г., когато сградата още не е построена. Това става ясно от оферта на строителната фирма „Артекс\"  към техен потенциален клиент за останалите три апартамента на етажа на Цачева, с която bTV разполага.В сградата като цяло цените варират от 1300 евро на квадрат без ДДС за жилища на първия етаж и стигат до 2000 евро без ДДС. На последния етаж жилищата са най-скъпи - финална цена е 2400 евро на квадрат.Няколко месеца преди Цецка Цачева да забележи изкопа на луксозния строеж на ул. „Юрий Гагарин\" зрителка на БТВ, пожелала анонимност, вече е направила запитване за цените, защото си търсила апартамент в района. През септември 2016 г. фирма „Артекс\" й предлага апартаменти в сградата „Вселена\".  Офертата е изпратена от отдел „Продажби\" на фирмата. Даже не знам дали бяха направили изкопа, или бяха го оградили и тепърва започваха, каза зрителката. Тя подчерта, че категорично става дума за цени „на зелено\". Фирмата предлага три апартамента на етажа на министъра в оставка Цецка Цачева. „На седмия етаж цените бяха непосилни за нас. Варираха между 1800 и 1900 на квадрат без ДДС. Гаражите бяха около 450 евро на квадрат, или около 20 000 евро за гараж без ДДС\", обясни жената.В крайна сметка семейството не можело да си позволи апартамент във „Вселена\". В момента в който стана скандалът, ми стана даже смешно, защото знаех какви са реалните цени не само на тази фирма, но и на други фирми, които строят в района. Цените са над 2000 евро с ДДС\", посочи зрителката на bTV. Тя е категорична, че ако и на нея й бяха дали оферта от 700 евро на квадрат, най-вероятно сега щяха да са съседи с Цачева. „В крайна сметка аз дадох повече пари за старо строителство - апартамент от 90 квадрата, и ще изплащам кредита 30 години, допълни тя. В офертата от 2016 година апартаментът на Цачева не се е предлагал. ", "date": "2019.03.26", "title": "Врата до врата с Цецка Цачева"}
{"url": "http://www.cross.bg/kolegi-bulgarski-protiv-1600088.html", "text": "/КРОСС/ Само два гласа не стигнаха снощи пакетът \"Мобилност\", който засяга българските превозвачи да не влезе в пленарната зала в европарламента в Страсбург. В същото време трима български депутати са отсъствали по време на гласуването. Ако цялата българска делегация беше там пакетът \"Мобилност\" нямаше да влезе за гласуване в сряда. С подробностите се включи кореспондента на БНТ Десислава Апостолова.Един от тримата български депутати, които са отсъствали снощи, е Светослав Малинов от ЕНП. Пред кореспондента ни той обясни, че не е успял да се добере до пленарната зала, заедно с десетки други колеги. Били са във Франкфурт, където имало срив в компютърната система. Имам история на гласуване по този пакет. Ще гласувам в сряда заедно с всички противници. Искрено съжаляваме, но по никакъв начин нещата не са свършили, каза Малинов.Ангел Джамбазки ни информира за предстоящите утре протести пред парламента в Страсбург. Очакваме превозвачи от България. Очакваме превозвачи от Румъния. Наемат самолети, правят всичко възможно хората, вдигат се, пътуват, събират пари... Проучваме възможност и да ги вкараме в залата по време на гласуването, за да изразят ясно своята воля, защото нека напомни, става дума за хляба на 150 хиляди български семейства - това е половин милион български граждани и трябва да се направи невъзможното в ситуация, в която сами са поставяме, да си решаваме проблемите.Андрей Новаков от ЕНП обясни какви действия са предприели български евродепутати срещу пакета, станал известен като пакета \"Макрон\". Внесли сме всички ние толкова много поправки. Те са над 1600, което ще окаже влияние върху самия процес на гласуване. Предполагам, че гласуването ще продължи повече от 3 часа. Ето защо снощи казах, че никой не знае какво може да се блокира, след като с два гласа може нещо да мине и да се прокара... Чух, че има български колеги, които са си сменили позицията и ще гласуват в подкрепа на пакет \"Мобилност\". на тях искам да кажа, че това не е моята просто позиция или на моите колеги или на някоя друга партия, това е националната позиция на България, която е писана заедно с шофьорите и превозвачите и когато гласуваш против нея, гласуваш против тях, не против мен или някой от моите колеги тук.Според Петър Курумбашев от ПЕС шансът пакетът да бъде утре приет е 50/50. Правим анализ държава по държава, тъй като видяхме вчера словашките ни колеги, примерно, от социалистите, излязоха от залата, от десните гласуваха с отсрещната страна или въздържали се. Изненадаха ме румънците, защото поне 10 румънци ги нямаше в залата, от социалистите, а има трима румънци, които са гласували против. При румънците общо трима са гласували против интереса на собствената им държава. Курумбашев отбеляза със задоволство гласуването на испанците. Социалистите са ни подкрепили, а десните са се въздържали. Изненадващо обаче португалците, които са твърдо с нас, са гласували \"шарено\". Според него българските евродепутати трябва да поработят с тези техни колеги, с ирландците и с гърците също, които не ни подкрепят към момента. От тези, които ни подкрепят по принцип, хърватите са били двама, а от литовците - само един. ", "date": "2019.03.26", "title": "Европейският парламент ще гласува в сряда поправката \"Макрон\""}
{"url": "http://www.cross.bg/priet-momenta-durzhava-1600089.html", "text": "/КРОСС/„Мобилният пакет или ще бъде приет, или няма да бъде приет. Вчера се видя от гласуването, 154 на 156 гласа, че шансът наистина е 50:50. В момента правим анализ държава по държава, човек по човек и водим разговри с всеки един\", каза Петър Курумбашев в сутрешния блок на БНТ.  „Видяхме вчера, че словашките ни колеги от социалистите излязоха от зала, десните словаци гласуваха с отсрещната страна или \"въздържали се\". Аз бях изненадан от румънските социалисти, тъй като поне 10 от тях не бяха в залата, а има трима румънци (един Групата на социалистите и демократите и двама от Европейската народна партия), които са гласували „против\". Не водим ние и тази класация - някой от собствената ти държава да гласува срещу нейния национален интерес\", допълни той.„За наша приятна изненада испанските социалисти ни подкрепиха, десните се въздържаха, а пък португалците, които бяха твърдо зад нас, гласуваха шарено. Неприятно ме изненадаха ирландците и гърците, които не ни подкрепят към момента. Имаме подкрепата на хърватските евродепутати, но те бяха само двама. Литовците също ни подкрепят, но пък в залата беше само един техен представител. Трябва да поработим с тези колеги за утрешното гласуване и да ги убедим да гласуват заедно с нас. Разчитаме и на британските консерватори. В момента сме се фокусирали как да спечелим гласуването утре, а не, ако загубим, какво трябва да правим след това. В никакъв случай не сме се отказали да спечелим този мач и вчерашното гласуване го показа.\"На въпрос дали румънското председателство може да направи нещо, в случай че пакетът бъде приет, българският евродепутат отговори, че вече са водени разговори с румънските му колеги с изричната молба да не се открива триалогът между институциите. „Дори и най-лошият сценарий да се случи - пакетът да бъде приет - е абсолютна научна фантастика да си мислим, че триалогът ще се състои. Най-леките триалози минават за около 6 месеца, а някои не са минали и за година и половина. Да си мисли някой, че този пакет може да бъде договорен от март до април, е меко казано научна фантастика. Няма как преговорите да минат за един месец, така че да се върне за последно гласуване в ЕП в средата на април. Има  някакви момински блянове на отсрещната страна, че това може да се договори в рамките на един месец, но това е абсолютно невъзможно\", уточни Курумбашев. ", "date": "2019.03.26", "title": "Петър Курумбашев за пакета “Мобилност”: Не сме се отказали да спечелим този мач"}
{"url": "http://www.cross.bg/nenkov-ministur-personala-1600085.html", "text": "/КРОСС/ Проблемът е заложен тогава, когато болниците са били направени търговски дружества като книжарниците и бакалиите. Това заяви бившият здравен министър д-р Мирослав Ненков. В ефира на Нова телевизия „Здравей България\" той коментира продължаващия протест на медиците и исканията им за по-високо заплащане и по-добри условия на труд. След медицинските сестри, фелдшерите също излязоха на протест пред здравното министерство и заплашиха с ефективни стачки и колективни оставки. Директорът на една болница формира заплатите на персонала си по 2 начина -основна заплата и клинични пътеки. В нито една клинична пътека не пише, че например 16 ст. от лечение за 100 лв. са за персонала, допълни Ненов. Според него увеличаването на заплатите означава, че директорите на болниците трябвало да вземат от някъде тези пари. По силата на законодателството Министерството на здравеопазването към този момент, ако има пари, то няма как да ги даде, на която и да е болница, защото тя или е чужда собственост, или е търговско дружество, добави той. Милиардите отиват в НЗОК, а те плащат клинични пътеки, в които не пише, че сестрата ще вземе 62 ст. при операция на апендикс. Те отиват и в министерството, което бюджетира Бърза помощ, психиатрии и други допълни Ненков. Бившият здравен министър смята, че отдавна има идеи за остойностяване на медицинския труд. Но в момента такова нямало и скоро нямало и да има. Ненков посочи, че реално не са скъпи спринцовката или апаратурата, а истински скъпи са трудът и уменията на персонала. Настоящата логика на формиране на заплатите ни убива до ден днешен, каза бившият министър, но сподели, че не би подкрепил ефективна стачка, защото това би било противозаконно. Върху милиардите са се вгледали нечисти очи - те са ужасно влиятелни и много малко се вълнуват от нормалните човешки неща. Мога да кажа кои са, но ще ме осъдят. Политик, който ще тръгне да променя системата изначално, би си направил сепуко, коментира той до колко са възможни промени в основата на здравното законодателство. Мнението му е, че здравеопазването в България не било толкова труднодостъпно и посочи, че е по-достъпно от колкото на Запад. Там не можеш до личния си лекар да отидеш за 2 седмици, поясни Ненков. За него проблемът се корени в това, че за здравеопазването се говори като за услуга, а медиците се споменават като „медицински работници\". Услуга е да ти измият стъклата. Да ти спрат кръвотечението - не е услуга, заключи бившият министър.", "date": "2019.03.26", "title": "Д-р Мирослав Ненков: Няма остойностяване на медицинския труд"}
{"url": "http://www.cross.bg/iliyana-horizonti-novi-1600062.html", "text": "/КРОСС/ Във вторник, 26 март, от 10.00 часа в зала „Средец\", „София Хотел Балкан\", вицепрезидентът Илияна Йотова ще участва в дискусия „България 2019 - нови хоризонти: съмнения, надежди, перспективи\".Форумът, на който млади експерти ще представят своите визии за развитието на страната, се организира от Институт за социална интеграция и Фондация „Фридрих Еберт\".", "date": "2019.03.26", "title": "Илияна Йотова ще участва в дискусия „България 2019 – нови хоризонти"}
{"url": "http://www.cross.bg/sofiya-plovdiv-platnoto-1600063.html", "text": "/КРОСС/ Започна ремонтът в платното за Бургас на три мостови съоръжения на АМ „Тракия\" - при 13-ти, 15-ти и 20-ти километър. Виадуктите не са обновявани основно от построяването им преди повече от 30 години. При извършването на строителните работи движението ще се осъществява двупосочно в платното за София. За улеснение на трафика в края на работната седмица - в петък и събота, в района на ремонтирания участък ще има две ленти в посока Пловдив и една за София, а в неделя и понеделник сутрин ще има две ленти за София и една за Пловдив. Предвижда се ремонтните дейности да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. Агенция „Пътна инфраструктура\" апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновени пътни участъци.   През миналата седмица започна и ремонт на моста над река Тополница на АМ „Тракия\". До 30 април движението от 77-ми до 78-ми км в посока Пловдив се ограничава в активната и аварийната лента и се осъществява в изпреварващата лента. Предвиден е ремонт на дилатационна фуга, хидроизолация, възстановяване на бетонови повърхности на устой и греда, полагане на нова асфалтова настилка и хоризонтална маркировка. От 7 март движението по моста над река Елшишка при км 89-ти на АМ „Тракия\" се осъщестява двупосочно в платното за София, поради ремонт на платното за Пловдив. Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път.", "date": "2019.03.26", "title": "Започна ремонтът на три виадукта на АМ „Тракия“ в посока Пловдив"}
{"url": "http://www.cross.bg/radev-rymen-egipetskiya-1600070.html", "text": "/КРОСС/ Президентът Румен Радев ще се срещне днес с египетския си колега Абдел Фатах Ас-Сиси в Кайро.Президентът и съпругата му ще бъдат посрещнати в президентския дворец „Итихадия\" с официална церемония.Разговорите на четири очи и пленарните разговори са свързани с активизиране на търговско-икономическото и инвестиционно сътрудничество, партньорството в науката, образованието и туризма, както и перспективите в сферата на отбраната и военната промишленост.Паралелно с пленарните разговори ще има и бизнес форум в който участват 30 български компании. ", "date": "2019.03.26", "title": "Румен Радев се среща с египетския си колега Абдел Фатах Ас-Сиси"}
{"url": "http://www.cross.bg/rysiya-amerikanski-b-h-1600073.html", "text": "/КРОСС/ Три американски стратегически бомбардировача Boeing-52H Stratofortress са се приближили до границите на Русия, става ясно от данните на мониторинговия ресурс Plane Radar, предава РИА Новости, цитиран от \"Фокус\".Самолетите са летели на височина около 3000 метра.Според информацията на портала горе долу по същото време още един американски Stratofortress е летял в близост до Калининградска област за отработване на бомбардировка по базата на Балтийския флот на Русия.Освен това за поддръжка на B-52H от британската база Милдънхол е излетял самолет за радиоелектронно разузнаване от ВВС на САЩ Boeing RC-135V River Joint, твърди Plane Radar.В последно време активността на чуждестранните разузнавателни самолети и дронове по границите на Русия се е увеличила значително, отбелязва руската агенция. Миналата седмица Boeing B-52H на няколко пъти имитира бомбардировка на базите на Балтийския флот и се обръщаше обратно веднага, след като бе прихващан от дежурните средства на руската противовъздушна отбрана. Освен това, Русия на няколко пъти вдига във въздуха изтребители Су-27 заради американските бомбардировачи.Прессекретарят на руския президент Дмитрий Песков със съжаление отбеляза, че появата на американски B-52H в близост до руските граници създава допълнително напрежение в отношенията между двете страни ", "date": "2019.03.26", "title": "Американски ядрени бомбардировачи близо до границата с Русия"}
{"url": "http://www.cross.bg/karakachanov-geta-romskite-1600065.html", "text": "/КРОСС/ Мерки за справяне с проблемите в ромските гета, предложени от вицепремиера Красимир Каракачанов ще обсъждат днес общественици, интелектуалци и представители на гражданското общество.Сред предложенията му са събарянето на гетата, безплатни аборти, ограничаване на раждаемостта и по-строг контрол на социалните помощи. Преди два месеца Каракачанов предизвика бурни реакции със стратегията си, която стана известна като Концепция срещу „циганизация\".", "date": "2019.03.26", "title": " Обсъждат мерките на Каракачанов срещу ромските гета"}
{"url": "http://www.cross.bg/club-club-deep-1600067.html", "text": "/КРОСС/ Една от най-популярните ни групи тръгва на мащабно национално турне с чисто ново лайв шоу. DEEP ZONE PROJECT превземат емоциите  по случай юбилейните си 20 години на сцена.Турнето е озаглавено \"BG Power\" и ще премине в над 20 от топ клубовете на страната.За партитата, DEEP ZONE са подготвили 80 минутно лайв шоу с есенция от най-популярните си хитове, ремикси на златни БГ класики, както и чисто нови песни от предстоящия им албум. Естествено фокусът ще бъде и към най-новата им песен \"Българка\", която се очертава като един от силните БГ хитове на годината.Очаквайте и фронтменът на DEEP ZONE, DJ Dian Solo и неговите уникални миксове от мелодичен хаус, БГ музика, хип хоп / трап, поп и авторски ремикси на световни хитове.\"Такова лайв шоу не сте чували и виждали, така че изхвърлете всякакви предубеждения и задръжки и просто елате на някои от партитата\" споделят DEEP ZONE PROJECT, които ще бъдат в състав: Ева Мария (вокал), Danny Dimitroff (китара) и създателя на групата - DJ Dian Solo.Ето датите и градовете:Варна - 22.03 - Moda Bar My PlaceХасково - 29.03 - Club SenseПазарджик - 30.03 - Club ZappaШумен - 05.04 - Club ColloseumПловдив - 06.04 - Planet clubСтара Загора - 13.04 - Club SelectГаброво - 19.04 - Tao clubПлевен- 20.04- Club UndergroundВарна - 25.04 - Planet clubСвиленград - 27.04 - The PlaceДобрич - 10.05 - Club BacardiКаварна - 11.05 - Club MakomaВелико Търново - 17.05 - Vogue live clubСофия - 18.05 - Planet clubСандански - 24.05 - Cacao clubВелинград - 25.05 - Club RichБургас - 31.05 - Club Deja Vu ", "date": "2019.03.26", "title": "DEEP ZONE- на турне с ново лайв шоу"}
{"url": "http://www.cross.bg/minyta-portygaliya-ravenstvo-1600066.html", "text": "/КРОСС/ Португалия записа второ домакинско равенство в Група В на квалификационния цикъл за Евро 2020. Футболистите на Фернандо Сантош завършиха 1:1 срещу Сърбия на \"Луж\", а няколко дни преди това направиха 0:0 с Украйна.Лошата новина бе контузията на Кристиано Роналдо. Звездата на португалците изкара 30 минути, но след това разбиха носа му, а след това и получи травма в дясното бедро и трябваше да напусне.Душан Тадич изведе Сърбия напред в резултата от дузпа в 7-ата минута, а Данило Перейра изравни в 42-ата минута след изключително красиво изпълнение.През второто полувреме реферът Симон Марчиняк отсъди дузпа за домакините за игра с ръка на Рукавина, но след това я отмени след намеса на един от асистентите си. Португалия създаде куп положения до края, но пропуските взеха връх и срещата завърши наравно.С автогол в добавеното време Украйна стигна до успех с 2:1 при визитата си на Люксембург в другата среща от групата. Домакините поведоха чрез нападателя си Давид Тюрпел в 34-ата минута. Шест по-късно украинците изравниха след пас на Олександър Зинченко към Виктор Циганков, който отбеляза дубютното си попадение.След почивката и двата тима създадоха добри положения, но нов гол не падаше. В продължението обаче Жерсон Родригес имаше нещастието да си отбележи автогол с глава за крайното 1:2.Франция разгроми с 4:0 Исландия и записаха втори успех в група H. Юмтити откри резултата в 12-ата минута, а през втората част се разписаха Жиру, Мбапе и Гризман. ", "date": "2019.03.26", "title": "Роналдо се контузи при ново равенство на Португалия "}
{"url": "http://www.cross.bg/odrinskata-mart-pazardzhik-1600074.html", "text": "/КРОСС/ Българското знаме с дължина 141 метра ще бъде изнесено с тържествено шествие в Пазарджик днес, в Деня на Тракия 26 март, съобщи на кметът Тодор Попов.Съвместната инициатива на общината и местната структура на ВМРО ще отдаде почит към едно от великите събития в историята на България - Одринската епопея.Дължината на знамето е избрана по броя на годините от Освобождението на България, уточни кметът. Той посочи, че националните поводи за гордост трябва да бъдат отбелязвани подобаващо, а, по думите му, все повече хора се включват в празничните прояви, свързани с българската история.Общинският председател на ВМРО в Пазарджик Георги Коприщенов припомни, че превземането на Одрин е последният решителен удар срещу Османската империя, който довежда до края на Балканската война, а българското знаме, развято от български войник върху Селим джамия в утрото на 26 март преди 106 години, е символ на победата на българската армия.Тракийското дружество „Петър Васков\" и община Първомай организират честване на Деня на Тракия 26 март.С тържествена проверка и молебен ще бъде почетена паметта на загиналите в сражението за Одринската крепост и хилядите изселници, прогонени от Турция.Тържеството започва довечера пред паметника на загиналите във войните между 1912 - 1918г. ", "date": "2019.03.26", "title": "Почит за героите на Одринската епопея "}
{"url": "http://www.cross.bg/april-dopulnitelni-pochivni-1600071.html", "text": "/КРОСС/ Първата за годината по-дълга почивка за работещите тази година е за Великден, който ще честваме на 28 април. За празника ще се почива общо 4 дни - от петък, 26 април, до понеделник, 29 април, включително.За сметка на това обаче, около 1 май - Ден на труда и на международната работническа солидарност, сряда, няма да има допълнителни почивни дни. Така ще бъде и на Гергьовден - 6 май, Ден на храбростта и Българската армия, който се пада в понеделник.Без допълнителни почивни дни ще преминат и празниците около 24 май (петък) - Ден на българската просвета и култура и на славянската писменост.Следващата по-дълга почивка ще бъде чак около коледните празници. 24, 25 и 26 декември - Бъдни вечер и Рождество Христово, през 2019 г. са съответно вторник, сряда и четвъртък. Ще се почива три дни, но без допълнителни свободни дни.", "date": "2019.03.26", "title": "За Великден почиваме 4 дни "}
{"url": "http://www.cross.bg/danchev-dimitur-stroitelstvoto-1600076.html", "text": "/КРОСС/ „Имаме съмнения, че председателят на КП КОНПИ Пламен Георгиев няма интерес да се бори със сделките за имотите, които са купени под пазарната цена\". Това каза народният представител от ПГ на „БСП за България\" Димитър Данчев пред БСТВ. Той припомни, че  комисията и нейният председател са избрани от управляващите ГЕРБ, а и самият Георгиев се е сдобил с няколко на брой скъпи имоти. „Това ни дава още веднъж основание за такова съмнение. Заради тези факти, в тази афера трябва да се намеси и прокуратурата. Въпросът е не само- дали тези сделки са законни, в тази ситуация има и много силен морален ефект\", каза още народният представител. Димитър Данчев коментира, че е съмнително, че човек като Цветанов, който в последните 20 години е бил служител в различни държавни институции, може да се сдобие със средства, за да закупи толкова скъпоструващи имоти, освен ако не са му подарени. „Оказва се, че за да правиш бизнес в България е нужно да си  близък до властта\", добави Данчев.Най-големият страх на ГЕРБ е разследването на строителството на магистралитеПред БСТВ Димитър Данчев коментира още, че контролът по строителството на пътища е занижен, за да могат да се отклоняват средства от настилката и съоръженията по тях. Той попита- къде отиват тези пари? Данчев добави, че БСП е поискала независима европейска лаборатория да изследва качеството на строителството на 46 точки от основни пътища в България. „Уверени сме, че такава независима експертиза ще докаже правотата на тезата ни, че пътищата не се строят качествено\", каза още Димитър Данчев. Народният представител бе категоричен, че  във всички европейски страни качеството на пътищата е несравнимо с това у нас. „Може би затова най-големият страх на ГЕРБ е свързан с разследването на строителството на пътищата и магистралите в България\", заяви  още народният представител от ПГ на БСП.  ", "date": "2019.03.26", "title": "Димитър Данчев: В аферата с апартаментите трябва да се намеси прокуратурата"}
{"url": "http://www.cross.bg/hamas-izrael-primirie-1600056.html", "text": "/КРОСС/ Израел и Хамас сключиха примирие с посредничеството на Египет, след размяна на удари. Примирието влезе в сила в 22 ч. местно време.По-рано израелската авиация е поразила сградата с офиса на един от лидерите на Хамас. Унищожени са и други две сгради на палестинската групировка. Вчера сутринта ракетна атака на Хамас засегна  жилищна сграда в централната част на Израел и рани седем души, а премиерът Нетаняху съкрати посещението си в Съединените щати.", "date": "2019.03.26", "title": "Израел и Хамас сключиха примирие"}
{"url": "http://www.cross.bg/valezhi-mesta-dnes-1600069.html", "text": "/КРОСС/ Днес облачността ще бъде значителна. Над източните райони преди обяд ще има повече слънце. На много места в страната днес ще има краткотрайни валежи, предимно през втората половина на денонощието. В Западните Родопи и Пирин днес ще има условия и за по-обилни валежи в следобедните часове.Вятърът ще се усили и ще прониква студен въздух. Температурите ще се понижат. Максималните вече ще бъдат между 12° и 17°. В Югоизточна България все още застудяването почти няма да се усети. Там максималните температури ще бъдат около 20°.Днес краткотрайни валежи ще има в много райони. Утре вече ще вали на малко места.От четвъртък нататък слънцето ще бъде щедро. Температурите през следващите дни ще продължат да се понижават.  В петък и събота сутринта ще има и стойности под нулата. ", "date": "2019.03.26", "title": "Промяната на времето започна"}
{"url": "http://www.cross.bg/program-buyers-hosted-1600060.html", "text": "/КРОСС/От 26 до 30 март над 190 компании се включват в международните изложения ТЕХНОМЕБЕЛ И СВЕТЪТ НА МЕБЕЛИТЕ, които ще се проведат в шестте изложбени зали на Интер Експо Център. Върху площ от над 14 500 кв.м фирми от България, Австрия, Германия, Гърция, Италия, Полша, Румъния, Турция и Украйна ще представят повече от 450 световни бранда за машини и материали, свързани с мебелното производство, обзавеждане и дизайн. Hosted buyers program 2019 - три пъти по-силен интересТри пъти е нараснал интересът през тази година по програмата Hosted buyers program, по която на изложенията ще пристигнат собственици и изпълнителни директори на 47 компании от 19 държави от Европа и Азия. Сред тях са представители на фирми от Израел, Оман, Катар, Сирия. Това съобщи Ивайло Тодоров, мениджър „Проучване на пазари\" в Българската камара на дървообработващата и мебелната промишленост, заедно с Интер Експо Център е организатор на единствените в региона изложения за мебелната индустрия. Чрез предварително планираните бизнес срещи, Hosted buyers program дава възможност на чуждестранните представители да извлекат максимума от посещението си. Програмата дава нови възможности на българските и чуждестранните компании за създаване на контакти, партньорства, реализиране на сделки и разширяване на дейността.През тази година е силен интересът от редица арабски държави. ТЕХНОМЕБЕЛ и СВЕТЪТ НА МЕБЕЛИТЕ се превръщат в успешната бизнес платформа и врата към възможностите за работа с европейските и азиатски държави. Участниците по програмата Hosted buyers program се интересуват  от продукти, мебели и материали, които предлагат българските фирми.Форумът Conceptual Talks за дизайн - на 28 мартУспоредно с впечатляващите продукти, услуги и възможности, които ще бъдат представени през четирите изложбени дни, присъстващите ще се насладят и на професионалната съпътстваща програма. За първи път ще се проведе форумът Conceptual Talks, който ще засегне съвременните концепции в интериорния дизайн. Знанията и визиите си ще разкрият архитекти от Холандия и Италия. Водещият холандски архитект от световноизвестното студио Orange Architects Юрон Шипър ще се фокусира върху темата „Conceptual Craftsmanship\". Своите идеи и концепции развива и италианският архитект Емилия Джордани.", "date": "2019.03.26", "title": "Международните мебелни изложения отварят врати в Интер Експо Център"}
{"url": "http://www.cross.bg/yvrezhdaniya-metodikata-zasedanie-1600057.html", "text": "/КРОСС/ Ще се състои извънредно заседание на Националният съвет за тристранно сътрудничество. На него социалните партньори ще обсъждат методиката, по която ще се прави индивидуална оценка на потребностите на хората с увреждания от 1 април.Тя ще бъде по желание, но тези, които искат да се възползват от лична помощ, ще трябва задължително да преминат през нея. Тя ще се формира от самооценката на човека с увреждане и от тази на социален роботник.Преди няколко седмици майките на деца с увреждания настояха за промени в методиката заради опасност най-тежките случаи да не получат максималния брой часове асистентски услуги. ", "date": "2019.03.26", "title": "Извънредно заседание на тристранката заради хората с увреждания"}
{"url": "http://www.cross.bg/tryd-krustovishte-plovdiv-1600058.html", "text": "/КРОСС/ Започва изграждането на кръгово кръстовище при с. Труд. То е при пресичането на път ІІ-64 Карлово - Пловдив при 48-ми км и път ІІІ-606 Строево - Труд. Инвестицията е за близо 1,2 млн. лв. и средствата са от бюджета на Агенция „Пътна инфраструктура\".  С новото кръстовище при село Труд, което ще бъде и с енергоефективно LED осветление, ще се подобри безопасността при преминаване по съществуващото в момента триклонно кръстовище. Ще намалеят до минимум предпоставките за пътно-транспортни произшествия, тъй като шофьорите няма да се налага да правят неразрешен обратен завой за по-пряка връзка. Съществуващото кръстовище при 48-ми км на второкласния път ІІ-64 Карлово - Пловдив се намира на около 600 м от пътен възел „Труд\" на автомагистрала „Тракия\". В момента то не обслужва посоката Пловдив - Строево и движението в посока Пловдив - Строево - Голям Чардак се осъществява през кръстовището при 46-ти километър в с. Труд.  Строително-монтажните работи ще бъдат изпълнени от ДЗЗД „Кръгово кръстовище Труд 2018\", в което участват: „ПСТ Груп\" ЕАД и „Сет Къмпани\" АД. Стойността на договора е 1 208 750,95 лв. с ДДС. Строителният надзор е възложен на „Пътконсулт 2000\" ЕООД, а техният договор е за 12 960 лв. с ДДС. Срокът за изпълнение е 6 месеца.  ", "date": "2019.03.26", "title": "Над 1,2 млн. лв. ще се инвестират в изграждането на кръговото кръстовище при с. Труд"}
{"url": "http://www.cross.bg/bulgariya-dryzhestva-mart-1600068.html", "text": "/КРОСС/ Столична община, Съюзът на тракийските дружества в България и Съюзът на офицерите и сержантите от запаса и резерва организират тържествени събития.ПРОГРАМА:26 март 2019 г., вторник10:30 ч. - Заупокойна служба в храм „Свети Николай Софийски - Нови\"10:00 ч. - Поднасяне на цветя пред Паметника на Екзарх Антим І11:15 ч. - Честване-поклонение при Мемориала на Одринци (в парковото пространство между ул. „Пиротска\" и ул. „Опълченска\")В програмата ще участват актрисата Василка Сугарева, квартет „Славей\", квартет „Армейска песен\" и Нели Рангелова.Слова ще произнесат  д-р Тодор Чобанов - зам.- кмет на Столичната община и Красимир Премянов - председател на Съюза на тракийските дружества в България.  ", "date": "2019.03.26", "title": "На 26 март отбелязваме Деня на Тракия"}
{"url": "http://www.cross.bg/izdanieto-borisov-gerb-1600061.html", "text": "/КРОСС/ Правителството отнема права на работници\", алармира \"Дума\" от първа страница. На последното си заседание кабинетът одобри позиция на страната по дело на уволнен български гражданин в Съда на Европейския съюз. Според тази позиция, уволненият нямал право да ползва отпуск за времето, в което не е бил на работа. \"Дума\" добавя коментар от юридическия екип на КНСБ, откъдето са изразили притеснение, че се отнемат права на работещите\".\"България ще влезе в политическа криза\", прогнозира \"24 часа\" с водещото си заглавие. Изданието припомня свой политически сценарий, описан преди време, според който Цветан Цветанов излиза от парламента, но остава в ГЕРБ. Срокът е 72 часа. Вестник \"24 часа\" подчертава, че заместникът на Борисов мълчи, но ако не направи този ход, дори да е убеден, че няма вина, страната ни е пред дълга политическа криза. Борисов може да се раздели съвсем с Цветан Цветанов, ако той не подаде оставка, прогнозира още изданието. Цитира се сайт, смятан за близък до президента, че е имало заседание по проблема на Изпълнителното бюро на ГЕРБ.\"Война в ГЕРБ\" е заглавието на днешния брой на \"Земя\". Разкриха още замесени в \"Апартамент гейт\", очертава се конфликт между фракциите на Цветанов и Томислав Дончев. Борисов застава зад Дончев, добавя изданието.\"НАП крие има ли \"Артекс\" данъчни нарушения\", пише \"Сега\".От вестника са попитали регионалния министър Петя Аврамова и заместника й Валентин Йовев ще има ли оставки след скандалните разкрития за продължаващото строителство на небостъргача на \"Артекс\" в столичния квартал \"Лозенец\". Отговорите показват, че никой в строителното министерство не мисли за оставки, коментира изданието.Агенцията по вписванията ще работи извънредно на 30 и 31 март заради бум на декларации по Закона за счетоводството, информира \"Сега\". И съобщава още - \"Съсипването на архитектурни ценности става още по-лесно\" с промени уж в името на борбата с административната тежест. Текстовете са в проект за преходни и заключителни разпоредби на Административно-процесуалния кодекс, които не са обсъдени с никой заинтересован.\"Труд\" припомня, че остава само седмица за подаване от фирмите на годишните данъчни декларации за облагане с корпоративни данъци. Декларацията се подава само онлайн с електронен подпис. С нея задължително се подава и годишен отчет за дейността.\"Всеки трети освидетелстван е шизофреник или аутист\", информира \"Монитор\". Данните са от издадените решения на ТЕЛК.В интервю за \"Монитор\", председателят на Сдружението на фелдшерите Александър Александров споделя, че колегите му са намалели наполовина, повечето заминават да работят отвъд Океана. Фелдшерите протестираха вчера с искане за самостоятелно представяне според Закона за съсловните организации.\"Българин изправя инвалиди на крака с робот\" разказва \"Телеграф\". Любо Василев е баща на 5 деца. Той измисля изобретението си, след като съпругата му се парализира при инцидент. ", "date": "2019.03.26", "title": "Преглед на вестниците - 26 март "}
{"url": "http://www.cross.bg/direktziya-oblastnata-blagoevgrad-1600075.html", "text": "/КРОСС/Очаква се прокуратурата да даде подробности около вчерашната акция в Благоевград, при която беше задържан разследващ полицай от областната дирекция на МВР.Розалина Кьосева е заподозряна в нерегламентирано изнасяне на информация за криминално проявен, който в момента е в затвора.Разследването срещу дознателката се водело от близо 4 месеца. Тя е задържана за 24 часа. Криминалистите претърсиха и дома на бащата на Косева - Георги Косев, който е началник на „Охранителна полиция\" в областната дирекция. ", "date": "2019.03.26", "title": "Прокуратурата ще изнесе още данни за акцията в Благоевград "}
{"url": "http://www.cross.bg/deloto-prokyratyrata-vasilev-1600064.html", "text": "/КРОСС/ Основният свидетел на прокуратурата по делото за източването на КТБ e на разпит в съда. Някогашният доверен човек на банкера Цветан Василев ще даде показания, след като делото тръгна по същество.В продължение на 8 месеца прокуратурата чете обвинителния акт по делото. Законова промяна обаче спря четенето и така след сбит доклад на прокуратурата мегапроцесът тръгна.Цветан Василев и общо 18 души са подсъдими за източването на 2,6 милиарда лева от фалиралата банка. Василев е в Сърбия и чака екстрадaция. Спецсъдът обмисля разпит с видеовръзка. ", "date": "2019.03.26", "title": " Основният свидетел по делото КТБ на разпит в съда"}
{"url": "http://www.cross.bg/brexit-izlizane-sedmitza-1600055.html", "text": "/КРОСС/ С безпрецедентен вот в нощта срещу вторник британските депутати решиха да поемат контрола над Brexit, отнемайки тези правомощия от Камарата на общините. Така парламентът вече има властта да гласува за различните опции за излизане от Европейския съюз, съобщава Би Би Си.Поправката, внесена от депутата консерватор Оливър Летуин, беше приета с 329 срещу 302 гласа. Трима министри подадоха оставки, за да могат да упражнят правото си на глас. Постовете си напускат министърът на външните работи Алистър Бърт, на бизнеса - Ричард Харингтън, и здравеопазването - Стив Брайн.Изменението налага промяна в правилата на заседанието на парламента в сряда, за да се предостави време за гласуване за различни варианти за Brexit. Това ще позволи да бъде организирана серия от гласувания, включително за оставане в единния пазар, за нов референдум и дори за отмяна на излизането от ЕС.Това е поредното поражение за премиера Тереза Мей, която опитва да намери подкрепа за приемане на споразумението за излизане, договорено с Брюксел и отхвърлено два пъти от депутатите.Обединеното кралство трябваше да напусне Европейския съюз на 29 март, но миналата седмица Мей се договори с европейските лидери Brexit да се отложи - за 22 май, ако парламентът одобри нейното споразумение за развода тази седмица, и за 12 април, ако не го одобри. ", "date": "2019.03.26", "title": "Безпрецедентен вот: Британският парламент поема контрола над Brexit"}
{"url": "http://www.cross.bg/ima-tolkova-mnogo-rabota-za-vurshene-1600049.html", "text": "/КРОСС/  „Има толкова много работа за вършене, неща, за които да мислиш, книги, които да прочетеш и мигове, които да изживееш. Един живот не стига!\"Силвия Плат", "date": "2019.03.26", "title": "Има толкова много работа за вършене"}
{"url": "http://www.cross.bg/tema-mobilnost-bulgarskite-1600052.html", "text": "/КРОСС/ Тема:  Тристранният съвет се събира. Как Законът ще защити хората с увреждания?Тема:  На живо от Страсбург. Пакетът „Мобилност\" и българските шофьори - какво следва?Тема:  Спецакция в полицията в Благоевград. Има ли теч на информация от разследващи към криминално проявени?Тема:  Сериозна опасност от липса на асансьорни техници - има ли решение?Тема:  Пакетът „Мобилност\" и българските шофьори - какво следва?Тема: Врата до врата с Цецка Цачева - колко би ви струвало да станете неин съсед?    Тема: Как е завършила проверката на „Артекс\", поискана от Цветан Цветанов в качеството му на шеф на Вътрешната комисия в парламента? Коментар на депутата от БСП Красимир Янков.Тема: Ще се превърне ли отново в джамия бившата християнска базилика „Света София\" в Истанбул?Тема: Как мюфтийството иска за затвори магазин заради продажба на свинско и алкохол?Тема: Тонове боклуци край Русе - има ли опасност от екокатастрофа?Тема: След двойния триумф за братя Пулеви ексклузивно на живо от САЩ Кобрата говори за най-драматичната си победа.Тема: След оставките заради „Апартамент гейт\" - ще има ли още трусове във властта?Тема: Твърдения за полицейско насилие. Имало ли е побой над сина на адвокат от Карлово?Тема: Защо трима български евродепутати пропуснаха гласуването на плана „Макрон\" и мерките не бяха отложени? Говори транспортният министър Росен Желязков.Тема: Бунтът на медиците. За протестите и парите в здравеопазването - гостува д-р Мирослав Ненков.Тема: Ще превърне ли Ердоган прочутата църква „Света София\" в Истанбул в джамия?Тема: Живот по струни. Световните звезди от BOND - специални гости в „Здравей, България\".   ", "date": "2019.03.26", "title": "Теми и гости в сутрешните блокове на телевизиите "}
{"url": "http://www.cross.bg/chasa-zala-provede-1600054.html", "text": "/КРОСС/ София.От 10.00 до 13.00 часа в зала „Сердика\" на „София Хотел Балкан\" ще се проведе дискусионна среща „България 2019 - Нови хоризонти: Съмнения, надежди, перспективи\". Приветствие ще отправи вицепрезидентът Илияна Йотова.***Варна.От 11.00 часа при Арката на 8-и приморски пехотен полк Председателят на Народното събрание Цвета Караянчева и народни представители ще участват в отбелязването на 106-ата годишнина от превземането на Одринската крепост и Деня на Тракия.***Варна.В 09.00 часа председателят на Народното събрание Цвета Караянчева ще посети ремонтираната със средства по Оперативна програма „Региони в растеж\" детска градина „Светулка\" в града. По-късно Цвета Караянчева ще поздрави учениците, спечелили първи места в най-престижния конкурс на НАСА и Националното космическо общество на САЩ за проектиране на космически колонии. В 10.00 часа в сградата на Общината тя ще връчи почетен плакет на Народното събрание на отбора на Математическа гимназия „Д-р Петър Берон\". Предвижда се председателят на Народното събрание да разговаря с културната общественост на Варна в 14.00 часа в сградата на Драматичния театър „Стоян Бъчваров\".***София.От 13.00 часа в зала 238 в сградата на пл. \"Княз Александър I\" №1 ще се проведе заседание на Комисията по правни въпроси към парламента, на която ще се проведе обсъждане за второ гласуване на законопроекта за изменение и допълнение на Изборния кодекс.***София.От 16.00 часа в Гранитна зала на Министерския съвет ще се проведе извънредно заседание на Националния съвет за тристранно сътрудничество.***София.От 09.00 часа в Гранд Хотел София ще се проведе кръгла маса на тема „Предизвикателствата пред пътниците при въздушен превоз\". Специални гости на събитието, организирано от Европейския потребителски център, ще бъдат представители на генерална дирекция „Мобилност и транспорт\" на Европейската комисия. Те ще очертаят рамката на законодателството на ЕС при защита на правата на потребителите на транспортни услуги.***София.От 09.00 часа в София Тех Парк ще се проведе Национална клъстерна конференция под патронажа на Министерството на икономиката. Организира се в партньорство с Изпълнителната агенция за насърчаване на малките и средните предприятия.***София.От 09.30 часа в зала 1 на Парк хотел Витоша ще се проведе Обучителен семинар № 1, на тема: „Начини на защита на обектите на индустриална собственост и ползите от това. Марката като обект на индустриална собственост\".***София.От 09.30 часа в заседателната зала в сградата на Висшия съдебен съвет ще се проведе заседание на Съдийската колегия на ВСС.***София.От 10.00 часа в зала Роял 2 в София Хотел Балкан ще се проведе пресконференция на тема: „Shell: Начало на проучвателните сондажни дейности в „Блок 1-14 Хан Кубрат\".***Варна.От 14 часа до 16 часа в офиса на ПП ГЕРБ на ул. „Георги Бенковски\" № 1 Мартин Байчев, председател на постоянната комисия „Младежки дейности и спорт\" към ОбС ще приема граждани.***Враца.От 10.00 часа в Заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Текущ ремонт на улици на територията на община Враца\".***Казанлък.В 12.00 часа ще се проведе тържествено честване на Деня на Тракия. Пред паметниците на капитан Петко Войвода, войводите Димитър Маджаров и Стоян Терзиев, на командира-освободител генерал Васил Делов, както и на Освободителите ще бъдат поднесени венци и цветя.***Казанлък.В 16.00 часа пред Дома на културата с музика и хора ще започне празненството в чест на Деня на Тракия, организирано от Тракийско дружество „Тракийско сърце\" и Народно читалище „Родопски фар\" - кв. „Гледка\". Във фоайето на Дома на културата ще бъде открита изложбата „Богатия свят на тракийката\". Предвидени са също дегустация на тракийски ястия и модно ревю с тракийски носии.***Кърджали.От 12.00 часа пред паметниците на героите на Тракия, войводите - Капитан Петко Киряков, Димитър Маджаров и Стоян Терзиев, венци и цветя ще поднесат Тракийско дружество „Димитър Маджаров\" и Народно читалище „Тракия-2009\".***Ловеч.От 13.00 часа в залата на Общински съвет в Община Ловеч ще се състои пресконференция с директорите на културните институции в града.***Нови Искър/с. Курило.От 10.30 часа в Районния съвет на БСП - Нови Искър, с. Курило, ул. „Искърско дефиле\" №259 народният представител от „БСП за България\" Николай Цонков ще бъде на разположение на гражданите.***Ново село.От 10.30 до 12.00 часа в заседателната зала на общината ще се проведе среща на тема „Мерки по ПРСР за земеделските стопани в област Видин\".***Пазарджик.От 17.30 часа от Читалище „Виделина\" ще започне шествие с 141-метрово българско знаме по повод Деня на Тракия.***Перник.От 14.00 часа в зала „Струма\" на Областна администрация-Перник ще заседава Комисията по заетост.***Перник.От 13.00 часа в офиса на ГЕРБ народните представители от ГЕРБ-Перник Красимир Велчев и д-р Александър Александров организират приемен ден за граждани.***Плевен.От 12.00 часа пресклуба на БТА ще дадат пресконференция Румен Петков - председател на ПП АБВ и Цветан Антов - лидер на областната структура на ПП АБВ в Плевен по актуални обществено-политичестки теми.***Плиска.От 14.00 часа, в Двор на Кирилицата гр. Плиска ще се състои тържествено откриване на паметниците на известни български писатели- Йордан Радичков, Любен Дилов, Петя Дубарова.  На този ден ще бъде поставен и бюст-паметник на якутския писател Ексекулеех Елексей.***Пловдив.От 11.15 часа в двора на ДКЦ „Изток\"посланикът на Швейцария Н. Пр. Мюриел Берсе Коен и заместник-кметът на Община Пловдив Георги Титюков ще открият здравен и образователен център в квартал Столипиново, изградени по проект „Всички заедно: за по-добро образование и здраве\" на Българо-швейцарската програма за сътрудничество.***Сливен.От 10.00 часа в кв. „Българка\", на паркинг до „Битака\", Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране.***Сливен.От 10.00 часа в зала № 105 ще се проведе брифинг на общинското ръководство.***Сливен.От 11.00 часа в Областен информационен център утре, 26 март ще се проведе пресконференция на Дирекция „Бюро по труда\", Дирекция „Социално подпомагане\" - Сливен и Дирекция „Инспекция по труда\" - Сливен.***Сливен.Тракийско дружество „Лазар Маджаров\" - Сливен ще отбележи Деня на Тракия. Събитията включват панихида в памет на загиналите герои на Тракия и дедите на тракийците в храм \"Св. Цар Борис - Михаил Покръстител поднасяне на цветя пред бюст-паметника на Капитан Петко войвода и морената в памет на загиналите български войни в Балканската война и по пътя на кървавия поход на разорението на тракийските българи.***Смолян.От 17.00 часа в заседателната зала на Община Смолян ще се проведе граждански диалог на тема регионалното развитие. Във форумът ще участват министър Петя Аврамова, народните представители от ГЕРБ д-р Даниела Дариткова и д-р Красимир Събев, областният управител Недялко Славов, областният координатор на ГЕРБ и кмет на Смолян Николай Мелемов, кметове на общини и на кметства от Смолянска област.***Стара Загора.От 16.00 часа в парк „Тракия\" ще се проведе общоградски ритуал за поднасяне на венци и цветя пред паметник „Одринска епопея\" по повод Деня на Тракия и 106 години от Одринската епопея.***Хасково.От 16.00 часа в зала „Нова история\" на РИМ-Хасково ще бъде експонирано копие на бойното знаме на славния 10-ти пехотен Родопски полк от 1937 г. по повод Бойния празник на полка и годишната от победата на Българската армия при Одрин през 1913 г.*** Шумен.От 09.00 часа в зала 304 на общината ще заседава ПК „Младежки дейности и спорт\".***Шумен.От 10.00 часа в зала 203 на общината ще се състои редовен брифинг.*** Шумен.От 16.00 часа в зала 203 на общината ще заседава ПК „Териториално развитие и селищно устройство\". ", "date": "2019.03.26", "title": "Предстоящи събития в страната за  26 март "}
{"url": "http://www.cross.bg/arhangel-gavrail-deva-1600050.html", "text": "/КРОСС/ Събор на св. архангел Гавриил - празник в чест на този небесен вестител на Божиите тайни. В църковните песни на този ден още отзвучава радостта на Благовещението.† Траянополский епископ Иларион, Пространен православен месецослов, изд. Тавор.Архангел Гавраил (или Гавриил) (евр. - \"сила Божия\") е един от седемте архангели, т.е. \"ангелоначалници\", представители на осмия ангелски чин. Архангелите възнасят молитвите на хората към Бог и разкриват смисъла на пророческите видения и хода на събитията, особено на пророчествата за идването на Месията - Христос.Бог изпратил архангел Гавраил в храма да извести на св.пр. Захарий раждането на Йоан Кръстител и неговото бъдещо служение като Предтеча на Иисус Христос (Лук. 1:11-19).Архангел Гавраил известил и на Пресветата Дева благата вест за това, че тя от Духа ще роди Светия Богомладенец (Лук. 1:26-31, Мат. 1:18-25).Архангел Гавраил се явил и на св.пр. Данаил и му изяснил видението за овена и козела (Дан. 8:16), както и тайната за седемдесетте седмици (Дан. 9:21). В християнската традиция, намерила отражение във византийското и западноевропейското религиозно изкуство, архангел Гавраил се свързва най-вече с Благовещението. Затова дори извън сцените на Благовещение той се изобразява с раззеленена клонка или цъфнала лилия в ръце - символ на непорочността на Светата Дева.Западноевропейският рицарски епос използва служението на архангел Гавраил като вестител в контекста на идеята за Теократичната държава. В \"Песен за Роланд\" архангелът възвещава на Карл Велики събитията, изпраща му сънища и му напомня за неговия дълг - без умора да защищава християните в целия свят.Под името Джабраил мюсюлманите въздават особена почит и прославят архангел Михаил като ангел, който продиктувал на Мохамед \"предвечно съществуващото по небесен оригинал слово на Аллах\" - Корана.В някои юдейски текстове на архангел Гавраил се приписва също особената власт над стихиите: над огъня, над водата и узряването на плодовете (\"Песахим\" и \"Сан хедрин\"). В апокрифната \"Книга на Енох\" архангел Гавраил е поставен за началник на Рая и духовните същества, които го охраняват. ", "date": "2019.03.26", "title": "Събор на св. архангел Гавриил. Св. мчк Георги Софийски, Стари"}
{"url": "http://www.cross.bg/bivsh-biznesmen-bulgariya-1600053.html", "text": "/КРОСС/ Веселин Марешки, бизнесмен, политик Деяна Костадинова, постоянен представител на България към Службата на ООН и други международни организации в ЖеневаАндриан Райков, депутат от ГЕРБ в 44-ото НСВасилий Такев, посланик на България в ПортугалияДимитър Станчев, бизнесмен и тв продуцентДобромир Карамаринов, президент на Българската федерация по лека атлетика и първи вицепрезидент на европейската федерацияЖеко Алексиев, художникИван Искров, бивш управител на БНБНено Влайков, председател на СД на НИТИ - Казанлък, бивш депутатПелин Пелинов, писател и драматургРумен Такоров, бивш депутатПроф. Андрей Пантев, историк, бивш депутат", "date": "2019.03.26", "title": "Рождениците на  26 март  "}
{"url": "http://www.cross.bg/zhelyazkov-evropeiiskiya-rosen-1600059.html", "text": "/КРОСС/ Бесен съм от внасянето на Пакета за мобилност I в дневния ред на Европейския парламент. Това заяви министърът на транспорта, информационните технологии и съобщенията Росен Желязков след днешното гласуване на дневния ред на предстоящото пленарно заседание на Европейския парламент в сряда. По думите му този Пакет мобилност, в този му вид няма и не може да има бъдеще. Той е против принципите на Европейския съюз, на европейското право, на Лисабонския договор и е напълно дискриминационен към държавите от периферията на Съюза, беше категоричен Росен Желязков.Българският министър изрази разочарованието си от това, че само два гласа не достигнаха да отпадне Пакетът от дневния ред. „Гласовете бяха 156 на 154. Само два гласа не ни достигнаха да отложим спорните текстове за следващия парламент. Ние имаме 17 члена в Европейския парламент от 700, и тези 17 можеха да решат проблем на половин Европа. Отговорността да си депутат в Европарламента е огромна. Благодаря на тези които бяха в зала, останалите няма да коментирам. \", отбеляза министър Росен Желязков.По думите на министър Желязков гласуването ясно показва сериозното разделение в Европейския съюз. „Ние искаме най-добрия вариант не само за България, а и за Европа, защото сме европейци\", каза Росен Желязков. Той подчерта, че е недопустимо да се решават въпроси на конкурентоспособността със протекционистки законодателни решения, които фрагментират транспортния пазар в Съюза. ", "date": "2019.03.26", "title": "Росен Желязков: Бесен съм! Този Пакет мобилност не може да има бъдеще"}
{"url": "http://www.cross.bg/purviyat-bulgariya-rysiya-1600051.html", "text": "/КРОСС/ На днешната дата през 1668 г. Бомбай (днес Мумбай) минава под контрола на Великобритания.През 1828 г. австрийският композитор Франц Шуберт изнася единствения си публичен концерт.През 1841 г. българският духовник Неофит Бозвели е заточен в Света гора.През 1899 г. в Москва е пуснат в действие първият трамвай.През 1913 г. по време на Балканска война Втора българска армия превзема Одрин.През 1934 г. националният отбор по футбол на България за пръв път участва в световна квалификация и губи в София от Унгария с 1:4.През 1934 г. в Обединеното кралство е въведен шофьорски курс.През 1942 г. по време на Втората световна война в нацисткия концентрационен лагер Аушвиц в окупирана Полша са затворени първите жени-затворнички.През 1948 г. е публикуван първият закон за прокуратурата в България.През 1950 г. в София е проведен първият мач от българския турнир по аматьорски бокс \"Странджа\".През 1969 г. в Космоса е пуснат първият съветски метеорологичен спътник.През 1992 г. американският боксьор Майк Тайсън е осъден на десет години затвор за изнасилване.През 1995 г. влиза в сила Шенгенския договор.През 1996 г. международния валутен фонд одобрява заем на Русия на стойност 10,2 млрд. долара.През 2000 г. на президентските избори в Русия за президент на страната е избран Владимир Путин.През 2000 г. е подписана е Декларация между правителствата на България и Румъния за изграждането на Мост Видин-Калафат на река Дунав.През 2006 г. в Шотландия влиза в сила забрана за тютюнопушене на публични места.", "date": "2019.03.26", "title": "26 март в историята"}
