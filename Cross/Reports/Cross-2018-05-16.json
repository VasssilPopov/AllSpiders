{"url": "http://www.cross.bg/suzdadoha-robot-myha-zadvizhvan-ot-lazervideo-1574916.html", "text": "/КРОСС/ Инженери от Вашингтонския университет са създали миниатюрен робот с крила, който няма нужда от захранване с батерия, съобщават от висшето училище. Роботът е с размерите на муха и има многобройни приложения, най-вече за обследване на трудно достъпни и опасни обекти.Досегашните устройства имат сериозен недостатък – ако батерията е твърде голяма, роботът не може да я носи, а ако е малка – се изтощава бързо.Екипът начело със Сойер Фулър решил проблема по нестандартен начин. Роботът, наречен RoboFly, постоянно се следи от лазерен лъч. „Мухата“ има фотоклетка, която, когато лазерният лъч попадне върху нея, произвежда електричество. Роботът се движи, като размахва крилете си.Проблемът на този етап е, че лазерът трябва да е много близо – на не повече от два метра.Учените обаче се надяват, че в бъдеще ще бъдат в състояние да захранват „мухата“ чрез безжична мрежа, подобна на Wi-Fi.\n\t\t\t\t\t", "date": "2018.05.16", "title": "Създадоха робот-муха, задвижван от лазер(видео)"}
{"url": "http://www.cross.bg/vleze-bashtata-detza-1574911.html", "text": "/КРОСС/ Родители като тези, които доведоха децата си на финала за Купата на България с изрисувани по телата свастики, в бъдеще може да получат висока глоба и забрана за посещение на мачове. Днес и вторият баща беше разпитан в полицията.Георги Гълъбов пристигна в Първо районно заедно с адвокат. Пред журналисти бащата каза, че синът му е бил изрисуван от „някакво дете пред стадиона”. „Не сме видели какво точно е нарисувано, впоследствие се разбра, като си свали тениската”, твърди Гълъбов.                      Разпитът му продължи близо час. „Аз съм националист, така че няма проблеми, за мен това не е грешно”, каза той пред репортери. После обаче подчерта: „Не е нормално детето да има свастика, затова е изтрита”.Проверката по случая все още не е приключила и не е ясно какви санкции ще понесат родителите.Междувременно институциите се събраха и поискаха превенция и контрол на присъствието на деца на спортни мероприятия. „Да има органичения, в настоящия момент този закон няма ограничения по отношение на това един пълнолетен с колко деца може да влезе на стадиона. Може и един от т. нар. ултраси да влезе с 20 деца”, посочи Камелия Николова от ДАЗД. Българският футболен съюз също настоява за спешни мерки, за да бъдат защитени децата.", "date": "2018.05.16", "title": "Разпитаха бащата и на второто дете, изрисувано с нацистки символи на стадиона"}
{"url": "http://www.cross.bg/suvet-chlen-kotler-1574913.html", "text": "/КРОСС/ Юрий Котлер, член на експертния съвет на управляващата партия \"Единна Русия\" и бивш член на висшия й съвет, беше открит мъртъв в дома си в центъра на Москва с огнестрелна рана в главата, предаде ТАСС.Юлия Иванова, старши помощник на ръководителя на главно управление за Московска област на руския Следствен комитет, съобщи, че на местопроизшествието са пристигнали следователи, които извършват оглед. Те дошли по сигнал на близки на Котлер, обезпокоени, че от няколко дни нямат връзка с него.Самоубийството се смята за основна версии. В жилището, където той е живеел сам, не са открити следи от борба, прозорците и ключалките са непокътнати, добави тя. При огледа е била намерена и предсмъртна бележка, написана от Котлер, в която той пише, че \"не вини никого\". В момента се разпитват съседите.50-годишният Юрий Котлер е завършил международния отдел на факултета по журналистика на Московския университет. Работил е за руски и западни медии, бил е прессекретар на федерална агенция по банкрутите и несъстоятелността и на Федералната комисия за пазара на ценни книжа. През май 2012 г. е избран за член на висшия съвет на партия \"Единна Русия\". На 19 февруари тази година беше избран за член на Експертния съвет на партията.", "date": "2018.05.16", "title": "Известен руски дипломат беше открит мъртъв в Москва"}
{"url": "http://www.cross.bg/kruv-daryava-harisun-1574898.html", "text": "/КРОСС/ 81-годишният австралиец Джеймс Харисън, известен като Човека със златната ръка, дари за последен път кръв. Той дарява от 60 години и го е правило общо 1173 пъти – цифрата беше изписана с балони над главата му.Харисън е известен с това, че кръвната му плазма е с особен състав, позволяващ от нея да се произвежда медикаментът Anti-D за борба с т.нар. резус конфликт при бременните жени. Когато една жена е с отрицателен резус фактор, а плодът е с положителен, имунната система на майката реагира и започва да атакува кръвните телца на бебето.", "date": "2018.05.16", "title": "Човекът със златната ръка дари за последен път кръв"}
{"url": "http://www.cross.bg/netanyahy-tyrtziya-izraelski-1574914.html", "text": "/КРОСС/ Синът на израелския премиер Бенямин Нетаняху Яир публикува съобщение в профила си в инстаграм, съдържащо псувня по адрес на Турция, съобщиха днес израелски медии, цитирани от ТАСС.Двете страни са в разгара на дипломатическа разпра през последните дни.Турският президент Реджеп Тайип Ердоган обвини Израел, че е извършил \"геноцид\", след като израелски войници убиха в понеделник десетки палестинци при протести в Газа. Нетаняху заяви, че отказва да бъде поучаван от Ердоган, който по думите му \"е сред най-големите поддръжници на Хамас и няма съмнение, че добре разбира тероризма и зверствата\". Турският президент на свой ред отговори, като каза, че израелският премиер има палестинска кръв по ръцете си и не може да скрие това, като напада Турция.\"Fuck Turkey\" (Да е.. Турция), пише на английски език в поста, публикуван от Яир Нетаняху. Той е на червен фон, а латинската буква \"C\" е стилизирана като полумесец, до който има звезда - националния символ на Турция.                     Говорител на семейство Нетаняху коментира пубилкацията, като заяви, че Яир Нетаняху е частно лице и това е позиция на неговата страница в Инстаграм.", "date": "2018.05.16", "title": "Синът на Нетаняху напсува Турция в инстаграм "}
{"url": "http://www.cross.bg/bili-hora-trafik-1574915.html", "text": "/КРОСС/ 4 лица, сред които 12 непълнолетни, са били освободени при акция на испанската полиция срещу българска престъпна група, занимавала се с трафик на хора и сексуална експлоатация. При акцията са били арестувани 41 наши сънародници.12 от освободените жертви са били непълнолетни българки. Останалите са от други европейски държави. Разследването започнало през 2017 година. Престъпната група е наемала апартаменти, принадлежащи на банки в Мадрид, и оттам упражнявала своята дейност. Момичетата били принуждавани да крадат в магазините, а мъжете изнасяли стоката от Испания към други държави. В апартаментите полицията е открила хора, които са били довеждани насила от България.При претърсването на жилищата са били открити документи, подписани от родителите на момичетата, с които те давали съгласието си децата им да пътуват извън страната. Освен тях, разследващите открили 28 фалшиви лични карти, както и следи за над 150 престъпления.Българското посолство в Мадрид е изискало информация от испанските власти във връзка със задържаните за трафик на хора  български граждани. До момента няма официално потвърждение на полицейската информация, съобщиха за \"Хоризонт\" от министерството . ", "date": "2018.05.16", "title": "41 българи са арестувани от испанската полиция за трафик на хора"}
{"url": "http://www.cross.bg/boyan-nepal-petrov-1574909.html", "text": "/КРОСС/ Спасителният екип, ангажиран с издирването на Боян Петров, обяви края на операцията, без да го намери. От екипа показаха откритата в лагер 3 .От екипа посочват още, че са имали разрешение за продължаване на операцията до днес, но сега се чака решението на българското правителство – дали се налагат допълнителни дейности.С Боян Петров няма връзка от 3 май. Операцията по издирването му беше сложна за организиране заради отношенията между Китай и Непал.„Направихме всичко, което беше в рамките на разрешеното ни, не казваме, че сме свършили работата си. Изпратихме всички доклади на българското правителство. Сега те ще вземат решение дали да продължим търсенето на изчезналия алпинист. Имахме ”, написаха във „Фейсбук” от спасителния екип и обобщиха действията си така:„В 7:51 ч. непалско време излетяхме заедно с двама българи в издирвателна и спасителна операция за българския ветеран катерач Боян Петров. Отново прелетяхме над Шишапангма и бавно прелетяхме до базовия лагер с надеждата да намерим някаква следа. Изкачихме се по-нагоре, претърсихме и по-ниско в планината. Целият издирвателен полет над Шишапангма продължи 1 час и 30 минути. За съжаление не намерихме никаква следа от Боян.Освен това шерпите достигнаха на 10 метра по-близо до върха по земя, след което се върнаха в базовия лагер. Те са намерили някои от вещите на Боян –  в лагер 3.Бихме искали да благодарим на посолството на България в Ню Делхи, Индия, Пекин, Китай и звеното в Непал, на  гражданско въздухоплаване на Непал, Министерство на вътрешните работи на Непал и „Макалу Анденчър”, които координираха цялата издирвателна мисия, подготвяха документи и всички формалности по разрешенията.Специално бихме искали да благодарим на двамата българи – Кирил Петков и Петко Кирилов Петков, които бяха в Непал от 10 май 2018 г., за да улеснят тази мисия. Техните непрекъснати усилия, комуникация и координация по време на спасителната операция за Боян са достойни за похвала.Бихме искали да благодарим на българския народ, на медиите и на онези, занимаващи се с операцията за търсене на Боян. С посланията и думите на подкрепа бяхме уверени и мотивирани да вървим напред в тази мисия.Благодарни сме на нашите пилоти, спасителни специалисти, техници и всички членове на екипажа, които се опитаха да потърсят катерача ветеран Боян Петров”.", "date": "2018.05.16", "title": "Фланелката и няколко принадлежности на Боян Петров – единствените следи от него"}
{"url": "http://www.cross.bg/korabi-pytin-more-1574897.html", "text": "/КРОСС/ Руският президент Владимир Путин обяви, че руски военни кораби с крилати ракети \"Калибр\" ще бъдат разположени за постоянно в Средиземно море, съобщава \"Ройтерс\".Обръщайки се към руското висше военно командване на среща в черноморския курорт Сочи, Путин подчертал, че разполагането на руските военни кораби било \"заради оставащата терористична заплаха в Сирия\".\"Поради оставащата заплаха от нахлувания на международни терористи в Сирия, нашите кораби, носещи ракети \"Калибр\", ще бъдат постоянно разположени в Средиземно море\", посочил руският държавен глава.Освен това Путин настоял, че практиката за далечни морски кампании и учения трябва да продължи.\"Трябва да се проведат около 102 морски кампании на руски кораби и подводници\", добавил руският президент.В същото време Путин отбелязал, че Русия ще продължи да подсилва морската част от ядрените си сили, за да увеличи ролята на руския военен флот в ядреното възпиране. ", "date": "2018.05.16", "title": "Путин нареди руски военни кораби да патрулират Средиземно море 24/7"}
{"url": "http://www.cross.bg/tarifa-pargov-dnevna-1574902.html", "text": "/КРОСС/ 0,94-0,96 лв. на километър е разумно решение за минимална дневна тарифа на таксиметровия превоз. Това каза заместник-председателят на комисията по транспорт и туризъм към СОС от БСП Калоян Паргов. На днешното й заседание беше представен доклад, изготвен от \"Грант Торнтон\" ООД, относно \"Анализ на себестойността на километър пробег на база данни, предоставени от браншовите организации на таксиметровите шофьори и фирми за таксиметрови превози\".", "date": "2018.05.16", "title": "Калоян Паргов: 0,94-0,96 лв. на километър е разумно решение за минимална дневна тарифа за таксиметров превоз"}
{"url": "http://www.cross.bg/podkyp-polychila-raiion-1574896.html", "text": "/КРОСС/ Задържаха общински служител в София с подкуп. Главният юрисконсулт на район „Подуене” в столицата е арестувана при спецакция на прокуратурата и ГДБОП. Разследващите са установили схема със злоупотреби с обществени поръчки.Срещу служителката е образувано досъдебно производство за вземане на подкуп в размер на 15 000 лв. Ще ѝ бъде повдигнато обвинение.По думите на ръководителя на Софийската градска прокуратура Емилия Русинова задържаната е получила сумата, за да наруши свои съдебни задължения.Вчера служителката е получила 10 000 лв., а преди това за същата поръчка е взела други 5000 лв. Сумата е получена от представител на дружество, което е спечелило обществената поръчка.", "date": "2018.05.16", "title": "Задържаха шеф на дирекция в столичния район „Подуене” с подкуп (обновена)"}
{"url": "http://www.cross.bg/sportni-sreshta-meropriyatiya-1574899.html", "text": "/КРОСС/ Държавната агенция за закрила на детето (ДАЗД) ще предложи нормативни промени за повишаване на контрола при присъствието на деца на спортни мероприятия. Това стана ясно на проведена работна среща в Агенцията с представители на Българския футболен съюз, Столична община, СДВР, Агенцията за социално подпомагане, охранителни фирми и др., във връзка с последния случай на деца с изрисувани свастики по време на футболната среща Левски-Славия.Промените ще включват забрана за символи на насилието и свастики, защита на децата на спортни мероприятия, санкции за родителите. Целта няма да бъде да спрем децата да ходят на спортни събития, а да няма повече подобни ситуации, обединиха се представителите в срещата. В момента върху двете момчета от футболната среща се оказва негативно влияние и са сочени като примери за лошо поведение, което им оказва психически тормоз. Реално вината не е тяхна, а на родителите, обясниха специалистите.Предстои да бъдат изготвени информационни материали, които да се разпространяват на гражданите преди спортни мероприятия за правата на децата. ДАЗД разработва идея за клип, който да се пуска на таблата преди всяка спортна среща и да призовавава публиката за толератност заради присъствието на непълнолетни и малолетни. Малките момчета, които гонят топките по терена, да излизат с тениски „Не на насилието“. Експертите се разбраха още да бъде организирана национална среща между ДАЗД, БФС, АСП, МВР със спортните и фен клубове и федерации във връзка с насилието на деца по време на спортни събития.", "date": "2018.05.16", "title": "Нормативни промени ще завишат контрола за деца на спортни мероприятия"}
{"url": "http://www.cross.bg/medii-obshtestvenite-mediite-1574900.html", "text": "/КРОСС/ Обществените медии носят отговорност пред гражданите за утвърждаването на професионалните стандарти в журналистиката и акцентирането върху социалнозначими теми в свят на все по-голяма концентрация на медии и финанси. Това беше общата позиция на държавния глава Румен Радев и на генералния директор на Европейския съюз за радио и телевизия, Ноел Къран, които се срещнаха днес на Дондуков 2. В Срещата участваха генералният директор на БНР Александър Велев и генералният директор на БНТ Константин Каменаров. Ноел Къран е на посещение в България за участие в срещата на обществените радио и телевизионни медии от Югоизточна Европа.Свободният достъп до достоверна и актуална информация е важен за всяко гражданското общество. Обществото може да плати много висока цена, ако плурализмът в медиите отсъства и липсва доверие в тяхната обективност, а те се възприемат предимно като източник на пропаганда или реклама, беше подчертано на срещата. Алтернатива на електронните медии и изданията, които следват собствен подход за отразяване на събитията на основата на корпоративна или политическа принадлежност, могат да бъдат само обществените медии, отбеляза Ноел Къран.Като основно предизвикателство пред обществените медии в България бяха посочени неадекватното финансиране, което не им позволява да бъдат конкурентоспособни на пазара на труда, нито да инвестират в съвременни технологии. Президентът Радев посочи и необходимостта от усъвършенстване на медийното законодателство в България за повишаване на прозрачността в собствеността на медиите, тяхното финансиране, както и на критериите за формиране на субсидията за обществените медии.   ", "date": "2018.05.16", "title": "Румен Радев: Обществото може да плати много висока цена, ако обективността отсъства в медиите "}
{"url": "http://www.cross.bg/byrgas-programata-modernizirane-1574905.html", "text": "/КРОСС/  Експерти от  Европейската комисия  инспектираха обекти, финансирани от Оперативна програма „Региони в растеж“ 2014-2020 г. в Поморие и Бургас по време на 12-тото заседание на Комитета за наблюдение на програмата. Заместник-началникът на отдел в Генерална дирекция „Регионална и градска политика“ Марек Теплански, Йо Мария Аугуста Човерт, отговаряща за България в генералната дирекция, заместник-министърът на регионалното развитие и благоустройството и ръководител на Управляващия орган на ОПРР Деница Николова инспектираха обновените сгради на полицията и пожарната в Поморие. Двата обекта се реновират и по тях се изпълняват мерки за енергийна ефективност на стойност над 1.3 млн. лв. В Община Бургас представителите на ЕК разгледаха Спортен комплекс „Арена Бургас ОЗК“, който бе открит официално миналия петък. За изграждането и оборудването на многофунционалната база са инвестирани 18,2 млн. лв., осигурени от инструмента JESSICA.Те се запознаха на място и с обновеното със средства по ОП „Региони в растеж“ Основно училище „Александър Георгиев –  Коджакафалията“ в Бургас, което е първото иновативно училище. Експертите дадоха висока оценка за изпълнението на обектите и подчертаха важността на кохезионните програми на ЕС за модернизиране на инфраструктурата в България и постигането на устойчиво повишаване качеството на живот.В рамките на Комитета за наблюдение бе подкрепено предложението за промяна в Оперативна програма „Региони в растеж“ 2014-2020 г., свързана с преразпределяне на финансов ресурс  на стойност над  209 млн. лв.  от мярката за енергийна ефективност на обществени сгради в 39-те големи града, които се насочват за модернизиране на образователната инфраструктура като по този начин се компенсира наддоговаряне по програмата. Така ще се подкрепят в максимална степен инвестиционните програми на общините и нуждите на местното население и се изпълнява един от основните приоритети на правителството. Членовете на комитета приеха и предложената от УО промяна в ОПРР, свързана с намаляване на етапната и на крайната цел на индикатора  „Понижаване на годишното потребление на първична енергия от обществените сгради“ по инвестиционния приоритет за енергийна ефективност и намаляване етапната и крайната цел  на индикатора за населението,  ползващо социални услуги. Целта на приетите промени е да се оптимизира изпълнението на приоритетите на програмата и да се минимизират евентуални загуби по изпълнение на индикаторите.", "date": "2018.05.16", "title": "ЕК с висока оценка за проекти на общините Поморие и Бургас"}
{"url": "http://www.cross.bg/zapadnite-korneliya-balkani-1574903.html", "text": " /КРОСС/ Започна срещата на левите лидери и министър-председатели от ЕС и Западните Балкани в София. На нея присъстват премиерите на Португалия - Антонио Коста; Гърция - Алексис Ципрас; Малта - Джоузеф Мускат; на Република Македония - Зоран Заев.                 ", "date": "2018.05.16", "title": "Корнелия Нинова ще постави въпроса за \"Пакета за мобилност\" пред левите правителствени лидери от Европа"}
{"url": "http://www.cross.bg/prezidentite-evropeiiskiya-konfederatziyata-1574901.html", "text": "/КРОСС/ На  държавният глава Румен Радев ще разговаря на  с президентите на Конфедерацията на европейския бизнес (BusinessEurope).", "date": "2018.05.16", "title": "Държавният  глава Румен Радев ще се срещне с президентите на  Конфедерацията на европейския бизнес"}
{"url": "http://www.cross.bg/liniya-nadyasno-chasa-1574904.html", "text": "/КРОСС/  На 19.05.2018 г. (събота) и 20.05.2018 г. (неделя) във връзка с извършване на ремонти и профилактика на релсовия път се въвежда временна организация на движението, съответно:От 04:30 до 16:00 часа на 19.05.2018 г. (събота):Трамвайна линия № 20 ще се движи от депо „Искър“ до трамвайно обръщателно колело „Гео Милев“.Разкрива се временна автобусна линия № 20-ТМ с маршрут:от автостанция „Гео Милев“ по ул. “Иван Димитров – Куклата”, надясно по бул. “Шипченски проход”, надясно по бул. “Михай Еминеску”, по бул. “Ситняково” до ж.п. гара „Подуене“, наляво по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и направо по бул. “Ситняково” по маршрута до автостанция „Гео Милев“.Автобусите ще спират:·на съществуащите автобусни спирки по маршрута;·на трамвайните спирки по бул. “Шипченски проход” и двупосочно на трамвайните спирки с кодове 1821 и 1822 “Ул. Алеко Константинов” на бул. “Мадрид”.След 16:00 часа на 19.05.2018 год. (събота) временната автобусна линия № 20-ТМ се закрива и се възстановява движението по трамвайна линия № 20 по постоянния маршрут.От 16:00 часа на 19.05.2017 год. (събота) до 18:00 часа на 20.05.2018 г. (неделя):Трамвайна линия № 22 ще се движи от ж.к. „Красна поляна“ до трамвайно обръщателно колело „Гео Милев“.Разкрива се временна автобусна линия № 22-ТМ с маршрут: от автостанция „Изток“ (начална спирка на автобусни линии №№  90, 117 и 118) по ул. “Летоструй”, надясно по бул. “Ботевградско шосе” до ж.п. гара „Подуене“, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция „Изток“.Автобусите ще спират на съществуващите автобусни спирки по маршрутаидвупосочно на трамвайните спирки с кодове 1821 и 1822 “Ул. Алеко Константинов” на бул. “Мадрид”.След 18:00 часа на 20.05.2018 г. (неделя) временната автобусна линия № 22-ТМ се закрива и се възстановява движението по трамвайна линия № 22 по постоянния маршрут.", "date": "2018.05.16", "title": "Променят маршрута на трамвай 20 заради ремонт"}
{"url": "http://www.cross.bg/parking-blusnata-bila-1574886.html", "text": "/КРОСС/ Очевидци на инцидента са подали сигнал до , че жена на видима възраст около 60 години е била блъсната от автомобил на столичен паркинг. Според тях всичко се е разиграло прекалено бързо. Произшествието е било пред голям магазин за продажба на мебели намиращ се близо до „Орион“. Информацията не е официално потвърдена.Хората са реагирали бързо и са викнали епик на ЦСМП, който е откарал пострадалата в болница.Според един от очевидците подали сигнала, тя е с охлузни рани и съмнения за счупен крак. На място за оглед и предварителен разпит са пристигнали екипи на СДВР.Ето какво казва един от очевидците:", "date": "2018.05.16", "title": "Жена е била блъсната на паркинг в София "}
{"url": "http://www.cross.bg/bulgariya-boiichev-zhelyo-1574887.html", "text": "/КРОСС/ „От работата на Комисията по отношение на планираната продажба на дружествата на „ЧЕЗ Груп- България“ е видно, че кандидат-купувачът „Инерком България “ ЕАД не отговаря на нито един от критериите, които България е заложила като изисквания за инвеститорите през 2004 г.\" Това заяви зам.-председателят на ПГ на „БСП за България и председател на Временната комисия за сделката с ЧЕЗ Жельо Бойчев от парламентарната трибуна.  Той добави, че представителите на „Инерком“ не са обяснили по какъв начин и от къде ще осигурят средствата, необходими  за закупуването на „ЧЕЗ Груп – България“.„Запитаните в хода на работата на Комисията институции отказаха да предоставят необходимата за изясняване на въпроса  информация. Изключение прави „Първа инвестиционна банка“, която открито оповести водените от нея разговори с „Инерком България“ и заявения интерес за финансиране на  сделката в размер до 80 000 000 евро“, обясни Бойчев. Комисията е установила още, че изявленията на членове на българското правителство могат да бъдат определени като непоследователни. „Най-ярките примери за това са заявената, но негласувана оставка на министъра енергетиката, както и рязката промяна на позициите-  от искане за пълен контрол върху сделката, до отказ от всякакво участие. Твърдението на министър-председателя от 27.02.2018 г., че не е запознат с развитието на процесите по придобиването на ЧЕЗ не съвпада информации, давани от службите за сигурност за намеренията на ЕРП-то и разговорите, водени с потенциални купувачи“, добави Жельо Бойчев. Той бе категоричен, че твърдението на министър-председателя и министъра на финансите, че не са водени разговори за закупуване на ЧЕЗ от страна на българската държава противоречи с това- на дружеството, че от 2013 г. досега са предлагали на всяко българско правителство да закупи активите. ", "date": "2018.05.16", "title": "Жельо Бойчев: „Инерком“ не отговаря на критериите, които България е заложила"}
{"url": "http://www.cross.bg/makedoniya-strani-imeto-1574885.html", "text": "/КРОСС/ Българите не са загубили своето приятелско и искрено мнение за Македония. Деликатните отношения в продължение на десетилетия не са успели съвсем да заличат близките връзки, а пробивът от последните месеци явно наново напомня на българските граждани общата история на двете страни. Затова и в дебата за името, който е пред решение и ще отвори евроатлантическата перспектива на Македония, гражданите на България инстинктивно подкрепят Македония. Отношението на страните от Западните Балкани към България е добро - това пък показва скорошно специално изследване на „Галъп интернешънъл\" сред балканските държави.70% от българите са чували за преговорите, които в момента водят Македония и Гърция по повод на искането на Гърция Македония да смени името си. Само 26% не са чули за тези преговори, а останалите се затрудняват да отговорят. Това означава, че на практика цялата активна част от обществото ни проявява заинтересованост относно случващото се на югозапад.Според данните, народът на България няма нищо против дори и името на Република Македония да остане такова, каквото е - 54% от чулите за спора за името биха приели и тази опция, а само 19% са на обратното мнение. Очевидно, обществените настроения у нас кореспондират добре и с официалната българска позиция (изразена наскоро от министър Захариева) - която винаги е била за принципна подкрепа на Македония под нейното конституционно име, наред с ненамеса в спора между Атина и Скопие, насърчаване на диалога между двете страни и недопускане на евентуални териториални претенции към страната ни в евентуално ново име.Мнозинство от 58% от запознатите с дебата се чувстват по-скоро солидарни с народа на Македония и само 15% застават на страната на Гърция при възникналия между двете страни спор за името на Македония. Въпросът е експериментален и се стреми да улови най-общите инстинкти и симпатии. Данните показват, че не е взела надмощие отмъстителна позиция спрямо Македония, въпреки някои провокации от страна на политическия елит в Скопие в годините. Изследователската практика на „Галъп интернешънъл\" показва, че заредено с недоверие у нас е по-скоро отношението към доскорошния политическия елит на югозападната ни съседка, но отношението към самите хора на Македония и към страната като цяло е като към близки.                                                                  „Галъп интернешънъл\" наскоро провери и отношението на Западните Балкани към нас и към Европейския съюз - отношението към България е видимо добро във всички изследвани страни, а ЕС се разглежда като потенциал за успешна лична перспектива (може би с известен нюанс при Сърбия). Графиките по-надолу показват данните. За улеснение отговори от типа „Не знам\" са изключени от калкулацията. Данните демонстрират генералната структура, уловена още от преди месеци. Развитията в последно време влияят на данните също в положителна насока.Проучването е  проведено между 9 и 16 март сред 772 души по метода „лице в лице\". Основната част от ежемесечните изследвания са познати като „Политически и икономически индекс на „Галъп интернешънъл\". Независими са от външно финансиране. Абсолютното максимално отклонение е ± 3.5% при 50% дялове. 1% от извадката е равен на около 55 хиляди души.Представително изследване сред няколко балкански страни през лятото на 2017 г. Абсолютното максимално отклонение е ± 3% при 50% дялове. ", "date": "2018.05.16", "title": "Галъп: Българите не са загубили своето приятелско мнение за Македония"}
{"url": "http://www.cross.bg/karakachanov-zakypyvane-iztrebiteli-1574890.html", "text": "/КРОСС/ Правителството даде зелена светлина на проектите за закупуване на нова бронирана машина и на минимум осем изтребители за нуждите на армията. Двата проекта са на обща стойност от 3.2 милиарда лева. Вицепремиерът и министър на отбраната Красимир Каракачанов заяви очакванията си до края на тази година да бъде сключен договор поне по един от проектите.Първият проект на военното министерство предвижда закупуване на основна бойна техника за сухопътните войски, на стойност от 1.5 милиарда лева. Машините ще бъдат произведени в България и ще се поддържат от български предприятия, а плащанията ще бъдат разсрочени за период от 12 години.Вторият проект предвижда закупуването на нов тип боен самолет, минимум 8, като по думите на вицепремиера Красимир Каракачанов машините могат да са нови или втора ръка.„В проекта ще бъде посочено да бъдат поканени, както досегашните участници - „Грипен\", Ф-16, Юрофайтър. Но също така да се отвори процедурата и за нови потенциални участници. Към момента шест фирми са проявили интерес към проекта за изтребителите\", посочи министър Каракачанов.Новите изтребители ще бъдат изплащани в продължение на 10 години. Одобрените днес проекти ще бъдат внесени за разглеждане в Народното събрание. Ако няма забавяне в парламента, според Каракачанов е възможно до края на годината да има сключен договор поне по един от тях.", "date": "2018.05.16", "title": "Кабинетът одобри закупуване на изтребители и нова бронирана машина"}
{"url": "http://www.cross.bg/tzentura-damask-suobshtava-1574891.html", "text": "/КРОСС/ Държавната телевизия в Сирия съобщава, че двама души са убити, а 19 са ранени от снаряд изстрелян от \"терористични групи\" към центъра на сирийската столица Дамаск, съобщава АФП.Държавната телевизия цитира местната полиция, която съобщава, че снарядът е паднал до моста Виктория в центъра на града, има и материални щети.Въпреки че правителствените сили имат почти пълен контрол над областите около столицата, все още се водят сражения с остатъци от ДАЕШ (Ислямска държава) на юг от Дамаск. ", "date": "2018.05.16", "title": "Двама загинали и 19 ранени при обстрел в центъра на Дамаск"}
{"url": "http://www.cross.bg/balkani-hurvatiya-borisov-1574892.html", "text": "/КРОСС/ Необходимо е взаимният ангажимент на Европейския съюз и Западните Балкани към реформи да се продължи. Това посочи министър-председателят Бойко Борисов на среща с премиера на Хърватия Андрей Пленкович. Българският премиер добави, че е изключително важно да не се загуби темпото в усилията за приобщаването на региона към европейските ценности и практики и ще разчита за това и на Хърватия.Той каза също, че очаква в процеса на подкрепа за приобщаването на западнобалканските държави към европейското семейство да има приемственост, защото само така може да се надгради постигнатото до момента. „Балканите имат потенциала да станат едно от най-добрите места за живеене в Европа, ако всички обединим усилията и енергията си към изграждането на инфраструктурните проекти, за да има икономическо развитие и просперитет за народите\", заяви още министър-председателят Борисов.Андрей Пленкович потвърди, че Хърватия ще инициира следваща среща на върха ЕС - Западни Балкани през 2020 г. Желанието му е тя да направи преглед на напредъка по проектите, стартирали в резултат на инициативата на Българското председателство, и да даде по-нататъшен тласък на процесите на сближаване на страните от региона с останалите държави в Европа.  ", "date": "2018.05.16", "title": "Борисов: Взаимният ангажимент на ЕС и Западните Балкани към реформи трябва да продължи"}
{"url": "http://www.cross.bg/pytin-radev-peskov-1574893.html", "text": "/КРОСС/ Президентът на Русия Владимир Путин ще се срещне на 22 май с президента на България Румен Радев.Това съобщи пред журналисти прессекретарят на руския държавен глава Дмитрий Песков, отговаряйки на въпрос на журналисти за програмата на Путин за 21-22 май, предаде ТАСС.Песков уточни, че българският лидер ще направи посещение в Сочи. След разговорите Путин и Радев ще направят изявления за пресата.  ", "date": "2018.05.16", "title": "Путин и Радев се срещат в Сочи на 22 май"}
{"url": "http://www.cross.bg/miliona-prodaden-diamant-1574894.html", "text": "/КРОСС/ Рядко срещан син диамант, обиколил кралски европейски палати през последните 300 години, беше продаден на търг в Женева за 6.7 милиона долара. Той бил сватбен подарък за Елизабет Фарнезе - дъщеря на херцога на Парма, когато тя се омъжила за Филип V Бурбон (френски принц и испански крал (1700-1724, 1724-1746), първият представител на Бурбонската династия в Испания) през 1715 г.След това скъпоценността се предавала от поколение на поколение, минавайки през Испания, Франция, Италия и Австрия. 6.1-каратовият диамант идва от мина в района на Голконда, Индия. Той беше продаден само 4 минути след обявяването на наддаването от аукционната къща \"Сотбис\". То започна от 3.5 милиона и приключи на 6.7 милиона.Според сайта на аукционната къща крушовидният диамант някога бил част от тиара, притежавана от злополучната френска кралица Мария-Антоанета, гилотинирана в разгара на Френската революция (1793 г.).Самоличността на новия собственик не бе разкрита. ", "date": "2018.05.16", "title": "Диамант от корона на кралица Мария-Антоанета продаден за 6.7 млн. долара"}
{"url": "http://www.cross.bg/tayani-borisov-stranite-1574895.html", "text": "/КРОСС/ Премиерът Бойко Борисов се срещна с председателя на Европейския парламент Антонио Таяни, който е в София за Срещата на върха ЕС-Западни Балкани.Борисов посочи, че присъствието на Таяни е голямо уважение както за България, така и за страните, които ще са във фокуса на обсъжданията от европейските лидери днес и утре. Той каза, че разчита на подкрепата на Европейския парламент темата за развитието на страните от региона да остане сред приоритетните политики и след края на Българското председателство на Съвета на ЕС.Председателят на ЕП поздрави българския премиер за успешното провеждане на председателството и приветства работата на България за фокусиране на вниманието върху Западните Балкани.Антонио Таяни потвърди ангажимента на парламента да подкрепя европейската перспектива на държавите, да насърчава диалога между тях и провеждането на необходимите реформи. ", "date": "2018.05.16", "title": "Борисов се срещна с Таяни в София"}
{"url": "http://www.cross.bg/bulgariya-indystriya-avtomobilnata-1574877.html", "text": "/КРОСС/  През октомври България ще се присъедини към привилигированата група страни в света, които могат да се похвалят със собствени форум и изложение, посветени на автомобилното производството и пазара на автомобилни части и компоненти.На специална пресконференция днес Интер Експо Център и Аутомотив Клъстер България обявиха първия у нас . Събитието ще се състои от 18 до 21 октомври 2018, начало на биенале, провеждащо се във всяка четна година. Голямата новина от пресконференцията е подкрепата, която организаторите са получили от  - най-голямото международно изложение в областта на автомобилната  индустрия. Българският му аналог ще се проведе броени дни след края на немското изложение във Франкфурт на Майн, носейки гордо слогана: supported by , управител на Интер Експо Център, за Аутомеханика и Месе Франкфурт:                     Първото издание на  ще се проведе в рамките на четири дни през октомври и има за цел да обхване всички видове нови технологии, електромобили, авточасти и компоненти, автосервизно и гаражно оборудване, аксесоари и консумативи за леки, лекотоварни и тежкотоварни автомобили. Специално внимание ще бъде отделено на бъдещето развитие на автомобилната индустрия в следващото десетилетие, чрез демонстрации на технологии от утрешния ден: Индустрия 4,0, Електрическа Мобилност, Бързи зарядни станции, Хибридни автомобили и технологии за автономно движение.Международната автомобилна конференция  ще доведе в България доказани мениджъри на глобални автомобилни компании, който ще представят най-успешните автомобилни проекти в Източна Европа и България, B2B платформа за срещи на международно ниво, кариерни дни за специалисти от автомобилния и IT сектора., изпълнителен директор на Аутомотив Клъстер България: Водещи производители на компоненти за автомобилната индустрия от България ще представят новости в бранша, а лектори от чужбина ще споделят тенденциите за развитие в сектора и ще представят изискванията на своите компании към българските доставчици. Паралелното провеждане на изложението и форума се очаква да събере на едно място ключовите фигури в тази индустрия и да им осигури възможности за индивидуални срещи, дискусии и създаване на нови контакти в дните на , supported by ", "date": "2018.05.16", "title": " Automotive Forum & Expo Sofia води световния автомобилен елит в България "}
{"url": "http://www.cross.bg/proekta-belene-kabinetut-1574875.html", "text": "/КРОСС/ Кабинетът взе решение да се вдигне мораториумът върху проекта АЕЦ „Белене\" и го внася за гласуване в Народното събрание. Преди дни премиерът Бойко Борисов обяви, че проектът ще бъда размразен.Причината е, че миналата седмица представители на Китайската национална ядрена корпорация обявиха, че са заинтересовани от изграждането на „Белене\".На площадката на централата има два ядрени реактора, които страната ни поръча на Русия преди години. До момента България е вложила 3 млрд. лв. по проекта.Енергийният министър Теменужка Петкова пък обяви, че до края на годината трябва да е стартирала процедурата, свързана с избор на стратегически инвеститор за АЕЦ „Белене\", ако Народното събрание даде мандат за това.Тя уточни, че не се предвижда държавна гаранция за проекта или ангажимент за изкупуване на произведения ток. ", "date": "2018.05.16", "title": "Кабинетът внася в парламента предложение за рестарт на проекта „Белене”"}
{"url": "http://www.cross.bg/miliarda-sahalin-rybli-1574876.html", "text": "/КРОСС/ Русия се кани да строи нов мост, който ще струва 3.5 пъти по-скъпо от цената на Кримския мост. Железопътен мост ще свърже остров Сахалин с континента, съобщи руското издание \"Комерсант\", позовавайки се на руските железници. Идеята за това е още отпреди 80 години, но проектът е включен в транспортната стратегия на Русия до 2025 г.19-километровият мост, който свърза анексирания от Русия през 2014 г. Кримски полуостров, струва 228 милиарда рубли (близо 3.1 млрд. евро).Като най-оптимален е бил избран маршрутът от гара Селихин в Хабаровска област през най-тясната точка на Татарския пролив до станция Ниш на Сахалин. Дължината на моста ще е 6 километра, общата дължина на маршрута е 585 км. Целият проект е оценен на 540.3 милиарда рубли (близо 7.3 милиарда евро), от които само за моста са предвидени 252.8 милиарда рубли (3.4 милиарда евро). Други над 90 милиарда рубли (1.2 милиарда евро) е планирано да се вложат в жп линии на Сахалин и около 100 милиарда рубли (около 1.4 милиарда евро) - в дълбоководен терминал в Илинск, откъдето може да се доставят въглища с товарни влакове.Проектните работи ще бъдат извършени през 2018-2020 г., строителството - през 2019-2023 г., но тези срокове са \"предварителни\".Според \"Комерсант\" накрая цената на километър от моста ще се окаже 3.5 пъти по-висока от тази на Кримския. Това се обяснява с високата сеизмичност, сложните инженерно-геологически и хидрологични условия и труднодостъпния район в крайния Север.\"Основният въпрос е - в Крим населението е над 2.5 милиона души, а на Сахалин са не повече от 500 хиляди човека. Мостът има смисъл, ако бъде продължено строителството в посока на Хокайдо (японски остров с население от над 5.6 милиона - бел.р.)\", смята управляващият партньор в експертната група Veta Иля Жарский.По думите му, в стойността на съоръжението на Сахалин не са включени разходите за осигуряване на транспортната безопасност и изкупуването на земи.Далекоизточният Сахалин е най-големият остров в Русия. Там са били изпращани заточеници още от времето на руските царе - \"превъзпитание с каторжен труд\". ", "date": "2018.05.16", "title": "Русия строи нов мост, по-скъп от Кримския"}
{"url": "http://www.cross.bg/predsedatelstvo-suyuz-evropeiiskiya-1574878.html", "text": "/КРОСС/ Пощенската марка, посветена на първото Българско председателство на Съвета на Европейския съюз, ще остане във времето, както с филателната, така и със символичната си стойност. Това заяви министърът на транспорта, информационните технологии и съобщенията Ивайло Московски по време на пускане в употреба на второто пощенско-филателно издание, посветено на българския мандат като лидер на Евросъюза.Печатът за валидиране бе поставен съвместно с министъра за Българското председателство на Съвета на Европейския съюз Лиляна Павлова и изпълнителния директор на Български пощи Деян Дънешки. Министър Московски каза още, че марката ще бъде добър спомен за добрата организация по време на Българското председателство. Той добави, че изданието ще бъде подарявано на участниците в Срещата на върха ЕС—Западни Балкани, която  ще се състои в София, България, на 17 май 2018 както и всички останали предстоящите събития в рамките на председателството.Изданието е оформено от художника Парашкев Фереджанов. То пресъздава плаката на българския творец Камен Попов по повод приемането на България в Европейския съюз. Марката е в тираж 20 000 броя.  ", "date": "2018.05.16", "title": "Ивайло Московски: Пощенска марка ще бъде символ на Българското председателство на ЕС"}
{"url": "http://www.cross.bg/honor-kamera-tzvetove-1574879.html", "text": "/КРОСС/ \r\n, дъщерна компания на Huawei, представи . Премиерата се състоя вчера на специално събитие в Лондон. Новият флагман e живото олицетворение на концепцията за „Красота в изкуствен интелект“ (Beauty in AI) и ще предложи на потребителите две иновативни смартфон технологии, които са революционни за индустрията. Първата е усъвършенстваната , приложена към двойната камера на смартфона. Втората е   с невероятно наномащабно оптично покритие, съставено от 15 слоя от бляскави цветове. От 15 май Honor 10 е пуснат в продажба на някои пазари – Великобритания, Франция, Германия, Полша, Италия и Испания, като премиерната дата за другите пазари, сред които България, скоро ще бъдат обявени., преди 2016 г. повечето телефони са били налични в три цвята: черно, бяло и златно. Honor е компанията–иноватор, която въведе цветовете: фантомно синьо (Phantom Blue) през 2016 г., фантомно сиво (Phantom Gray) през 2017 г. и сега изящния цвят аврора (Aurora) на Honor 10, който е истински пробив в дизайна на смартфони.„Ние вярваме, че рецептата за успех е проста – да осигуриш на потребителите наистина добър продукт! Това е, върху което ние в Honor работим усилено всеки ден – каза Джордж Дзао, президент на Honor. Но ние не се ограничаваме само с това да създаваме добри продукти. Ние искаме да създаваме нов начин на живот за младите хора по цял свят. Ние се вслушваме в тях и черпим идеи от тях. Те са нашето вдъхновение.“С новаторските си продукти и прецизна стратегия на таргетиране, Honor продължава да бъде лидер в своята родина Китай, където смартфоните Honor са номер 1, като същевременно компанията се разширява бързо и в чужбина. От своето навлизане на отвъдморските пазари марката е постигнала 100% растеж. Във Великобритания Honor View10 получи 5-звезден рейтинг от Stuff, The Guardian, T3 и Recombu. Комбинацията от широка партньорска мрежа и продукти, спечелили награди, пък допринесе за темп на растеж от 200% в страната. В Русия брандът е в топ 3 вече 11 последователни месеца заедно със Samsung и Apple. В Индия Honor остава най-бързо растящата марка за смартфони, което я поставя в топ 5.Двойната 24MP+16MP AI камера на Honor 10 е разработена и поддържана от NPU процесора на чипсета Kirin 970, което означава, че разпознава 500+ сценария в 22 категории в реално време. Тя може да разпознае контурите на различни околни обекти, като небето, растения, хора или дори водопади, и незабавно да идентифицира техните местоположения.Тази функция се поддържа от първата в индустрията семантична технология за сегментиране на изображения, която позволява на Honor 10 да идентифицира множество обекти в едно и също изображение. Тук Honor 10 наистина се откроява от конкуренцията. Тези иновативни характеристики на Honor 10 позволяват прилагане на специфични параметри за всяка фотография в реално време, докато снимате, правейки всяка ваша снимка да изглежда професионална само с едно кликване.Не само, че задната камера се поддържа от технологията AI 2.0, но 24MP предна камера на Honor 10 е вашият интелигентен селфи спътник. Поддържа 3D лицево разпознаване, оптимизира детайлите на лицето и открива над сто точки на лицето с пикселова точност.Предната камера на Honor 10 също така поддържа осветителни ефекти като в студио с голямо разнообразие от светлинни условия. Усъвършенстваното и прецизно лицево разпознаване гарантира точен фокус и улавя фините лицеви черти на всеки, дори и при групови селфита.Процесът на постигането на минималистичното излъчване на Honor 10 не е бил лесен, а резултат от приложението на техники от световна класа и стъклен дизайн на Honor 10 е направен от 15 слоя 3D стъкло на гърба и този дизайн разкрива преливащо цветно излъчване от всеки ъгъл при естествена светлина и сянка.Honor 10 предлага зашеметяваща комбинация от цветове за потребителите – фантомно синьо (Phantom Blue) и фантомно зелено (Phantom Green). Тези два емблематични и иновативни цвята са създадени в Парижкия център за естетика в резултат на креативността и ентусиазма на инженерите и дизайнерите.Honor 10 разполага с първия по рода си преден узлтразвуков сензор за пръстови отпечатъци, разположен под стъклото, и 5.84-инчов FullView FHD + екран с 19:9 безрамков дисплей и 86% съотношение екран към тяло.Honor 10 се захранва от самостоятелно вграден NPU процесор. 4GB RAM памет и 64GB/128GB ROM хранилище осигуряват достатъчно място за запаметяване на всички вълнуващи моменти в галерии, приложения и файлове. 3 400 mAh батерия на Honor 10 разполага с функцията за супер бързо зареждане (Honor Super Charge 5V/4.5A), която позволява зареждане до 50% само за 25 минути.Honor 10 е базиран на най-новия EMUI 8.1, който предлага цялостен ъпгрейд във функциите и възможностите на софтуера, и по-специално функцията Easy Talk, която намалява фоновия шум при ветровито време или разговор с хендсфри и увеличава силата на шепота за тихи разговори.", "date": "2018.05.16", "title": "Huawei представи Honor 10 – водещият смартфон модел за 2018 г. на дъщерната компания Honor"}
{"url": "http://www.cross.bg/nesebur-atentata-sarafovo-1574880.html", "text": "/КРОСС/ Помощникът на атентатора на летище Сарафово е бил на квартира в Несебър близо два месеца. Мегаделото за атентата се премести в Бургас, където два дни ще заседава състав на специализирания наказателен съд.„В деня на атентата той си беше платил нощувката, но не се върна...По това време в Несебър вървяха датски и български студенти да търсят нощувки, квартири и в първия момент като го погледнах помислих, че е студент - добър ид, с раничка, типично по студентски. Говореше много добре английски... Всяка сутрин в 9 часа излизаше, следобед различно се прибираше\", разказа Николинка Андреева, собственик на семеен хотел в Несебър.„Той си беше абсолютно обикновен турист. Аз не можах да разбера, че неговите документи са фалшиви... канадски паспорт, плати си, поиска даже по-евтина кола. По никакъв начин не изглеждаше притеснен, много лъчезарен, много усмихнат, приятелски настроен\", спомня си Стоянка Тодорова, служител в туристическа фирма.„Съмнителен турист, защото каза, че дошъл да си търси жена в април месец - нали знаете, че туризма още не е почнал в април месец, какви жени ще намери? Каза, че бил евреин, пък се оказа че не е\", коментира Жеков.Мегаделото за атентата в Сарафово се премести в Бургас, където два дни ще заседава състав на специализирания наказателен съд.  ", "date": "2018.05.16", "title": "Помощникът на атентатора от Сарафово е бил два месеца в Несебър"}
{"url": "http://www.cross.bg/simeonov-zakona-hazarta-1574881.html", "text": "/КРОСС/Атаките срещу Закона за хазарта са очаквани – особено когато идват от тези, които са пряко засегнати. По този начин вицепремиерът Валери Симеонов коментира пред „Фокус” позициите на бизнес и браншови организации и футболни клубове, както и медийната кампания на „Национална лотария” срещи новите текстове, с които се ограничава рекламата и продажбата на силно популярните у нас моментни игри.„Съпротивата беше очаквана. Сигурен съм, че колегите от парламентарните групи в Народното събрание, които изразиха вече своята подкрепа, са я очаквали. Би трябвало да са я поставили предварително в разчетите и след като категорично казаха, че ще подкрепят Закона за хазарта, очаквам това да стане“, коментира Симеонов.Във връзка с призива към народа да спаси националната си лотария, вицепремиерът заяви, че това му звучи като стадо акули, които призовават да не се посяга върху мечтите на малките рибки.След ГЕРБ и БСП, „Воля” също принципно са се съгласили да подкрепят промените в хазартния закон, стана ясно след днешната среща на Симеонов с представители на формацията на Веселин Марешки.„По Закона за хазарта принципно приемат както ограничаването на продажбата на места само, които са изрично лицензирани и по отношение на пряката и непряката реклама, също приемат, но вероятно ще имат някакви допълнения”, обясни вицепремиерът.", "date": "2018.05.16", "title": "Валери Симеонов: Акули се загрижиха за мечтите на малките рибки"}
{"url": "http://www.cross.bg/markul-dushterya-tomas-1574882.html", "text": "/КРОСС/ Бащата на американската актриса и фотомодел  – , ще бъде подложен на операция, при която ще му бъдат имплантирани стентове на сърцето, съобщиха световните агенции.При това положение присъствието на родителя на сватбата на дъщеря му в събота  остава крайно проблематично. Стентирането се прилага при исхемична болест на сърцето.По оценка на сайта \"Ти Ем Зи\" Томас Маркъл няма да присъства на венчавката в Лондон. В понеделник порталът съобщи, че г-н Маркъл не възнамерява да посети церемонията, за да не създава излишни неудобства на дъщеря си заради нагласената фотосесия с папараци, в която участва.След това Томас Маркъл промени решението си и каза, че ще присъства на сватбата, ако лекарите му позволят пътуване до Лондон.В началото на месец май Кенсингтънският дворец съобщи, че Томас Маркъл ще заведе дъщеря си пред олтара на 19 май.", "date": "2018.05.16", "title": "Оперират бащата на Меган Маркъл в навечерието на сватбата ѝ с принц Хари"}
{"url": "http://www.cross.bg/balkani-zapadnite-merkel-1574883.html", "text": "/КРОСС/ В първата си голяма реч пред Бундестага в новия си мандат германският канцлер Ангела Меркел заяви, че европейската перспектива пред Западните Балкани е неоспорима. Те трябва да влязат в ЕС, но и да решат проблемите си, заяви тя.Преди да отлети за София, тя обясни колко е важно перспективата пред страните от региона да не бъде оспорвана: „Трябва да отговорим на въпроса какво ще правим със Западните Балкани. Днес летя за София, утре ще се срещнем с лидерите на страните от този регион. Това, че те имат перспектива за членство в ЕС е безспорно. Сега въпросът е как и при какви условия може да стане това, но мога само да кажа следното: Западните Балкани и ситуацията там са решаващи за това дали има мир или война при нашите непосредствени съседи\".В речта си Меркел засегна всички важни теми пред Германия и Европа в момента. Трябва да решим как ще управляваме миграционните потоци, посочи тя. С 600 войници не можем да опазим външната граница на Европа. Една от големите ни задачи е да подсилим „Фронтекс“. Но и да се отцепим от света няма да помогне, ако не се борим с причините за миграция, подчерта още Меркел.Тя заяви, че е необходимо да се увеличи военният бюджет, който трябва да стига не само за адекватното оборудване на армията, но и за ангажиментите в Румъния и България, както и за охраната на въздушното пространство в Прибалтика.", "date": "2018.05.16", "title": "Ангела Меркел: Европейската перспектива пред Западните Балкани е неоспорима"}
{"url": "http://www.cross.bg/politziyata-magazin-bulgarska-1574884.html", "text": "/КРОСС/ Автомобил с българска регистрация е бил използван от извършителите на зрелищна кражба на магазин за техника в Белгия, съобщиха местни медии.В събота и неделя магазин на европейска верига в северната област Фландрия е бил обран два пъти. Извършителите били маскирани и използвали алуминиеви пана, за да заслепят датчиците за движение в помещението.Те пълзели по земята, за да бъдат сигурни, че няма да бъдат засечени. В първата нощ били откраднати смартфони, а във втората - преносими компютри и таблети, на обща стойност около 45 000 евро.Полицията е по следите на двама заподозрени, които са забелязани на записи от охранителните камери като посетители дни преди нападението.Двамата се разходили в магазина, без да купуват нищо и това породило съмнения. Полицията призовава свидетели или хора, които може да знаят нещо за крадците, да подадат сигнал.  ", "date": "2018.05.16", "title": "Кола с българска регистрация е бил използвана при зрелищна кражба в Белгия"}
{"url": "http://www.cross.bg/balkani-sreshtata-zapadnite-1574910.html", "text": "/КРОСС/ Короната в българското европредседателство е срещата на върха Европейски съюз – Западни Балкани. Европейските лидери се срещат с държавните ръководители на страните от Западните Балкани. Повече от 450 са гостите от делегациите. Форумът ще бъде отразяван от над 1000 журналисти.Във фокуса на дневния ред на европейските лидери е темата за Западните Балкани. Всички участници са съгласували и приели декларацията от срещата. Срещата дава старт на проекти за транспортна, енергийна и цифрова свързаност. България очаква пробив при срещата между Зоран Заев и Алексис Ципрас.Евролидерите вече се събират за така наречената „неформална вечеря” в София Тех парк, която ще даде старт на срещата на върха ЕС – Западни Балкани.Темите са от глобалния дневен ред и мястото на Европа в него, а върху това влияят излизането на САЩ от споразумението за ядреното оръжие с Иран, което ЕС смята, че трябва да бъде запазена като договореност, докато Иран я спазва, и наложените мита на европейски суровини от Вашингтон.Третата тема е свързана и с дигитализацията на ЕС и създаването на европейски суперкомпютър.", "date": "2018.05.16", "title": "Лидерите на Европа се събират тази вечер в София (Обзор)"}
{"url": "http://www.cross.bg/gabriel-mariya-zapadnite-1574908.html", "text": "/КРОСС/ За роуминга на Западните Балкани сме на финална фаза, каза в предаването „Лице в лице” по bTV българският еврокомисар Мария Габриел.„Утре ще предложим ясна пътна карта за намаляване на цените на роуминга. Ще стартираме с данните, защото мисля, че това е едно от най-важните неща за всеки един от нас – да може погледне своя имейл, да прочете новините, без да изключва телефона, преминавайки границата в някоя от държавите от Западните Балкани”, отбеляза тя.„Това, което целим, е още това лято да има намаляване по отделни пакети данни. Голямата цел е следващото лято – през 2019 г., за целия регион на Западните Балкани с всички държави от ЕС това намаляване на цените да бъде много силно усетено”, подчерта Мария Габриел.Тя беше категорична, че българското правителство не е закъсняло да защити превозвачите. По думите ѝ от месеци много ясно и последователно България отстоява позицията си. Сега се дава по-голяма гласност, но тази твърдост в отстояването на позицията е от една година, уточни тя.Истината е, че на ниво ЕС решенията се вземат с диалог и ясно отстояване на позицията, но и трябва да намерим компромис, който да позволи да се върви напред, посочи Мария Габриел.Ако продължим по този начин, заедно с комисаря по транспорта и останалите държави-членки, за да могат те да разберат колко важно е за страна като България това решение, ще се намери удовлетворителен за всички резултат, убедена е тя.Ще навлезем в етап на финални преговори, когато ЕП, Съветът и ЕК преговарят. В този момент започва битка за всяка дума, за всяка запетайка и за всяко условие. Имаме ясни позиции, за да може по време на преговорите да се търси компромис, допълни Мария Габриел.", "date": "2018.05.16", "title": "Мария Габриел: Утре предлагаме пътна карта за по-евтин роуминг в Западните Балкани"}
{"url": "http://www.cross.bg/mlrd-novi-taka-1574907.html", "text": "/КРОСС/ Правителството одобри проектите за модернизация на армията, които предвижда да се купят на разсрочено плащане поне 8 изтребителя за 1,8 млрд. лв., както и бронирани машини за 1,4 млрд..Последната дума ще е на парламента.„В проекта е предвидено да бъдат поканени както настоящите участници Ф-15, „Грипен”, „Юрофайтър”, така и да се отвори процедурата за нови потенциални участници. До момента шест фирми са проявили интерес. Ние ще дадем опция и за нови изтребители, и за второ ръка.”, коментира военният министър Красимир Каракачанов.", "date": "2018.05.16", "title": "Кабинетът одобри проектите за модернизация на армията"}
{"url": "http://www.cross.bg/borisov-ananiev-zayavi-1574867.html", "text": "/КРОСС/ Премиерът Бойко Борисов направи обичайното си изявление пред медиите преди началото на заседанието на правителството. Тема на изказването му този път бе финансовото състояние на болниците във Враца и Ловеч, работещите в които не са получавали заплати от няколко месеца. Обикновено при тези изявления на Борисов ресорният министър просто мълчи и слуша публичното назидание на премиера. Този път обаче здравният министър Кирил Ананиев си позволи да го репликира.\"Хората да си получават заплатите и паралелно с това правете реформите. Не може да се крадат и да се източват болниците. Не може с над 450 млн. да сме увеличили клиничните пътеки тази година, близо 5 млрд. лв. да отидат за здравеопазване, и да ми се казва, че сестри и санитари не са получавали заплати\", заяви Борисов.И изтъкна, че държавата никога в историята си не е отделяла такива пари за здравеопазването.\"Грехота е при толкова пари да има недоволни. Стабилизирайте ги, успокойте хората\", заяви Борисов.Ананиев обаче заяви, че вината за състоянието в тези две болници е на тези, които са ги довели до това положение.\"И на теб от февруари да ти спрем заплатата, и ти ще си недоволен, оправете този проблем\", отвърна Борисов.И припомни, че по този въпрос има задържани, обвинени, включително представители на ГЕРБ.\"Ще си получат заслуженото. Да не се получава повече това, това са ни два областни града\", каза още Борисов.Ананиев попита защо досега тези две болници не са протестирали.\"Защото сега има демокрация и свобода на словото\", отговори му Борисов.И предположи, че преди за подобен протест е щяло да има уволнения.  ", "date": "2018.05.16", "title": "Борисов към Ананиев: И на теб от февруари да ти спрем заплатата, и ти ще си недоволен"}
{"url": "http://www.cross.bg/papa-dori-frantzisk-1574869.html", "text": "/КРОСС/ Когато вятърът започне да си прави шеги, никой не може да ги предотврати, дори и папата.По време на официална аудиенция, папа Франциск бе силно затруднен да прочете поставените пред него документи. Вятърът непрекъснато повдигаше пелерината му, като му закриваше цялото лице.Наложило се дори от екипа на Светия отец да помогнат да излезе от ситуацията.Въпреки това, папа Франциск, който е известен с това, че е широкоскроен, не се смути и завърши аудиенцията си.  ", "date": "2018.05.16", "title": "Вятърът погоди забавен номер на папата"}
{"url": "http://www.cross.bg/predsedatelstvo-mobilnost-pozitziya-1574865.html", "text": "/КРОСС/Предложените в законодателния пакет на ЕС промени в регулациите за товарните превози предвиждат изключително тежки рестрикции по отношение на транспортния сектор и могат да доведат до фактическото му унищожение в България.В действителност, заплашен от унищожаване е сектор, който формира 17% от БВП на страната ни и осигурява заетост на над 190 хиляди души.Българските превозвачи имат поводи за притеснение. Изискването за завръщането на шофьорите до дома на всеки 3 или 4 седмици, независимо от какви съображения е продиктувано, ограничава достъпа на българските транспортни фирми до общия европейски пазар.Загубите ще бъдат най-вече за малките и средни предприятия, които разполагат с ограничен автопарк и персонал. Шофьорите принудително ще се връщат от отдалечените западни и централни европейски държави за своя сметка. Това ще доведе до фалит на малките фирми. „Под формата на уж социална справедливост има скрит подтекст, а той е- българските превозвачи да бъдат докарани до състояние на фалит и всички техни шофьори да отидат да работят за фирми от старите страни членки на ЕС\", казват от бранша. Българските шофьори ще бягат в старите страни-членки, където да търсят поминък за себе си и семействата си. Някъде, където да отгледат и изучат децата си.  Благородният мотив, че предложеният пакет за мобилност е в защита правата на работещите, тяхното по-добро заплащане и право на почивка, всъщност лишава огромен брой хора от работа у нас.Еврокомисарят по транспорта Виолета Булц обяви в понеделник, че е приканила българското председателство да изготви конкретни предложения по четирите ключови за България въпроса в първия пакет \"Мобилност\" от новите правила за превозвачите в Европа и да ги внесе в Европейската комисия. Това означава единствено, че българското правителство не е изпратило нито едно официално предложение до този момент. Всъщност, това изявление на еврокомисаря се допълва и от думите на министър Московски от 14.05.2018г. в което казва: „съвместно с екипа на еврокомисаря Виолета Булц, още днес започваме работа по конкретни текстове, касаещи пакета \"Мобилност\".Българското правителство пропиля една година, без да работи за създаване на коалиция от държави, които да се противопоставят на онези държави от ЕС, които подкрепят „Закона Макрон\" и които имат огромно влияние при взимането на решения - Германия, Франция, Австрия, Италия, скандинавските държави, Белгия, Холандия и Люксембург. Нещо повече, на 28.11.2017 г. Министерският съвет одобрява изложената в доклада на министър Московски позиция на Република България за заседание на Съвета на ЕС по транспорт в подкрепа на по нататъшния напредък по предложенията на автомобилния пакет.Българското правителство категорично пропиля възможността да действа на ниво Съвет на ЕС и да работи за затварянето на пакета за мобилност по време на нашето председателство. Това бе уникален шанс да се постигнат някакви подобрения в условията. Едва ли можем да разчитаме, че в тази ситуация следващото австрийско председателство ще защити по-добре интересите на българските превозвачи. За съжаление политиката в транспорта у нас е на автопилот, а браншът трябва да се спасява очевидно сам. И разбира се, виновни или отговорни в правителството, няма да има!При представянето на приоритетите на Българското председателство на Съвета на ЕС в областта на транспорта, в началото на тази година, министър Московски каза, че българското председателство има амбицията, да допринесе за развитието на този важен сектор като даде приоритет на включените инициативи в първия „Пакет за мобилност\" и втория „Пакет за мобилност\". Е, наистина им даде приоритет, само че, за съжаление, в ущърб на  българския национален интерес. Председатели сме на Съвета на Европейския съюз, а очевидно не можем да защитим националните си интереси!Няма лошо да си наивник и да се ласкаеш от любезните думички „конграчулейшънс\", „мон-шери\" и „либер Бойко\", с които чуждестранните партньори на страната дипломатично ти сгряват душата, с ясното съзнание, че разбираш единствено тях без преводач  - помага да преживееш моменти на криза и запазва психиката. Наивитетът обаче, когато си на върха на държавата, е престъпен. Защото обричаш хиляди на мизерия и застрашаваш съществуването на цял един бранш - в случая на транспортния. Наивно е също така- да вярваш, че с разговор на четири очи с вносителя на предложението ще постигнеш компромис по неговата позиция. Очевидно е, че в европарламента разпределението на гласовете не е в полза на нашата позиция и затова трябваше да се действа през Съвета, да се търсят съмишленици, но уви. А имаше цяла година за дипломация и политика. Планираните промени в пакета „Мобилност\" относно командироването на шофьорите на автомобили създава риск за свободата на предоставяне на услугите в ЕС. Подобно предложение не е нищо повече от добре прикрит протекционизъм. Правителството отдавна трябваше да търси общата позиция на засегнатите страни от предложенията в пакета за мобилност, а не по познатия ни пожарникарски начин- да се разтича в последната секунда.Но какво пък, цената на един бранш сигурно си струва, когато Меркел каже историческото „Браво, Бойко!\" ", "date": "2018.05.16", "title": "Данчев: Цената на един бранш сигурно си струва, когато Меркел каже „Браво, Бойко!“"}
{"url": "http://www.cross.bg/pargov-sofiya-godina-1574866.html", "text": "/КРОСС/ Клубовете на БСП в София ще се превърнат в средища за представяне на алтернативните местни политики. Това заявки лидерът на БСП - София и председател на групата на социалистите в СОС Калоян Паргов на откриването на обновения клуб на партията в столичния район „Люлин\". „Обновяването на партийните клубове е задача, която си поставихме през миналата година и успешно изпълнихме. Това е едно добро начало, с оглед на работата, която ни предстои през следващата година и половина. Тези клубове са местата, където хората да разберат, че БСП се е променила\", това каза лидерът на столичните социалисти пред десетките членове и симпатизанти, които присъстваха на събитието. В откриването взеха участие и председателят и заместник-председателят на НС на БСП Корнелия Нинова и Деница Златева.„Това ще клуб на отворените врати. Тук люлинци ще могат да се срещат с нашите народни представители и общински съветници и да се запознаят от първа ръка с алтернативните политики, които БСП ще предложи на софиянци, категоричен бе Паргов - Политики, които ще дадат работещи решения на проблемите на София, голяма част от които са типични и за „Люлин\". Това са мръсният въздух, затрудненият трафик, състоянието на междублоковите пространства и парковете, местата в детските градини и училищата, сигурността на гражданите. Имаме всички предпоставки да бъдем близо до гражданите и да се вслушваме в гласа им\".„Да работим така, че след година и половина усилията ни да се увенчаят с успех и да се поздравим с кмет на „Люлин\" от БСП\", призова социалистите Калоян Паргов. ", "date": "2018.05.16", "title": "Паргов: Клубовете на БСП в София ще се превърнат в средища за представяне на алтернативните местни политики"}
{"url": "http://www.cross.bg/izrael-iierysalim-gaza-1574870.html", "text": "/КРОСС/ Израел изгони турския консул в Йерусалим, съобщава \"Таймс оф Израел\". Това е в отговор на  заради събитията в Газа.Отношенията между двете държави ескалираха, след като Турция остро разкритикува Израел за избитите 60 палестинци в Газа по време на демонстрации в понеделник във връзка с откриването на американското посолство в Йерусалим. По-рано днес Анкара съобщи, че гони израелския посланик за неопределен срок.Израелското външно министерство обяви, че консулът на Турция в Йерусалим, който представлява Анкара пред палестинците, е привикан във ведомството днес следобед, където шефът на протокола Мерон Рубен е поискал от дипломата да напусне страната. Междувременно днес Израел обяви, че най-малко 24 от убитите 60 жители в Газа са терористи.  ", "date": "2018.05.16", "title": "Израел изгони турския консул в Йерусалим"}
{"url": "http://www.cross.bg/montana-pozhara-zakyski-1574871.html", "text": "/КРОСС/ На 16.05.2018 г. около 02,30 ч. в ж.к. „Младост” в гр. Монтана неизвестен извършител запалил павилион за закуски, с управител 44-годишна жителка на гр. Монтана.Пожарът е изгасен от служители на РДПБЗН Монтана. Местопроизшествието е посетено от дежурна оперативна група, извършен е оглед и е образувано досъдебно производство.В резултат на пожара е обгоряла външна дървена ламперия и пвц - витрина на павилиона, като са спукани стъклата й. Огънят не е проникнал в помещението. От пожара не са засегнати други постройки и автомобили, намиращи се наблизо.Размерът на щетите, причинени от пожара, са в процес на изясняване. Работата по случая продължава.", "date": "2018.05.16", "title": "Подпалиха павилион за закуски в Монтана"}
{"url": "http://www.cross.bg/politziya-i-zhandarmeriya-obgradiha-chereshite-v-rodopskata-yaka-1574872.html", "text": "/КРОСС/ Полиция и жандармерия дежурят денем и нощем край черешовите градини в община \"Родопи\", за да ги предпазят от кражби, съобщи кметът Пламен Спасов. Засиленото присъствие на служителите на реда ще продължи до 20 юни. За това са се договорили Спасов и шефът на I РУП в Пловдив Петър Тодоров. Униформените са провели и срещи със стопани, на които са набелязани маршрутите за обход и мерките за опазване на продукцията. Брането на ранните череши вече започна. Собствениците на масиви очакват добра реколта. Продължаващите дъждове обаче могат да доведат до разпукване на плодовете на по-чувствителните сортове.", "date": "2018.05.16", "title": "Полиция и жандармерия обградиха черешите в Родопската яка"}
{"url": "http://www.cross.bg/sporting-napadenie-lisabon-1574873.html", "text": "/КРОСС/ 21 души са задържани във връзка с вчерашното нападение срещу футболисти на \"Спортинг\" Лисабон на клубната база в Алкочете, съобщава \"О 'Жого\".Полицията води разследване по случая, при който около 50 запалянковци, повечето с качулки, атакуваха вербално и физически играчите в съоръжението, като най-сериозно пострада холандският нападател Баст Дост, който получи наранявания на главата и му беше оказана спешна медицинска помощ.След инцидентите футболистите напуснаха базата с полицейски ескорт и отказаха да разговорят с клубния президент Бруно де Карвальо. Играчите на този етап отказват да излязат във финала на турнира за Купата на Португалия на 20 май срещу \"Деспортиво\" Авеш, а част от звездите заплашиха, че ще прекратят договорите си с отбора.Причината за недоволството на феновете е загубата от \"Маритимо\" с 1:2 в неделя в последния кръг на шампионата, която позволи на големия градски съперник \"Бенфика\" да измести \"Спортинг\" от второто място, като по този начин лиши \"зелено-белите\" от възможността да играят в Шампионската лига.  ", "date": "2018.05.16", "title": "21 души в ареста за нападение срещу играчи на \"Спортинг\" Лисабон"}
{"url": "http://www.cross.bg/atletiko-olimpik-lion-1574889.html", "text": "/КРОСС/ Днес ще стане ясен победителят в Лига Европа. \"Атлетико\" Мадрид и \"Олимпик\" Марсилия излизат във финала в Лион, а първият съдийски сигнал е точно в 21:45 ч.\"Атлетико\" ще изиграе първия си финал в Лига Европа от 6 години насам. За френския гранд мачът за трофея пък е първи в последните 14 години.Срещата ще бъде специална за Фернандо Торес, който желае да си тръгне от любимия си \"Атлетико\" с трофей. Очаква се той да започне мача от резервната скамейка, а от следващия сезон да заиграе в МЛС.Наставникът на \"дюшекчиите\" Диего Симеоне ще изгледа срещата от трибуните поради наказание.\"Олимпик\" Марсилия има само 1 спечелен финал във втория по сила турнир, а днес стадионът в Лион ще бъде залят от фенове на френския тим.", "date": "2018.05.16", "title": "\"Атлетико\" или \"Олимпик\"? Това е въпросът"}
{"url": "http://www.cross.bg/kushti-durveta-grivitza-1574874.html", "text": "/КРОСС/ Градушката на места е била с големина на яйце, разказаха очевидци. Най-тежко е положението в село Гривица, където са пострадали повече от 50 къщи, а четири от тях са останали без покрив. Само две къщи имат застраховки. Кметът на селото ще иска помощ от комисията по бедствия и аварии, съобщи в свой репортаж националната телевизия. Бедственото положение за Плевен и три села в общината - Гривица, Ясен, Опанец обяви още снощи кмета на града Георг Спартански. Вчера следобед в района се разрази силна буря, придружена с градушка и пороен дъжд.Разчистването на нападалите дървета продължи през цялата нощ. Няма загинали хора, един човек е със срязана от паднали стъкла ръка. Материалните щети обаче са сериозни.За половин час снощи силната буря нанесе сериозни поражения, изкорени огромни дървета, скъса кабели и наводни мазета. Градушката на места е била с големина на яйце, разказаха очевидци. Най-тежко е положението в село Гривица, където са пострадали повече от 50 къщи, а четири от тях са останали без покрив.Само две къщи имат застраховки. Кметът на селото ще иска помощ от комисията по бедствия и аварии. Новият покрив на Асен Атов е паднал у съседите. 68-годишният мъж казва, че за първи път вижда такава стихия.Като по чудо няма загинали при бедствието. Пострадал е един човек. Според кмета на Плевен Георги Спартански една от причините за това е интензивната санитарна сеч. Пострадали селища има в още няколко общини. Над 130 са сигналите за паднали дървета, затиснати автомобили и разрушени покриви в Плевенска област.  ", "date": "2018.05.16", "title": "Отново: И посеви, и домове, без застраховка срещу природни бедствия"}
{"url": "http://www.cross.bg/iznydvane-sofiya-politzai-1574855.html", "text": "/КРОСС/ Двама полицаи от 2-ро РПУ в София са арестувани заради изнудване.Задържаните са работили в района на Централна гара, научи \"Хоризонт\".Преди акцията по задържането им, в МВР е получен сигнал, че те са изнудвали за пари наркозависими.Арестуваните са служители на \"Охранителна полиция\" в Районното полицейско управление. Задържани са за 24 часа.По случая е образувано досъдебно производство.   ", "date": "2018.05.16", "title": "Арестуваха двама полицаи в София за изнудване"}
{"url": "http://www.cross.bg/krit-ostrov-antonina-1574856.html", "text": "/КРОСС/ Гръцката полиция е на крак заради мистериозното изчезване на българки на остров Крит и конкретно в района на град Ретимно.Според информация на близки, Антонина е живяла в Гърция като през м. април е пребивавала в Кипър, за да търси работа. След като не е успяла да се установи там се е върнала отново в Гърция и този път на остров Крит.Антонина е имала отношения преди време със сирийски гражданин, който е декларирал в полицията нейното изчезване. През последният месец и след завръщането си от Кипър тя е живяла на остров Крит при 60-годишен гръцки гражданин.Според показанията на гърка, Антонина е поискала от същия да си събере нещата от село Хумери, в което е живяла и е поискала да я закара в град Ретимно. В показанията на гърка има противоречия, поради което вчера дома му отново е претърсван от полицията, съобщава 24 часа. Същият гръцки гражданин е криминално проявен. Съден за убийство и е излежал в затвора 18 години. Освободен е скоро от затвора.Антонина е разведена от 10 години и има 16-годишна дъщеря, която не живее с нея.Що се касае до изчезването и на бременната Деси Илиева на остров Крит и отново в град Ретимно и там издирвателните операции продължават. Близките на Деси са предприели необходимите мерки и настояват за отваряне на мобилните телефони на двамата и продължаване на операцията по издирване на българката.Българската диаспора в Гърция е разтревожена от случващото се с българки на остров Крит, като припомняме, че това е трети инцидент със сънародничка от началото на м. май на остров Крит.Трупът на българката Александра Бижева бе намерен изхвърлен от морето на самотен плаж в град Агио Николау на остров Крит. Близките на Александра твърдят, че е инцидент.Българите започнаха събирането на подписка до външния министър Екатерина Захариева с настояване за подкрепа и прозрачност от страна на гръцките власти в разкриването на инциденти станали с българи в Гърция.Журналистката Бойка Атанасова и председателят на дружеството на остров Крит Петър Анастасов са в постоянен контакт с близките на изчезналите и ресорните органи, извършващи разследванията.  ", "date": "2018.05.16", "title": "Българки мистериозно изчезват на остров Крит"}
{"url": "http://www.cross.bg/vratza-ananiev-bolnitzi-1574857.html", "text": "/КРОСС/ Медиците от врачанската болница години наред са били свидетели на порочни практики, без да протестират. Защо не протестираха тогава? Този въпрос зададе в ефира на Нова министърът на здравеопазването Кирил Ананиев, коментирайки напрежението във Враца, където лекари и медицински сестри не са получавали заплати от месец февруари.\"Недоволстващите медици от Враца са свидетели на всички порочни практики, свързани с обществените поръчки за лекарства и медицински изделия, апаратура, техника. Защо тези хора тогава не са излезли на протест?\", бяха точните думи на министър Ананиев в предаването \"Здравей, България\". В началото на седмицата гневни медици от врачанската болница замериха с яйца заместничката му Жени Начева.Служителите в болницата не са получавали заплати от февруари.\"Срещу кого е този граждански протест? Тези яйца няма да свършат работа. Те трябваше да бъдат хвърлени срещу тези, които докараха болницата до това състояние. А сега тези яйца се хвърлят срещу хората, които искат да стабилизират системата\", посочи Ананиев.\"Тези болници (във Враца и Ловеч - бел.ред.) в продължение на 13 и повече години се водят във фалит. Източвани са милиони\", каза Ананиев. В същото време той беше категоричен, че е готов да приеме всеки справедлив граждански протест, включително този на медиците в Ловеч и Враца.\"Не обвинявам работещите в тези две болници. Те са лъгани много и затова не вярват. Тези две болници са наш приоритет. Те са структуроопределящи\", категоричен бе той.Той поясни, че още през декември ресорното му министерство е започнало акция заедно с  Главна прокуратура и МВР: \"Направили сме проверките и сме изпратили документацията в прокуратурата. Те са влезли в 21 болници, в които са установени порочни практики. Прокуратурата е единственият орган в момента, който може да каже чия е вината\".  ", "date": "2018.05.16", "title": "Кирил Ананиев хвърли вината за източването на болниците във Враца и Ловеч у медиците"}
{"url": "http://www.cross.bg/stoiinev-bulgarskite-prevozvachi-1574859.html", "text": "/КРОСС/„На заседание на Съвета по транспорт на ЕС, в присъствието на министър Московски, както и на зам.-министъра по транспорт, когато е разглеждан пакета за мобилност, всички държави са си казали своите препоръки, само те са мълчали. Защо превозвачите ще протестират, ако им е защитен интересът?\" Това заяви зам.-председателят на ПГ на „БСП за България\" Георги Свиленски пред Нова телевизия. По думите му, ако левицата не е алармирала за проблема с превозвачите, никой е нямало да му обърне внимание. „Ако всичко бе ясно, нямаше преди дни комисар Булц да поиска да си дадем предложенията, защото нищо не сме представили и министър Московски да каже, че започват да ги пишат\", подчерта Свиленски. Той не можа да разбере защо единодушно се е приело решение, с което се задължава Министерски съвет да вземе позиция по пакета за мобилност, след като такава вече има?„В една толкова напрегната и кризисна ситуация, като тази в транспортния сектор, е нормално българските народни представители да знаят- какво се случва, какви действия предприема правителството за намаляване на напрежението\". Това каза зам.-председателят на ПГ на „БСП на България\" Драгомир Стойнев от парламентарната трибуна. Той добави, че утре се очакват  масови протести на превозвачи, тъй като става въпрос за над 100 000 български домакинства, които реално са заплашени от фалит. „Още вчера обявихме, че ще искаме министър-председателят да дойде в парламента и да обясни- каква е неговата стратегия за изчистването на този проблем . Това не е заяждане, а  загриженост за българските превозвачи. Каква по-голяма помощ може да има един министър-председател в тази ситуация от тази- на парламента, когато му предстоят срещи с европейски лидери и най-вече с френския президент Макрон\", каза още Стойнев. Той заяви, че това са действия, които трябва да бъдат предприети в една парламентарна република. „Надали има нещо по-важно от това- да се изчисти страхът на българските граждани\", заяви още той.  Стойнев бе категоричен, че въпросът тук не е да се изложиш пред чужденците, защото е страшно, когато се излагаш пред собствения си народ. „Нека се обединим и изслушаме премиера за неговите стъпки, намерения, действия и политиката, която ще проведе българското правителство за защита на транспортния сектор\", призова Драгомир Стойнев. ", "date": "2018.05.16", "title": "Георги Свиленски: Управляващите не защитават българските превозвачи"}
{"url": "http://www.cross.bg/parlament-bulgarskite-evropeiiskiya-1574888.html", "text": "/КРОСС/ \"Препоръчвам на председателя на Групата на ЕНП в Европейския парламент да се запознае с позицията на евродепутатите от собствената си парламентарна група по предложенията на Европейската комисия, касаещи българските превозвачи. В рамките на вчерашното обсъждане на законодателните предложения в Комисията по транспорт и туризъм в ЕП г-н Вим ван де Камп, член на Европейския парламент от Европейската народна партия и докладчик по въпросния регламент, нееднозначно подкрепи позицията на Франция и Германия\".", "date": "2018.05.16", "title": "Петър Курумбашев: Изказването на Манфред Вебер за българските превозвачи е абсолютна лъжа (видео)"}
{"url": "http://www.cross.bg/veber-evropa-balkani-1574861.html", "text": "/КРОСС/ Западните Балкани трябва сами да имат желанието да се развиват. Това заяви пред БНТ Манфред Вебер, лидер на групата на ЕНП в ЕП. По думите му фактът, че Западните Балкани са във фокуса на събитиятаq е голям успех на българското европредседателство.Искаме да сигнализираме отново на Балканите, че те са част от Европа. Време е да говорим за инфраструктура, за роуминг, хората да почувстват какви перспективи стоят пред тях.Добър знак е, че сръбският премиер Ана Бърнабич ще присъства на срещата ЕС-Западни Балкани в София - да седнем на една маса. Имаме открит проблем с Хърватска, той е малък, но ни затруднява, каза Вебер и изтъкна, че е необходимо в Западните Балкани да се решат всички въпроси за границите. Европейците трябва да се подготвим, за да понесем това разширение, двете страни трябва да си напишат домашното, каза той.Много от решенията в Европа трябва да се вземат единодушно, каза Вебер като посочи и теми като Иран или митата, които налага САЩ. Европа не взема бързо решения, обясни лидерът на ЕНП.Запитан кой от проблемите - излизането на САЩ от сделката с Иран или постигането на единна позиция за митата е по-труден въпрос, Вебер отговори, че европейците искаме чрез дипломация да принудим Иран да не посяга към ядрените оръжия. Това е разлом между Европа и САЩ. За Иран имаме единна позиция, да я продължим, да я стабилизираме. Европа трябва да придобие по-голямо самочувствие, каза той.Като европейци нямаме интерес от конфликт. Ако ни заплашват, длъжни сме да се защитаваме. Важно е гражданите в България да почувстват, че може да решаваме да налагаме нашите интереси само като сме единни.Имаме някои грижи с Русия - за Източна Украйна, Сирия, каза Манфред Вебер. Когато става въпрос за Украйна сме канили Русия, но от Москва не идваха отговори. Русия винаги е реагирала агресивно, заяви европейският политик. Виждаме го и в Сирия, където Асад оцеля. Виждаме Русия, която се намесва в Испания, Каталуня, Брекзит. Путин има интерес в Европа да има разногласия. Важно е санкциите да продължат, смята Вебер.Пакетът \"мобилност\", който би засегнал доста български превозвачески фирми, е на дневен ред. През следващите дни трябва да водим дискусии по въпроса. Германия има силна автомобилна индустрия, Франция - друга. Не трябва да търпим Европейски закони да влияят върху пазара - да отслабят местните фирми, каза лидерът на ЕНП в Европарламента.Десният политик обясни, че би трябвало социалдемократите да са по-активни при настояването си за подобни закони, които да опазват и местния бизнес. Социалдемократите в ЕП дискутират времето за престой и почивка, а би трябвало да се иска по-силна защита от социалдемократите, не от наша страна, обясни Вебер.Запитан, че част от европредседателството беше срещата ЕС-Турция дали е по-активен диалогът с Анкара след тази среща, той отговори, че начинът, по който лидерите разговарят помежду си, е решаващ. Турция губи своята икономическа мощ. За младите хора в Турция има все по-малко перспективи в собствената им държава. Трябва да говорим с тях, става дума и за ценности. Респектът към демокрацията, към медиите, журналисти, които вършат работа за нас е фундаментален. Според него няма как Турция на 100% да е част от нашата общност.  ", "date": "2018.05.16", "title": "Вебер: Западните Балкани трябва сами да искат развитие"}
{"url": "http://www.cross.bg/terapiya-lekarstvenata-prosledyavane-1574863.html", "text": "/КРОСС/ От този месец УМБАЛ „Софиямед\" реализира успешно проект за Електронно управление на лекарствената терапия чрез болничната информационна система. Новата услуга е част от цялостното е-управление на болничното заведение. Тя позволява в реално време да се проследява процесът по назначаване на лекарствата на пациентите, електронните заявки към болничната аптека на база направените назначения от лекуващия лекар, приготвяне на индивидуална доза за всеки пациент, както и контрол върху медикаментозната терапия.Електронното проследяване на лекарствената терапия ще предотврати грешки при назначаване или неизпълнение на предписаното на пациента лечение, пропускането на прием или предозирането на лекарства. Всеки лекар и медицинска сестра в „Софиямед\" разполагат с електронни карти, посредством които се идентифициарт в болничната система. Така по всяко време е ясно в колко часа и от кого е приложен даден медикамент.„При постъпване за лечение в дадено отделение пациентите получават гривни с бар код, в който се съдържа информация за заболяването, моментното състояние на пациента при приема, назначената лекарствена терапия - вид медикамент, дози, по колко пъти на ден трябва да се прилага и за какъв период. Електронното проследяване отчита кой лекар назначава терапията и коя сестра я изпълнява. Заявките към аптеката вече също се правят електронно\", обяснява новата функционалност софтуерният специалист в „Гама консулт\" Ивайло Павлов.Предимство на електронното проследяване на лекарствената терапия е, че се елиминира възможността за грешки и се осъществява по-добра отчетност.„Програма е обвързана и със склада на болницата. Сестрата вече има възможност да изиска медикаментите само за един пациент или за цялото отделените, както и да вземе лекарствата за няколко дни напред, например. Програмата сама генерира всички документи, които преди това са били писани на ръка, което чувствително ще улесни работата на сестрите\", допълва още Ивайло Павлов.Електроно управление на лекарствената терапия чрез болничната информационна система дава възможност, на база на всички данни, събрани в е-досието, освен проследяване на лекарственета терапия, да се генерира епикриза и други документи, които биха могли да са полза за пациента. ", "date": "2018.05.16", "title": "Лекарствената терапипия на пациентите в „Софиямед“ вече се проследява електронно"}
{"url": "http://www.cross.bg/kilayea-pepel-aviatziyata-1574860.html", "text": "/КРОСС/ Експлозиите във вулкана Килауеа на Хавайските острови се засилиха вчера, облакът от пепел над кратера се е издигнал на 3770 метра и властите обявиха червен код за опасност за авиацията, съобщи Ройтерс.Червен код означава, че вулканично изригване може да засегне полетите в района, като изхвърля пепел към въздушните трасета, според сайта на американския геофизичен институт, отбелязва агенцията.От изригването на Килауеа преди 12 дни вулканична лава е унищожила 37 сгради, повечето жилищни, и е причинила евакуацията на близо 2000 души. ", "date": "2018.05.16", "title": "Облак пепел от вулкана Килауеа застрашава авиацията"}
{"url": "http://www.cross.bg/poruchki-promeni-prieti-1574862.html", "text": "/КРОСС/ Не всяка фирма ще може да обжалва обществена поръчка. Това решиха депутатите с приети промени в Закона за обществените поръчки. За да се обжалва дадена поръчка вече жалбоподателят трябва да докаже, че има пряк интерес към нея. Жалбата няма да спира веднага процедурата, а едва след като Комисията за защита на конкуренцията образува производство, след като вече е проверила дали е основателна, предвиждат още разписаните промени. За да бъде по-бързо съдебното производство, съобщенията и призовки ще става и онлайн или по факс.Вносителите на закопроекта, сред които е и шефът на правната комисия Даниел Кирилов, се обединяват около мнението, че има много случаи на значително забавяне на процедури и възлагане на поръчки, а това поражда съмнения за злоупотреби. Промените предвиждат да се въведе и задължение за участващите в производството страни да упражнят процесуалните си права добросъвестно. В противен случай ще може да се търси отговорност по общия исков ред.Предложените промени бяха приети на първо четене с 93 гласа \"за\", 20 депутати гласува против приемането на закопроекта и 42 народни представители се въздържаха.  ", "date": "2018.05.16", "title": "Парламентът ограничи обжалването на обществени поръчки"}
{"url": "http://www.cross.bg/boyan-ekipa-vuzmozhno-1574864.html", "text": "/КРОСС/ Спасителната акция за изчезналия в Хималаите български алпинист Боян Петров е прекратена, съобщиха от екипа му, цитирани от bTV.Днес в издирването под връх Шиша Пангма трябваше да се включи и хеликоптер. Китайски спасители претърсваха в района на Лагер 1 с идеята да се качат и по-нагоре.След дни търсене и две седмици в неизвестност, Боян Петров така и не беше открит. Според алпинисти е възможно да е паднал в цепнатина по пътя към върха.\"За съжаление не открихме Боян, но сега можем да си тръгнем знаейки, че всичко възможно наистина беше направено. Специално искаме да благодарим на 10-те приятеля на Боян, които вчера финансираха този полет директно, на невероятната група и организация на Китай, и на смелите пилоти на Simrikair, както и на всички българи, хора и институции, които помогнаха това да се осъществи! Бог да го прости Боян!\", написа във \"Фейсбук\" Кирил Петков от екипа на нашия алпинист.  ", "date": "2018.05.16", "title": "Угасна надеждата за Боян. Прекратиха търсенето"}
{"url": "http://www.cross.bg/phenyan-koreya-otmeni-1574845.html", "text": "/КРОСС/ Поредно изостряне на отношенията със Северна Корея. Пхенян заплаши, че насрочената за 12 юни среща на върха с Доналд Тръмп може да не се проведе, ако Съединените щати настояват за едностранно ядрено разоръжаване.Изявлението беше направено в знак на протест срещу съвместни военни учения на южнокорейските и американските сили.Пхенян също така отмени предвидената за днес среща на високо равнище с Южна Корея. Сеул обяви, че решението на Пхенян да отмени междукорейските преговори е достойно за съжаление. ", "date": "2018.05.16", "title": "Срещата между Северна Корея и САЩ е под въпрос"}
{"url": "http://www.cross.bg/godina-borislav-semki-1574847.html", "text": "/КРОСС/ Родителите на момчето, намушкано с нож в столичен тролейбус, смятат, че нападателят му е бил част от схема за крадене на пари. Това заявиха те за \"Здравей, България\". Животът на Борислав вече е вън от опасност, а мъжът, който го нападна, ще бъде обвинен в опит за убийство.\"Децата са в група с нападателя. Те нарочно цапат със семки и доматен ток седалките зад шофьора, за да може никой да не сяда там. После му спират шалтера, шофьорът слиза да го включи и в това време малките му крадат парите, цигарите и каквото има\", разказа майката на пострадалото 18-годишно момче.Припомняме, че ученикът Борислав беше намушкан с нож от 34-годишен мъж в тролейбус в столицата, след като направи забележка на група момчета да не плюят семки на земята. Край мястото на инцидента са открити шишета с метадон.\"Разбрах, че нещо се е вложил и че е имало втора операция, но е възможно и да става дума за объркване на имената. Вчера му стана лошо и го включиха на системи\", допълни тя.Бащата на заяви, че синът му е възнамерявал да кандидатства в НСА тази година и усилено се е подготвял. След атаката в тролейбуса обаче има опасност той да изгуби цяла година. ", "date": "2018.05.16", "title": "Нападението в тролея може да се окаже схема"}
{"url": "http://www.cross.bg/byri-severoiztochnata-chast-1574846.html", "text": "/КРОСС/ Мощни бури със силни ветрове, проливни дъждове и градушки връхлетяха североизточната част на Съединените щати.Двама души са загинали, след като били затиснати от паднали дървета. Стихията предизвика транспортни проблеми и прекъсвания на електричеството.Близо 500 000 домакинства са останали без ток в Ню Йорк, Ню Джърси, Кънектикът, Пенсилвания и Вирджиния. ", "date": "2018.05.16", "title": "Мощни бури в североизточната част на САЩ"}
{"url": "http://www.cross.bg/reklamata-protiv-tryd-1574849.html", "text": "/КРОСС/ \"Бизнес, спорт и медии бранят игрите на късмета\", това е водещото заглавие на \"Труд\". Промените в Закона за хазарта предизвикват недоволството и на агитките. Работодателите също се обявиха против промените с аргумента, че те противоречат на европейското законодателство. \"Труд\" информира също, че от Асоциацията на радио и телевизионните оператори са изпратили становище против законопроекта за промени, защото те били предложени, без да бъдат обсъдени в общественото пространство. От Футболния съюз молят депутатите: \"Не съсипвайте едни от малкото, които ни помагат\". Промените, инициирани от вицепремиера Валери Симеонов, включват забрана за масовото разпространение на билети, фишове, талони и ограничаване на рекламата на хазартни игри.\"Мощна коалиция поведе битка срещу ограничаването на рекламата за хазарт\", пише \"Сега\". Работодатели, Футболният съюз и ФК \"Левски\" прогнозираха драматичен удар по работната сила, спорта и \"мечтите на хората\". Вестникът цитира анализатора Тихомир Безлов, че никъде в нормалните държави не е позволена рекламата на зависимостите.", "date": "2018.05.16", "title": "В пресата днес"}
{"url": "http://www.cross.bg/tursene-boyan-pangma-1574851.html", "text": "/КРОСС/ Спасителната операция за Боян Петров продължава и днес. Хеликоптерите, отговорни за издирването по въздух, са отлетели от Катманду и скоро ще достигнат до връх Шиша Пангма в Хималаите.От спасителния екип, извършващ издирването по въздух публикуваха съобщение на страницата си във Facebook:\"Времето е сравнително добро за търсене с хеликоптер. В момента екипът се движи близо до Неланг, за да достигне Шаша Пангма. Както ни беше казано от ръководителя на въздушната акция днес ще се проведе още едно търсене на Боян, преди да се вземе крайно решение за финал на спасителната мисия.\" ", "date": "2018.05.16", "title": "Хеликоптер за последно облита Шиша Пангма в търсене на Боян"}
{"url": "http://www.cross.bg/ministur-voiiski-syhoputnite-1574850.html", "text": "/КРОСС/ Очаква се правителството да обсъди проектите за модернизация на Сухопътните войски и Военновъздушните сили.Обсъждането на модернизационните проекти в МС беше отложено за тази седмица, заради, по думите на военния министър, отсъствието на финансовия министър.„Само липсваше становището на министерство на финансите и тъй като финансовият министър отсъства, дирекциите не смеят да изготвят и да подпишат, и да изпратят от негово име, т.е. да го разпише някой друг, каза Красимир Каракачанов.Финансовото министерство не отговори дали има вече изпратено становище. За Сухопътните войски проектът е на стойност 1 млрд. и 200 млн. лева. Надеждата е по него да участват и български военни предприятия.Минимум осем самолета България трябва да си купи за 1 млрд. и половина лева. Сумите са без ДДС.Ако МС одобри проектите, по тях трябва да се произнесе и парламентът.  ", "date": "2018.05.16", "title": "Очаква се МС да обсъди модернизацията на Сухопътните войски и Военновъздушните сили"}
{"url": "http://www.cross.bg/godini-godini-napyskat-1574852.html", "text": "/КРОСС/ Един на всеки четири европейци на възраст между 25 и 34 години живее при родителите си, показва проучване на \"Евростат\". Средната възраст, на която хората в Европейския съюз заживяват самостоятелно, е 26 години, но има сериозни различия между отделните страни-членки.През 2017 г. младите са напускали родните си домове най-рано в три северни страни - Швеция (21 години), Дания (21.1 години) и Финландия (21.9 години), също така и в Люксембург (21.4). След тях са Естония (23.1), Белгия (23.4), Холандия (23.6), Германия (23.7), Франция (24) и Великобритания (24.4 години).Най-дълго при родителите си остават младежите от Малта (32.2) и Хърватия (31.9). На късен етап напускат и младежите от Словакия (30.8 години), Италия (30.1), Гърция (29.4), Испания (29.3), Поругалия (29.2) и България (28.9 години).Тенденцията в Европейския съюз е, че младите жени напускат родните си домове по-рано от мъжете.Най-голяма е възрастовата граница между половете в Румъния - жените се изнасят на 25.6 години, а мъжете на 30.3.Българките напускат родния дом на 26.5 години, а противоположния пол - на 31.1. В другите страни разликите са съответно Хърватия (30.4 срещу 33.4), Словакия (29.4 срещу 32.2), Унгария (26 срещу 28.8), Гърция (28 срещу 30.7) и Чехия (25.1 срещу 27.7 години).  ", "date": "2018.05.16", "title": "\"Евростат\": Българският младеж живее при мама до 31 години"}
{"url": "http://www.cross.bg/meksiko-zhyrnalisti-yerta-1574853.html", "text": "/КРОСС/ Телевизионен журналист беше застрелян вчера в Мексико - четвърти от началото на годината, съобщиха в. \"Универсал\" и други медии. Два автомобила блокирали колата на Хуан Карлос Уерта в град Виляермоса в югоизточната част на Мексико, заяви губернаторът на щата Табаско, Артуро Нунес.Неизвестен мъж излязъл от единия автомобил и открил огън по журналиста. Според губернатора нападението не било извършено с цел грабеж. Уерта, който бил водещ на популярни новинарски програми в щата Табаско, имал 30 годишен професионален опит. Представителят на Комисията за защита на журналистите в Мексико, Ян-Алберт Хутсен призова за \"бързо и цялостно разследване\" на убийството. Според Хутсен най-малко две от четирите убийства на журналисти тази година са били \"пряко свързани\" с работата им.През 2017 г. Мексико оглави печалната класация на най-опасните за журналисти страни, със 17 убити представители на медиите, според Международния прес институт, отбелязва агенцията. ", "date": "2018.05.16", "title": "Журналист беше застрелян в Мексико, четвърти от началото на годината"}
{"url": "http://www.cross.bg/predi-sinod-svetiya-1574854.html", "text": "/КРОСС/ Протест пред Светия синод. Граждани ще се съберат пред сградата, за да покажат недоволството си от забраната български духовници да участват в честването на 1000 години от създаването на Охридската архиепископия.Решението беше взето преди дни на заседание на Светия синод, въпреки че двете църкви си подадоха ръка преди няколко месеца.Това стана, след като Македонската архиепископия поиска Българската патриаршия да й стане църква-майка.Според протестиращите взетото на последното заседание на Синода решение е  в пълен разрез с обещаното от владиците ни преди шест месеца и според тях демонстрирало обслужването на външни антибългарски протести. ", "date": "2018.05.16", "title": "Граждани протестират пред Светия синод срещу спорна забрана"}
{"url": "http://www.cross.bg/chasa-sofiyaot-provede-1574843.html", "text": "/КРОСС/ ***София.От 20.45 часа в столичния хотел Кристъл Палас (ул. „Шипка\" 14) държавният глава ще бъде домакин на тържествената вечеря ифтар по случай свещения за мюсюлманите месец Рамазан.***София.От 08.30 часа министър-председателят Бойко Борисов ще се срещне генералният секретар на Европейската конфедерация на профсъюзите Лука Визентини. Ще присъстват президентите на двата национално представителни синдиката КНСБ и КТ „Подкрепа\" Пламен Димитров и Димитър Манолов, Любослав Орбович, Президент на CATUS & на Регионалния Синдикален Съвет \"Солидарност\", Сърбия, министърът на труда и социалната политика Бисер Петков. На срещата ще бъде връчена декларация, приета на срещата „Гласът за интеграция на Западните Балкани\", организирана от ЕКП, КНСБ и КТ „Подкрепа\" на 9 май в София. След разговора (около 09.00 часа) са предвидени изявления в Министерския съвет.***София.От 09.00 часа в Народното събрание ще започне редовното пленарно заседание.***София.От 09.00 часа 4-ти състав на Специализирания наказателен съд ще заседава по делото срещу Евгени К., на когото е повдигнато обвинение за организиране и ръководене на организирана престъпна група.***София. От 09.00 часа пред Синодалната палата на ул. „Оборище 4\" ще се проведе протест срещу решението на Светия Синод на Българската православна църква духовниците от Българската православна църква да не участват в планираното съвместно честване на 1000-годишнината от основаването на Охридската архиепископия в Охрид, Р. Македония.***София.От 09.30 часа в зала „Средец\" на София Хотел Балкан ще се проведе международна конференция на тема „Демокрация, която дава резултати - реализиране на пълния потенциал на Западните Балкани\". В дискусията ще се включат Зоран Заев, министър-председател на Република Македония, Екатерина Захариева, заместник министър-председател и министър на външните работи на Република България, Елизабет Милард, главен помощник държавен секретар на Съединените американски щати, Кристиан Даниелсон, ръководител на генерална дирекция „Политика за съседство и преговори за разширяване\" на Европейската комисия и др.***София. От 10.00 часа ще се проведе редовното заседание на Министерския съвет.***София.От 10.00 часа в зала Тържествена на Централния Военен клуб ще бъдат отбелязани 93 години от учредяването с указ на цар Борис III на отделение за грижа към военноинвалидите и военnопострадалите под патронажа на министъра на отбраната.***София.От 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на организирана престъпна група.***София.От 10.00 часа 3-ти състав на Специализирания наказателен съд ще заседава по делото срещу Мелиад Фарах и Хасан Ел Хадж Хасан, на които са повдигнати обвинения за тероризъм.***София.От 10.00 часа 12-и състав на Специализирания наказателен съд ще заседава по делото срещу Младен М., Мария Т. и др., на които са повдигнати обвинения за организиране и ръководене на организирана престъпна група.***София.От 10.00 часа 17-и състав на Специализирания наказателен съд ще заседава по делото срещу Алексей З., на когото е повдигнато обвинение за подкуп.***София.От 10.00 часа в Националния пресклуб на БТА ще се проведе пресконференция по повод традиционния марш Свобода за конопа, който тази година ще се проведе на 19 май от пл. „Света Неделя\" от 15.30 часа.***София.В залата на споделеното работно пространство ZaraLab (бул. „Княз Александър Батенберг №28) ще се проведат две последoвателни срещи, представящи механизми за по-доброто прилагане на зелените обществени поръчки от страна на институциите и бизнеса. От 10.00 часа ще започне международна среща за обмяна на опит за прилагане на зелени обществени поръчки и насърчаване на бизнеса да предлага „зелени решения\" с експерти и местни заинтересовани страни от осем страни в Европа.От 16.00 часа след международната работна среща ще започне дискусия с представители на български институции и експерти, с които ще бъдат обсъдени конкретни мерки и полезен опит от другите страни, който може да бъде трансфериран като добри практики у нас.***София.От 10.30 часа пред Министерството на земеделието ще се проведе гурме - издание на Фермерския фестивал „От нашата ферма - с любов за вас!\".***София.От 10.45 часа в Гранитна зала в сградата на Министерски съвет министърът за Българското председателство на Съвета на Европейския съюз Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка, посветена на Българското председателство.***София.От 11.00 часа в Зала 3 на НДК Българският форум на бизнес лидерите (БФБЛ) и Българското председателство на Съвета на ЕС 2018 организират дискусия на тема „Инвестиционен потенциал на Западните Балкани\". В срещата ще вземат участие премиерът Бойко Борисов, министърът за Българското председателство на Съвета на ЕС 2018 Лиляна Павлова, министърът на икономиката на Македония Крешник Бектеши, директорът на БАИ Стамен Янев, както и многобройни представители на бизнеса.***София.От 11.00 часа в Аула магна на Софийския университет „Св. Климент Охридски\" ще се проведе международна научна конференция „Балканите в европейската интеграция - минало, настояще, бъдеще\".***София.От 11.00 часа в зала Панорама (ет. 7) на Интер Експо Център ще се състои пресконференция, по време на която ще бъдат разкрити най-важните подробности за Automotive Forum & Expo Sofia 2018, който ще се проведе на 18-21 октомври 2018.***София.От 11.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.***София.От 11.00 часа 17-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на организирана престъпна група.***София.От 11.00 часа 7-и състав на Специализирания наказателен съд ще заседава по делото срещу Валери В., Илияна В. и др., на които са повдигнати обвинения за организиране и ръководене на организирана престъпна група.***София.От 11.00 часа в зала 31 на Българското национално радио ще се състои среща с петимата музиканти от супергрупата Dirtmusic.***София.От 11.00 часа в Националния пресклуб на БТА ще се състои пресконференция на тема „Накъде ни води здравната карта?\". Събитието е организирано от Сдружението на общинските болници в България, Националното сдружение на частните болници, ЦЗПЗ, Българската болнична асоциация, Сдружението на областните болници в България и представител на МБАЛ \"Хр.Ботев\", гр. Враца.***София.От 12.00 часа в залата на 7 етаж в МОН ще се проведе пресконференция по актуални теми. В нея ще участва министър Красимир Вълчев.***София.От 13.30 часа 11-и състав на Специализирания наказателен съд ще заседава по делото срещу Зураб Е., Росица Н. и др., на които са повдигнати обвинения за организиране и ръководене на организирана престъпна група.***София.От 14.00 часа в зала „Арена\" на хотел „Арена ди Сердика\" ще се състои дискусия на тема „Равенството има значение. Неравенствата в страните от Западните Балкани -препятствие за присъединяване към Европейския съюз?\". Участие в нея ще вземат д-р Хелене Кортлендер, директор на Фондация Фридрих Еберт България, Сергей Станишев, президент на Партията на Европейските социалисти, Драган Тевдовски, министър на финансите на Република Македония.***София.От 15.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които са повдигнати обвинения за организиране и ръководене на организирана престъпна група.***София.От 16.00 часа в Резиденция „Бояна\" ще се проведе среща на върха на ЕНП. Преди нея - в 15.30 часа председателят на ЕНП Жозеф Дол и председателят на ГЕРБ и министър-председател на България Бойко Борисов ще направят кратко изявление пред медиите.***София.От 17. 00 часа в Галерия „Квадрат 500\" Партията на европейските социалисти (ПЕС) ще проведе координационна среща на левите премиери и партийни лидери. Преди това, от 16.00 часа, ще се състои пресконференция, домакинства на от Сергей Станишев, президент на ПЕС.***София.От 17.30 часа в City Stage ще бъде представено изследването за ролята на ПР специалиста в кампаниите по благотворителност „Комуникация на благотворителността\".***София.От 18.00 часа столичната галерия „Българи\" (бул. „Княз Ал. Дондуков\" 73) ще представи уникална изложба с платна от „Художниците на поетичната реалност\" - 8 от най-забележителните френски автори на XX век. Експозицията е подредена лично от Светлин Русев.***София.От 18.00 часа в галерия „Сердика\" ще бъде открита изложбата НИШКИ - AZ BUKI IN FIBRA PICTA на художничката Даниела Цветкова.***София.От 18.30 часа в театралната зала „Алма Алтер\" на Софийския университет „Св. Климент Охридски\" ще бъде представен новият сборник с разкази на Николай Николов „Парчета\".***София.От 18.30 часа в „ОББ Милениум център\" белгийският министър-председател Шарл Мишел ще открие изложбата на знаменития белгийски художник Джеймс Енсор.***София.От 19.00 часа в Резиденция „Тера\" ще се проведе събитието „ИзявениТЕ\" за представяне на студенти на Технически Университет-София, изявили се с интересни разработки, участия в състезания, олимпиади и проекти.***София.От 19.00 часа в зала „България\" ще се състои концерт на Томас Хемпсън, най-големият баритон на САЩ, със Софийската филхармония.***София.От 19.00 часа в галерия АРТ 36 на ул. „Славянска\" № 40 в София ще бъде открита изложба на Иво Пецов „Мазе\".***София.От 19.30 часа в зала 11 (кино „Люмиер Лидл\") ще се състои концерт-спектакълът на Танцова школа „Flava Hоuse\".***София.От 19.30 часа в Първо студио на БНР ще бъде представен проектът „Вяра\" на Теодосий Спасов.***Благоевград.От 10.30 часа в Заседателна зала № 5 на община Благоевград ще се състои междинна пресконференция във връзка с изграждането на велоалея по проекта „Благоустрояване на градската среда\". От 11.30 часа на бул. „Св. Св. Кирил и Методий\" № 2 ще се проведе официална церемония по полагане на първа копка за изграждането на обекта.***Благоевград. На площад „България\" е позиционирано изложението „Литера Експо\".***Бургас.От 10.00 часа в Културен център „Морско казино\" Националната художествена академия организира кандидатстудентски консултации по повод предстоящите приемни изпити за новия си филиал край морето.***Бургас.От 18.30 часа в Експо център „Флора\" ще се проведе африканско парти с Афро Базар и джем сешън с участието на гостите на Дни на Африка в България.***Варна.От 14.00 часа общинският съветник от ПП ГЕРБ Милена Димова ще има приемен ден в партийния офис на ул. „Георги Бенковски\" №1.***Велико Търново.От 17.30 часа в Регионална библиотека „П. Р. Славейвков\" ще бъде представен новият роман на Спасимир Тренчев „Тих мрак\".***Велико Търново.От 18.00 часа в Голямата зала на Община Велико Търново ще се състои прожекция на филм: La colmena (1982), Mario Camus. Book of Camilo José Cela.***Велико Търново.От 19.00 часа в Клуб 7 ще се проведе среща с доц.д-р А.Драганова и представяне на продуктите на „Вивасан\".***Враца.От 10.00 часа в залата на Регионалното управление на образование ще се проведе работна среща на териториалните звена с кметовете на общини и кметства в област Враца.***Враца.От 17.45 часа в църквата „Св. Възнесение\" ще бъде посрещната частица от честните мощи на св. Георги Победоносец. Тя ще бъде изложена за поклонение в храма във Враца по случай 170 години от освещаването му и ще остане в него до петък, 18 май, сутринта. Светинята ще бъде посрещната от Врачанския митрополит Григорий и свещеници от епархията. Веднага след това в църквата \"Св. Възнесение\" ще започне тържествена вечерня, оглавена от владиката. В нея ще вземат участие и певци от софийския мъжкия хор за византийско пеене \"Св. Наум Охридски\".***Върбица.От 14.00 часа началникът на РУ- Велики Преслав гл. инсп. Румен Симеонов ще има среща с жителите на града в кметството.*** Горна Оряховица. От 18.00 часа на пл. „Георги Измирлиев\" започва 51-ва Лекоатлетическа щафета - обиколка на Горна Оряховица.*** Горна Оряховица. От 18.30 часа в НЧ „Напредък - 1869\" Малък градски театър „Зад канала\" - София представя постановката „Ромул Велики\" по Фридрих Дюренмат, режисьор Бина Харалампиева. С участието на Герасим Георгиев-Геро, Василена Атанасова, Весела Бабинова, Петър Калчев, Бойко Кръстанов, Владимир Димитров, Владимир Зомбори, Стоян Младенов, Евгени Будинов, Атанас Чопов, Вежен Велчовски.*** Горна Оряховица./с. Драганово. От 10.00 часа в НЧ „Съединение - 1888\" ще започнат Детски майски празници. /продължават до 19 май/.***Добрич.От 17.30 часа в „Дом-паметник „Йордан Йовков\" ще бъде представена книгата „Моята Добруджа\" от Петър Крумов.***Добрич.От 17.30 часа в концертната зала на Младежкия център ще бъде открит XXVII Европейски младежки поп-рок конкурс „Сарандев\".***Добрич.От 19.00 часа в Концертна зала „Добрич\" ще се проведе концерт на Хилда Казасян „Усмивка за Ella Fitzgerald\".***Кюстендил.От 17.00 часа в Музеен комплекс „Св. Георги\" ще бъде открита гостуващата изложба на Регионален исторически музей - Перник „Храмови иконописания от Пернишко\".***Пазарджик.От 11.00 часа в Регионалния пресклуб на БТА ще се проведе пресконференция на „Лайънс клуб\".***Перник.От 10.00 часа в сградата на Община Перник общинският съветник от ГЕРБ-Перник д-р Явор Рангелов организира приемен ден за граждани.***Перник.От 15.30 часа в театралния салон на Обединен детски комплекс ще се състои концерт-награждаване на отличените от конкурса „Талантите на Перник\".***Перник.От 19.00 часа в Театрален салон „Георги Русев\" ще се проведе благотворителен концерт с участието на Ансамбъл „Българе\" в помощ на Кирил Росенов Кирилов от с. Ярджиловци.***Пловдив.От 09.00 часа в зала 10 на Окръжен съд ще се гледа делото срещу Венцеслав К. , обвинен в умишлено убийство на повече от едно лице.***Пловдив.От 10.30 часа в зала 2 на Окръжен съд ще се гледа делото срещу Румен Р. и Рангел Р., обвинени в опит за умишлено убийство.***Пловдив.От 10.00 до 15:00 ч. във фоайето на ТУ-Пловдив ще се проведе Кариерен форум. Форумът се организира от Германо-Българската индустриално-търговска камара (ГБИТК) в сътрудничество с Технически Университет - Пловдив в рамките на „Дни на науката\" на ТУ-Пловдив.***Пловдив.От 10.30 часа, на стария паркинг на Община Пловдив (страничните знамена), ще бъдат представени новите товарни автомобили, закупени за нуждите на домашния социален патронаж.***Пловдив.Общинските съветници от ГЕРБ ще проведат приемни за граждани. От 16.00 часа Радослава Ташкова и Георги Василев ще се срещнат с граждани в офиса на ГЕРБ в район „Южен\" на ул. „Академик Петър Динеков\" №1А. От 17.00 часа Ани Лафчиева ще проведе срещи в офиса на ГЕРБ в район „Източен\" на ул. „Коста Паница\" №5. От 17.30 часа приемни там ще има Емил Русинов.***Русе.От 10.30 часа в в кабинета на Управителя в сградата на Комплексния онкологичен център в Русе ще се проведе пресконференция по повод успешния край на благотворителната кампания за закупуване на нов дефибрилатор.***Русе.В корпус 2, зала 203 на Русенския университет „Ангел Кънчев\" ще се проведе семинар за запознаване с GDPR и неговите изисквания.*** Свищов. От 10.30 часа в Градска градина ще се проведе инициативата „Красотата на четенето в досег с родната природа\" - ученици от I „б\" клас на СУ „Николай Катранов\" четат разкази и стихове.*** Свищов. От 17.00 часа в Художествена галерия „Николай Павлович\" ще се проведепредставяне на антология „Щедрост\". Автор, съставител и превод Иван Антонов. В книгата са включени творби на автора, на поети и писатели от Русия и негови посвещения към тях.***Смолян.От 19.30 часа в зала 2 на Родопския драматичен театър „Николай Хайтов\" ще бъде представена отново знаменитата творба на Антон Павлович Чехов „Три сестри\".***Стара Загора.От 10.30 часа в залата на УМБАЛ „Проф. д-р Стоян Киркович\" ще се проведе пресконференция във връзка с откриването на кабинет на регионалния консултант по урология проф. д-р Димитър Шишков.***Стара Загора.От 11.00 часа в Регионалния пресклуб на БТА ще се проведе пресконференция на Държавна опера Стара Загора.***Шумен. От 10.00 часа в зала 203 на общината ще бъде даден брифинг.***Шумен. От 16.00 часа в залата „Нова българска драма\" на ДКТ „Васил Друмев\" ще бъде дадена пресконференция. ", "date": "2018.05.16", "title": "Предстоящи събития на 16 май 2018 "}
{"url": "http://www.cross.bg/na-maii-sa-rodeni-1574844.html", "text": "/КРОСС/ Григор Димитров, тенисистАлбена Ставрева, актрисаДани Милев, музикантПроф. Димитър Джеров, хирург ортопедЕрол, вокалист на \"Уикеда\"Ивелин Николов, бивш депутат, бивш главен редактор на в. \"Дума\"Станислав Яневски, актьорИнж. Стефан Чайков, председател на УС на Българската браншова камара \"Пътища\"    ", "date": "2018.05.16", "title": "На 16 май са родени"}
{"url": "http://www.cross.bg/teodor-pahomiii-vsichki-1574832.html", "text": "/КРОСС/ Преп. Теодор Освещени бил син на богати и знатни родители. Когато бил на дванадесет години, ходел на училище, по желание на баща си. Той бил любимото дете на майка си заради своя ум и благочестие. Недалече от селището, където живеели родителите на Теодор, имало манастир. Тук всеки брат живеел отделно от другите, в своя келия. Теодор отишъл там и започнал да живее като отшелник. Скоро всички го обикнали заради неговия ум, благочестие и скромност. В този манастир имало обичай всяка вечер след трапезата да се събират за духовна беседа. Говорели за това, кой какво е узнал или чул от свещеното Писание, което може да послужи за поучение на всички. Тези беседи давали обилна храна на душата и предпазвали от лоши беседи или увличане от недобри помисли. По време на една от беседите един монах, който неотдавна посетил Пахомиевия манастир, си спомнил обяснението на едно място от свещеното Писание, което чул от Пахомий. Този монах с възторг разказвал за порядките на Тавенисийското общежитие, за това, с каква любов го посрещнали там, и най-вече за самия Пахомий. Особено внимателно, както обикновено, слушал младият Теодор, който винаги пазел мълчание. След такива възторжени думи за Пахомий, Теодор се възпламенил от желание да види великия авва. По това време Теодор заболял. Родителите му носели храна, но Теодор се отказвал от нея. Болестта му се усилила и родителите му го взели у дома. Той даже не забелязал това, тъй като известно време бил в безсъзнание. Като дошъл в съзнание, той много се огорчил от това, че се видял отново в дома си. Като се убедили в твърдостта на решението му, те отново го върнали в манастира. Сега вече самите монаси усърдно се грижели за младия подвижник до самото му оздравяване.Изминали още четири месеца и Теодор не прекратявал молитвата си за среща с Пахомий. В това време в манастира, където живеел Теодор, дошъл авва Пекусий, монах от Пахомиевия манастир. На него било поръчано по време на пребиваването си да служи на монасите. Неговото смирение, молитвеното му настроение, цялото му поведение предизвиквало удивление и уважение у всички монаси, и сърцата им неволно се предразполагали към Пекусий. Разбира се, и Теодор се запознал с него. Той видял, че чрез този авва най-лесно би могъл да осъществи желанието си, и го помолил да му помогне. Но Пекусий не се решавал да вземе Теодор със себе си, опасявайки се от гнева на родителите. Но Теодор бил твърд в своето намерение. Когато аввата, заедно с някои от монасите, се качил на лодка, за да отиде в Пахомиевия манастир, Теодор тръгнал след него пеша. Все още незабелязан, той вървял по брега на Нил на неголямо разстояние от лодката. Накрая някои монаси го забелязали. Те казали за него на авва Пекусий, спомняйки си, че точно той молел аввата да вземе и него със себе си в лодката. Накрая пристигнали в Тавениси. Като видял стените на обителта, Теодор благодарил на Господа, Който изпълнил всяко желание на благочестивото му сърце, защото той заради Господа бил оставил света. Теодор останал в Тавениси, готов да изпълни всички правила на монашеския живот и във всичко да се подчини на волята на своите ръководители. Той бил само на четиринадесет години. Това било вече петата година от деня на основаването на Пахомиевото общежитие.Поселил се в Тавениси, Теодор започнал да проявява необикновена ревност за угаждане на Бога. Младият подвижник бил щастлив, че поученията и частните беседи на Пахомий му посочвали верния път към достигането на монашеско съвършенство, а целият ред на живота в общежитието не допускал отслабването на ревността му.Веднъж в беседа с братята преподобни Пахомий изказал такава мисъл: „Ако човек притежаваше истинно знание, то не би съгрешил нито против Бога, нито против ближния си.\" Душата на Теодор се разпалила от желание да придобие това истинно знание. Наред с това много скърбял, мислейки, че ще му бъде трудно да постигне изпълнението на своето желание. Той усърдно молел Господа да му дари истинно знание, смирено съзнавайки недостойнството си, безсилието си да познае истината. Господи - казвал той в молитва, - Господи, към Когото прибегнах! Дай ми знание, както си обещал на тези, които Те възлюбят, за да върша това, което ще Ти бъде угодно.Теодор даже често плачел за това, че е далече от истинното знание. Пахомий в дълбочината на душата си се радвал на тези сълзи на юношата и насърчавал стремежа му към придобиване на истинно знание. Когато се срещали, той неведнъж казвал на Теодор:Старай се да придобиеш истинно знание.Веднъж през нощта, когато луната ярко светела, той извикал Теодор. Обръщайки мисълта на юношата от това чудно небе с неговите светила към невидимия Творец на всичко, авва Пахомий казал на Теодор: Бой се от Него през всички дни на живота си; знай, че именно Той ни е създал заедно с всички творения и че сме в ръката Му.Когато придобиеш страх Божий и започнеш да мислиш, че Той те вижда всеки миг, внимавай да не съгрешиш против Него, и само така ще ти бъде изпратена необходимата помощ от Него. Въздавай Му слава всеки ден.Обилни сълзи потвърдили искреността на беседата им. Те завършили с молитва размяната на мисли за Бога и за угаждането Му. Те неведнъж водели подобни беседи. За Теодор, извънредно възприемчив юноша, горящ от свята ревност за угаждане на Бога, всяка дума на свети Пахомий имала голямо значение: и в душата му не само се укрепявали благочестивите чувства и стремежи, но и се развивала духовна мъдрост. Със своите беседи Пахомий, както и с особено близкото си общуване с Теодор, целенасочено или не, го подготвял за бъдещето служене на монасите вече в качеството на техен ръководител в духовния живот.Веднъж Теодор се оплакал на Пахомий, че силно го боли глава. Пахомий му отговорил, че вярващият не бива на никого да говори за телесните си недъзи, освен в тези случаи, когато болестта не може да се скрие от другите, но и подобни болести трябва да се понасят с пълно търпение. Нали доброволните, както и недоброволните страдания имат смисъл на мъченичество. И въобще трябва да умъртвяваме тялото си от любов към Бога. Това наставление на Пахомий преподобни Теодор приел с най-дълбока вяра и започнал да скрива от хората болката в главата, от която отдавна страдал. Той понасял тази болка още двадесет години, но вече никой не го чул да се оплаква. Теодор бил посещаван и от други болести, повече или по-малко продължителни - например, болка в ушите, треска, очна болест: но всичко понасял мълчаливо и благодушно. И изобщо, никой от монасите не умъртвявал себе си така, както Теодор, който внимателно скривал подвизите си от хората. Всеки ден той вкусвал храна едва късно вечер, а понякога постел по два дни един след друг, вкусвайки храна едва към края на втория ден. Понякога приемал храна, но не пиел вода два дни поред. Варена храна вкусвал само когато бил болен. От ядене на приятни на вкус плодове напълно се въздържал. Но ако братята ядели фурми, той също ядял заедно с монасите, даже си взимал доста, но след това изяждал не повече от две. Нощите обичал да прекарва в бдение. Преподобни Теодор за кратко успял да придобие много духовни плодове. Теодор с цялата си душа се привързал към своя велик старец преподобния Пахомий и към своите сподвижници монаси. Всички те му били близки по дух и също го обичали. Но младият подвижник бил напълно чужд на пристрастието към роднините по плът: те почти не съществували за Теодор и не можели да го откъснат от любовта към Пахомий и монасите.Намирайки се под непосредственото ръководство на свети Пахомий и изпълнявайки с неуморна ревност всичките му наставления, Теодор скоро станал пример за подражание за всички монаси. Преподобни Пахомий даже често изпращал много монаси при него за наставление и утешение. Със своите мъдри, пълни с любов думи, свети Теодор успявал да утеши и успокои мнозина.Не било леко на авва Пахомий да управлява многобройното братство, разпръснато в девет манастира. Имал нужда от помощник. Теодор Освещени, най-добрият от учениците на великия старец, би могъл да бъде и най-добрият му помощник в служене на спасението на монасите. В житието на преподобния се казва, че той имал откровение свише, потвърждаващо решението му да направи преподобни Теодор свой помощник.Скоро свети Пахомий поставил Теодор за строител в Тавениси. Сам той се поселил в друг манастир, в Певоу. Той се надявал, че Теодор ще управлява в неговия дух и че неговите мъдри беседи и назидателен пример ще бъдат от голяма полза за манастира.Като станал началник в Тавениси, свети Теодор често ходел в Певоу да иска съвети от авва Пахомий или да послуша неговите общи поучения. Връщайки се при своите монаси, той им предавал чутото от Пахомий. Авва Пахомий имал обичай след края на поучението да кара монасите да повторят казаното. И свети Теодор усвоил този обичай. От своя страна смятал за необходим за себе си труда при произнасянето на поучението, изпитвайки велика сладост от усвояването и от съобщаването на словото Божие на другите. Понякога Пахомий също ходел в Тавениси и тук беседвал с всички или с някого поотделно за спасението на душата. Неговата мъдрост, добродетелите му и особено смирението му пред всички, даже и пред най-младите членове на братството, били източник на поучение за всички. Но особено Теодор ценял тези посещения и слагал в сърцето си уроците от живота или думите на великия старец.Пахомий внимателно наблюдавал всички действия на Теодор, за да му даде навреме добър съвет. Когато Теодор не следял строго за спазването на всички правила, назначени от Пахомий, той му посочвал, че е необходимо да изисква пълно послушание от монасите, послушание даже и в малките неща, защото нарушението и на най-малкото правило разстройва реда на манастирския живот и води до развитието на дух на непослушание. Когато двама монаси си позволили да разговарят по време на работа във фурната, а Теодор не обърнал внимание на това, Пахомий строго и настойчиво му казвал, че той трябва да следи за изпълнението на правилата на външното поведение.Когато Теодор, усъвършенствайки се все повече и повече, накрая достигнал висока степен на чистота на сърцето и на духовна мъдрост, преподобният Пахомий го повикал при себе си в Певоу, желаейки Теодор да дели с него трудовете по управлението на всички манастири, да му бъде такъв помощник, какъвто бил Иисус Навин на Мойсей. Сега Пахомий нерядко давал на Теодор много важни поръчения. Той го изпращал да наблюдава духовното състояние на братята вместо него, да лекува душите им. Теодор имал право във всички манастири да се разпорежда с приемането на монаси и отстраняването от обителта на тези, които, бидейки неизправни, били за съблазън на братята с поведението си. Обяснявайки свещеното Писание, Пахомий поставял Теодор редом със себе си. Сега Теодор още по-често отпреди проповядвал вместо него. Словото му оказвало изключително благотворно въздействие върху слушателите. Тази любов, която Теодор, по свидетелството на древния житиеписец, имал не само към всеки монах, но и към всеки човек, му давала възможност да вниква в духовните нужди на братята и да им помага с мъдри и топли думи. Пахомий от своя страна бил за него опитен съветник и строг изобличител: той не искал Теодор да остава на тази степен на нравствена чистота и духовна мъдрост, която бързо достигнал, но да се усъвършенства все повече и повече, за да стане изцяло чист по дух и вече да не може да изгуби чистотата. Преподобният Теодор често поучавал монасите. При това той нерядко се обръщал към тях с думи, с които изобличавал или общите за много от тях недостатъци, или недостатъците и провиненията на отделни лица, без да споменава имена.След смъртта на преподобния Пахомий и неговия приемник авва Петроний, който не живял дълго след Пахомий, свети Теодор станал мъдър ръководител по пътя към спасението на всички Тавенисийски манастири, отчасти помагайки на авва Орсисий за управлението им, отчасти управлявайки вместо него, в пълно единодушие, в качеството на съуправител. И с живота, и с думите си той принасял голяма полза на монасите и се прославил и с чудесата си. Свети Атанасий Велики се отнасял с особено уважение към него заради подвизите и мъдростта му. Преподобният починал двадесет години след смъртта на авва Пахомий. Монасите начело с авва Орсисий дълго го оплаквали. Искрено споделял скръбта им и преосвещеният Атанасий. За утешение на монасите Александрийският светител им изпратил голямо послание, в което дълго и красноречиво говорел за добродетелите и подвизите на авва Теодор Освещени.", "date": "2018.05.16", "title": "Преп. Теодор Освещени. Св. преп. отци, избити в манастира „Св. Сава”"}
{"url": "http://www.cross.bg/trimesechie-purvoto-razhodite-1574868.html", "text": "/КРОСС/  средно на лице от домакинство през първото тримесечие на 2018 г. е 1 407 лв. и спрямо същия период на 2017 г. се повишава с 9.8%. В структурата на общия доход с най-висок относителен дял e доходът от работна заплата (56.3%), следван от доходите от пенсии (27.0%), от самостоятелна заетост (6.7%) и от социални обезщетения и помощи (3.0%). Спрямо първото тримесечие на 2017 г. относителният дял на дохода от работна заплата нараства с 0.8 процентни пункта, а доходът от пенсии намалява с 2.1 процентни пункта.В номинално изражение през първото тримесечие на 2018 г. в сравнение със същото тримесечие на 2017 г. доходите средно на лице от домакинство по източници на доход се променят, както следва:През първото тримесечие на 2018 г. относителният дял на  на домакинствата в общия доход е 99.3%, а делът на дохода от натура е 0.7%. на лице от домакинство през първото тримесечие на 2018 г. е 1 263 лв. и се увеличава с 11.5% спрямо същото тримесечие на 2017 година.В структурата на общия разход с най-голям относителен дял са разходите за храна (30.4%), следвани от разходите за жилище (18.4%), данъци и социални осигуровки (14.1%) и разходите за транспорт и съобщения (11.9%).Спрямо първото тримесечие на 2017 г. относителният дял на разходите за жилище намаляват с 1.7 процентни пункта, а се увеличават разходите за транспорт и съобщения - с 0.9 процентни пункта, и за данъци и социални осигуровки - с 0.7 процентни пункта.Като абсолютни стойности през първото тримесечие на 2018 г. в сравнение със същото  тримесечие на 2017 г. видовете разходи средно на лице от домакинство се променят, както следва:През първото тримесечие на 2018 г. настъпва промяна в  средно на лице от домакинство в сравнение със същото тримесечие на 2017 година. Увеличение се отчита в консумацията на  повечето от продуктите. По-съществено  нараства  потреблението на: зеленчуци - от 9.1 на 11.2 кг; яйца - от 34 на 35 бр.; месо - от 7.8 на 8.4 кг и плодове - от 9.9 на 10.5 килограма. Намалява консумацията на хляб и тестени изделия - от 21.5 на 21.2 килограма. Без промяна остава потреблението на сирене, фасул зрял и захар.  ", "date": "2018.05.16", "title": "НСИ: Общият доход на лице от домакинство достигна 1 407 лв."}
{"url": "http://www.cross.bg/stava-purvata-izkachila-1574833.html", "text": "/КРОСС/ 1204 г. - Балдуин IX Фландърски е коронован за първи император на Латинската империя.1527 г. - Флорентинците изгонват Медичите от Флоренция и градът отново става република.1717 г. - Волтер е арестуван и е затворен в Бастилията заради сатиричните си стихове.1770 г. - 14-годишната Мария-Антоанета се омъжва за 15-годишният Луи-Август, който по-късно става крал на Франция.1804 г. - Наполеон се провъзгласява за император на Франция.1818 г. - Основан е град Нова Фрибурго, Бразилия.1836 г. - Едгар Алън По се оженва официално за 13-годишната си братовчедка Вирджиния.1888 г. - Открит е астероидът Паулина.1899 г. - Открито е 10 Обикновено Народно събрание.1901 г. - Състои се първият мач на националния отбор на Уругвай срещу Аржентина в Монтевидео.1912 г. - Подписан е таен отбранителен Българо-гръцки договор.1915 г. - Първа световна война: Антантата връчва първа нота на България, като и предлага да нападне Турция и да завземе Източна Тракия.1920 г. - Жана д'Арк е канонизирана от Католическата църква в Базилика Свети Петър в Рим от папа Бенедикт XV.1929 г. - В Холивуд (Калифорния) е проведена първата церемония по връчване на „Наградите на Академията\".1946 г. - Северен Лас Вегас получава статут на град.1960 г. - В Малибу (Калифорния), Теодор Майман демонстрира първия лазер.1966 г. - Китайската комунистическа партия стартира Културната революция в страната.1969 г. - Съветската космическа сонда Венера 5 каца на Венера.1975 г. - Японката Джунко Табей става първата жена изкачила връх Еверест1996 г. - Французойката Шантал Модюи става първата жена изкачила четвъртият по големина връх в света Лхотце.2005 г. - Стартира проектът Древни цивилизации.2003 г. - В Казабланка, Мароко е извършен атентат на Ал-Каида, 33 души загиват, а над 100 души са ранени след нападения срещу ресторант и кафене, често посещавани от чужденци.2007 г. - Общото събрание на ООН, след като приема, че многоезичността развива единство в многообразието и международно разбирателство, обявява 2008 година за Международна година на езиците.  ", "date": "2018.05.16", "title": "На този ден"}
{"url": "http://www.cross.bg/gryaha-bogatstvo-smurtni-1574834.html", "text": "/КРОСС/ „Има 7 смъртни гряха. Богатство без труд. Удоволствие без съзнание. Наука без човечност. Знание без характер. Политика без принципи. Търговия без морал. Поклонение без жертва.\"Махатма Ганди ", "date": "2018.05.16", "title": "Има 7 смъртни гряха. Богатство без..."}
{"url": "http://www.cross.bg/pleven-polozhenie-desetki-1574839.html", "text": "/КРОСС/ Остава в сила бедственото положение в Община Бяла Слатина, където във вторник вилня силна буря и нанесе сериозни щети.Силен вятър, пороен дъжд и градушка буквално за минути изпотрошили циглите по покривите на десетки къщи, изкоренили десетки дървета, между които и два 15-метрови бора пред сградата на общината.Вятърът е скъсал жици, разбил е стъклени тераси на жилищен блок, носил е ламарини. Засега няма данни за пострадали хора. Вчера лошото време нанесе сериозни щети и в Плевен.Частично бедствено положение е обявено за Община Плевен след силната буря вчера. Това става ясно от публикация на кмета Георг Спартански в социалната мрежа \"Фейсбук\". Бедственото положение е обявено в 17.30 часа във вторник и е за град Плевен и селата Гривица, Ясен и Опанец.\"Кризисният щаб в Плевен бе свикан незабавно, минути след възникване на бедственото положение в Плевен и общината. Ще работи, докато е нужно. Всички възможни екипи на държавни, общински институции и фирми са на терен и работят за отстраняване на последиците от природното бедствие. Най-важното-размина се без жертви, има само един пострадал от счупено стъкло с тежки порезни рани на ръката. Оказана му е незабавна медицинска помощ. Осигурено е нужното кръвопреливане. Ще се възстанови напълно. Благодаря на гражданите, които се включиха със собствени сили и средства! Ще се справим!!!\", написа в социалната мрежа Георг Спартански.", "date": "2018.05.16", "title": "Бедствено положение в Бяла Слатина и Плевен"}
{"url": "http://www.cross.bg/borisov-boiiko-balkani-1574830.html", "text": "/КРОСС/ Министър-председателят Бойко Борисов посреща на 16 май лидерите на 28-те страни-членки на ЕС и правителствените и държавни глави на страните от Западните Балкани. Освен в срещата ЕС-Западни Балкани премиерът Борисов ще е домакин на редица съпътстващи събития.В 8,30 ч. Бойко Борисов ще се срещне с президента на Европейската конфедерация на профсъюзите Лука Визентини. Двамата ще разговарят в сградата на Министерския съвет. В срещата ще вземат участие също министърът на труда и социалната политика Бисер Петков и председателите на КНСБ и КТ „Подкрепа\" Пламен Димитров и Димитър Манолов.В 13,00 ч. министър-председателят Бойко Борисов ще открие конференцията „Диалог със Западните Балкани: създаване на регион на растеж, сигурност и свързаност по пътя към Европа\". На нея политици, общественици, представители на неправителствени организации от различни държави ще дискутират европейската перспектива пред страните от региона и стъпките за постигане на свързаност.От 16,00 ч. премиерът Бойко Борисов ще посрещне в резиденция „Бояна\" лидерите от Европейската народна партия, които ще участват в Срещата на върха на ЕНП. По време на форума десните лидери ще се фокусират върху подготовката за срещата на върха между ЕС и Западните Балкани на 17 май. В 15,30 ч. Бойко Борисов и председателят на ЕНП Жозеф Дол ще направят изявления пред медиите.В 18,30 ч. министър-председателят Бойко Борисов ще разговаря с председателя на Европейския съвет Доналд Туск. Двамата ще обсъдят подоготов3ката и провеждането на срещата ЕС-Западни Балкани на 17 май, на която Борисов и Туск са съвместни домакини.От 19,00 ч. в София Тех парк премиерът Бойко Борисов ще посрещне официално колегите си от Европейския съвет. Борисов е домакин на работна вечеря на лидерите на ЕС. ", "date": "2018.05.16", "title": "Премиерът Борисов ще е домакин на събития, съпътстващи Срещата на върха ЕС-Западни Балкани"}
{"url": "http://www.cross.bg/mesta-grumotevitzi-vyatur-1574838.html", "text": "/КРОСС/ Над по-голямата част от страната ще е предимно слънчево днес, но на отделни места, главно в централните и източните райони ще се развива купесто-дъждовна облачност и ще има краткотрайни валежи от дъжд с гръмотевици. Там ще има условия и за градушки. Вятърът от северозапад ще се усили и с него за кратко в Северна България ще нахлуе малко по-хладен въздух; в югоизточните райони ще духа до умерен югозападен вятър.Максималните температури ще са между 23° и 28°.По Черноморието ще преобладава слънчево време с временни увеличения на облачността. След обяд на места ще има краткотрайни валежи с гръмотевици. Ще духа слаб до умерен югоизточен вятър, който постепенно ще се ориентира от юг-югозапад. Максималните температури ще са 23-28°. Температурата на морската вода е 18-19°. Вълнението на морето ще е 2-3 бала.Над планините ще се развива купесто-дъждовна облачност и на много места ще има краткотрайни валежи с гръмотевици. Ще духа умерен до силен, само по най-високите части временно бурен югозападен вятър. Максималната температура на височина 1200 метра ще е около 16°, на 2000 метра - около 9°. ", "date": "2018.05.16", "title": "Топъл ще е денят, отново има условия за градушки"}
{"url": "http://www.cross.bg/stadiona-bili-veshtestva-1574840.html", "text": "/КРОСС/ В резултат на създадената от СДВР организация за охрана на обществения ред в столицата, не са регистрирани напрежение и инциденти по време на днешния футболен мач между отборите на „Левски\" и ЦСКА на Националния стадион „Васил Левски\". Столичната полиция предприе всички мерки за обезпечаване на реда и сигурността на гражданите. Посетителите на срещата бяха проверявани щателно на изградените в района на стадиона контролно-пропускателни пунктове. Преди началото на мача, в различни районни управления за установяване на самоличност са били отведени 13 д., един е бил задържан за притежаване на наркотични вещества.Непосредствено на входа на стадиона, на изградените контролно-пропускателни пунктове са задържани двама: един с наркотични вещества и маска и един - за неизпълнение на полицейско разпореждане и агресивно поведение.  ", "date": "2018.05.16", "title": "16 футболни фенове са били задържани преди мача „Левски“ - ЦСКА"}
{"url": "http://www.cross.bg/sofiya-avtomobili-vurha-1574841.html", "text": "/КРОСС/ Европейските лидери - на официална вечеря в София преди срещата на върха в четвъртък.Очаква се още в неформалните си разговори да засегнат теми като ядреното споразумение с Иран, Brexit и бъдещето на страните от Западните Балкани към членството в Евросъюза.На вечерята ще присъства и испанският премиер Мариано Рахой, който пристигна още вчера, преди останалите. Той обаче няма да остане за срещата на върха, защото не признава независимостта на Косово и не желае да сяда на една маса с премиера му Хашим Тачи.За 40-те важни еврогости и екипа ще готвят 15 шеф-готвачи, които са подготвили 4-степенно меню само от български продукти.Очакват се задръствания и закъснение на градския транспорт в цяла София. Причината са пристигащите делегации на лидерите на държавите от Западните Балкани.От Столичната община призовават жителите на града да не използват личните си автомобили за придвижване, като вместо това изберат градския транспорт. Той ще закъснява, но от Центъра за градска мобилност имат план за наваксване на разписание, увериха от общината.По повод председателството затворени за движение на автомобили ще бъдат улици и булеварди в центъра на София и квартал \"Лозенец\" и в района на хотел \"Маринела\", където ще отседнат делегациите. Ще бъде ограничено паркирането и пред Националния исторически музей, хотелите \"Хилтън\" и \"Балкан\".През целия ден на 17 май напълно спряно ще бъде движението на автомобили по бул. \"Витоша\", между бул. \"Патриарх Евтимий\" и бул. \"Пенчо Славейков\". ", "date": "2018.05.16", "title": "Европейските лидери - на официална вечеря в София"}
{"url": "http://www.cross.bg/tema-bulgariya-zashto-1574842.html", "text": "/КРОСС/ БНТ, „Денят започва\"Тема: Една от кралските торти за сватбата на Меган и Хари - дело на българина Иван Александров. Каква е рецептата?Тема: Призив на Столична община: без лични автомобили заради срещата на върха. Говори зам.-кметът по транспорта Евгени КрусевТема: Броени часове преди срещата ЕС - Западни Балкани в София. Говори постоянният представител на България в ЕС Димитър ЦанчевТема: Среща на върха на Европейската народна партия - гост в студиото председателят на групата в европарламента Манфред ВеберТема: Балканите и европейската интеграция - бившият премиер на Македония Владо БучковскиТема: Щастливи дни от \"Мери Бойс Бенд\" за новия клип на Мери Бойс Бенд и предстоящия концерт на групатаБТВ, \"Тази сутрин\" Тема: Природно бедствие в Плевен и Бяла Слатина. На живо - какви щети нанесоха бурите и градушките?Тема: Защо 3-годишните деца ще се явяват на тестове? Спор в студиотоТема: Защо Божидар Лукарски се отказа от лидерския пост в СДС? Гостува председателят на синята партияТема: След нападението с нож в тролея - какво е състоянието на пострадалия младеж?Тема: Как да се предпазим от агресия на публично място? Гостуват лекарите Емил Грашнов и Цветеслава ГълъбоваТема: Стреляно ли е по режисьора Люси Иларионов след спор на пътя?Тема: БЛС срещу новата здравна карта. Ще има ли достатъчно легла за болните у нас? Гостува д-р Венцислав ГрозевТема: На живо от Чикаго - какви са версиите за мистериозното изчезване на две момичета от България?Тема: Откъде идва вдъхновението? Как младо момче стана писател, след като му откриха тежко заболязаванеНова телевизия, „Здравей, България\"Тема: В \"Здравей, България\" на 16 май репортерите на NOVA предават на живо за щетите от бурята, която отнесе покриви и изкорени дървета в Северна БългарияТема:  Екшън като на кино: кой е виновен за тежката катастрофа във Варна?Тема: След нападението в тролея заради забележка - какво ще е наказанието?Тема: Само по NOVA  - говори майката на човека, прегазил с колело малко дете в паркаТема: Яйца и недоволство срещу здравеопазването. В студиото - говори здравният министър Кирил АнаниевТема: Лидерите на Европа у нас .Какво ще се случи на срещата на върха? Гостува шефът на българското представителството на Еврокомисията - Огнян ЗлатевТема: Шофьори на камиони на протест пред гостите от Европа. И още: защитило ли е правителството интересите на превозвачите ни? В спор - ГЕРБ и БСПТема: Последна надежда в издирването. Жената до Боян Петров за лавината от подкрепаТема: Протест пред Църквата. Защо обвиниха Светия Синод, че действа по сценарий на Москва?Тема: \"Запей, България\". Актрисата Милена Маркова - Маца в колата на Ива и Мон Дьо ", "date": "2018.05.16", "title": "В сутрешните блокове в сряда"}
{"url": "http://www.cross.bg/london-hristo-bulgarin-1574858.html", "text": "/КРОСС/ , който беше в неизвестност от 12 май, е бил покосен от инфаркт.48-годишният Христо Ангелов е кацнал в Лондон на 12 май, след което е бързал да хване автобус. За съжаление обаче, вероятно бързайки да хване автобуса е получил инфаркт. Това е съобщил непознат на сина на Христо - Ростислав, който живее в Лондон и издирваше баща си.Непознатият пътувал в автобуса, в който се случило нещастието, а след като прочел информация в интернет за изчезналия българин, се свързал с Ростислав Ангелов, пише \"24 часа\".Христо излетял за Лондон със свой приятел. Когато кацнали обаче се разделили, като Христо обяснил, че бърза да хване автобуса. От там следите му се губеха. Телефонът му е давал свободно до 14 май, след което е бил изключен.Семейството на починалия мъж благодари на всички, които се включиха в издирването на Христо Ангелов и станаха съпричастни с личната им трагедия.  ", "date": "2018.05.16", "title": "Лоша развръзка: Изчезналият в Лондон българин е починал"}
{"url": "http://www.cross.bg/varna-katastrofa-bolnitza-1574848.html", "text": "/КРОСС/ Четиримата пострадали при зрелищната катастрофа на оживено кръстовище във Варна са изписани от болница. Двама от тях са с леки контузни рани. Това заяви за NOVA главен инспектор Петко Камбуров, началник на сектор „Пътна полиция\" във Варна.Във вторник вечерта джип връхлетя върху 7 коли, чакащи на червен светофар и смачка до неузнаваемост няколко от тях. Дете и трима възрастни са пострадали. Шофьорите на блъснатите коли разказват, че джипът се движил с висока скорост.Катастрофата става в час пик. Джипът е управлява 43-годишна жена, с нея има и малко дете.В болница са откарани четирима души, нямат тежки наранявания или фрактури, съобщават от лечебното заведение.А участниците в катастрофата недоумяват защо джипът е влетял в завоя с висока скорост.Тежката катастрофа блокира движението по един от най-оживените булеварди във Варна - „Сливница\", за повече от три часа. Спряно беше и движението на градския транспорт в района.По случая е образувано досъдебно производство.  ", "date": "2018.05.16", "title": "Ранените при верижната катастрофа във Варна са в добро състояние"}
