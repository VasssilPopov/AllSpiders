{"url": "http://www.cross.bg/yunker-suveta-rymen-1565256.html", "text": "/КРОСС/ На 12 януари от 11.00 часа на „Дондуков\" 2 държавният глава Румен Радев ще проведе среща с председателя на Европейската комисия Жан-Клод Юнкер, съобщиха от прессекретариата на президентството.Председателят Юнкер е на посещение в България по случай официалното откриване на първото Българско председателство на Съвета на Европейския съюз.Темите на разговора ще са свързани с актуални теми от европейския дневен ред, както и с ключовите приоритети на българската страна в качеството ѝ на председател на Съвета. ", "date": "2018.01.11", "title": "Румен Радев ще се срещне с Жан-Клод Юнкер"}
{"url": "http://www.cross.bg/evropa-bulgariya-nasheto-1565290.html", "text": "/КРОСС/ От 13 века България е Югоизточната порта на Европа - много сме дали и много можем да дадем на нашето европейско семейство. Това каза президентът Румен Радев по време на официалното откриване на българското председателство на Съвета на ЕС.„На Балканите знаем добре, че от разделението покълват трагедии. Европа е твърде голяма, за да бъде монолитна, но и твърде малка, за да бъде разделяна. Затова и мотото на нашето председателство е „Съединението прави силата\". България притежава изпитан във времето модел на добро съжителство между религиите. Ние сме родината на Кирилицата. България, която днес догонва развитите страни в Съюза, спаси своите евреи през най-мрачните години за континента. Това ме кара да вярвам, че много сме дали и много можем да дадем на нашето европейско семейство\", посочи Румен Радев.„Поемаме председателството в труден за Съюза момент. Глобалната несигурност превръща европейската отбрана в императив, миграцията и тероризмът изискват активен диалог с големите съседи на Съюза\", обясни президентът.Държавният глава коментира, че когато проблемите засягат всички, ключът е в реализма и солидарните усилия. „За да пребъде Европа, ни трябват разбираема реч, опростени процедури, взаимно доверие, ново самочувствие и надмогване на егоизма. Вярвам, че през следващите 6 месеца всички вие, нашите гости от Европа, ще се чувствате у дома си сред римските руини и православните църкви на България. Особено тук в София, където православна църква, католическа катедрала, джамия и синагога са на няколко стотин метра една от друга. Това е уникално историческо разстояние, което ще напомня на всички нас, че Европа не е само икономическо пространство, а територия на свободата, вкоренена дълбоко в историята, културата и хуманизма, които не бива да загърбваме. Добре дошли\", каза държавният глава. ", "date": "2018.01.11", "title": "Президентът Радев: Много сме дали и много можем да дадем на нашето европейско семейство"}
{"url": "http://www.cross.bg/dnes-probodni-godishna-1565291.html", "text": "/КРОСС/ 52-годишният Пепи Стоянов от София, който СДВР издирваше във връзка с нанесени прободни рани на 50-годишна жена в София по-рано днес, се е предал.Към 8.35 часа днес е получен сигнал за настанена в болница 50-годишна жена. Тя е в тежко състояние, приета е с прободни рани по тялото.По първоначални данни жената била нападната с нож от свой познат на улица в кв. \"Орландовци\".  ", "date": "2018.01.11", "title": "Търсеният за клането в \"Орландовци\" се предаде сам"}
{"url": "http://www.cross.bg/tysk-zayavi-region-1565292.html", "text": "/КРОСС/ \"Вярваме, че вашето председателство ще бъде толкова резултатно, колкото преди четвърт век беше Христо Стоичков в Световната купа\". Това заяви председателят на Европейския съвет Доналд Туск изцяло на български език по време на церемонията, която даде официалния старт на председателството ни в ЕС.Той започна със стихотворението \"Отечество любезно, как хубаво си ти\" на Иван Вазов.\"Като поляк разбирам колко много работа и решимост ви е струвало на вас  да постигнете тези европейски успехи за вашето отечество.Никой не ви е дал нищо даром. Вие сами сте творците на този исторически обрат, на тези красоти\", заяви той.Той нарече българския народ \"потомци на Спартак\", \"наследници на най-старата държава в Европа\" и воини, които никога не са изгубили бойно знаме в битка.\"Кой друг би бил на висотата на тази важна и изключително трудна задача - да се поднови европейската перспектива за целия регион\", каза Туск. И допълни: \"С министър-председател, който би могъл да изплаши не един тракийски воин, ще се справите\".  ", "date": "2018.01.11", "title": "Туск: Кой друг би бил на висота – да се поднови европейската перспектива за целия регион"}
{"url": "http://www.cross.bg/bulgariya-yunker-komisiyata-1565293.html", "text": "/КРОСС/ \"Председателството съвпада с ключов момент, ред знакови инициативи за определяне на бъдещето на ЕС са в ход, не бих могъл да си представя по-добра личност от добрия ми приятел Бойко Борисов, която да поеме лидерството за 6 месеца, а и за по-нататък\". Това каза председателят на Европейската комисия Жан-Клод Юнкер по време на официалното откриване на българското председателство на Съвета на ЕС в Народния театър „Иван Вазов\".\"Преди 11 години, през 2007 г., България стана член на ЕС, но процесът започна много дълго преди това. Гордея се, че съм малка част от присъединяването на България\", посочи той.\"България води Европа от тази вечер, България е страна, към която изпитвам особена слабост. Вашето място е в Европа, в еврото и ние сътрудничим с вас по този въпрос. Комисията е на страната на България. Съединението прави силата\", желая ви късмет и всичко най-хубаво за идното Председателство\", каза още председателят на ЕК Жан-Клод Юнкер. ", "date": "2018.01.11", "title": "Юнкер: Комисията е на страната на България"}
{"url": "http://www.cross.bg/snyag-bulgariya-ymeren-1565288.html", "text": "/КРОСС/ През следващото денонощие ще се задържи облачно, на много места с валежи от дъжд. През деня сняг ще вали в източната част на Стара планина, но с нахлуването на студен въздух привечер в Северна България и високите полета на Западна България дъждът ще преминава в сняг.През нощта срещу събота почти навсякъде ще вали сняг, само в Югоизточна България валежът все още ще е от дъжд. Ще духа умерен вятър от изток-североизток. Минималните температури ще са между 0° и 5°, а максималните от 4° до 9°.По Черноморието ще е облачно с валежи от дъжд. Ще духа умерен североизточен вятър. Максималните температури ще са 8°-9°. Температурата на морската вода е 9°. Вълнението на морето ще бъде 3-4 бала.В планините ще е облачно. Преди обяд валежи от сняг ще има в източните райони на Стара планина, а след обяд ще завали и в масивите от Западна България. Ще духа слаб до умерен южен вятър, който през деня постепенно ще се ориентира от югоизток. Максимална температура на височина 1200 метра около 0°, на 2000 метра - около минус 4°.В събота вятърът от североизток ще се усили, ще е умерен, в Източна България до силен. Температурите ще се понижат още. В по-голямата част от страната ще превалява сняг, в югоизточните райони - дъжд.В неделя в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще бъде студено и ветровито. В понеделник вятърът ще отслабне, а по-късно и ще стихне. Минималните температури ще се понижат още, а и дневните в повечето райони ще са отрицателни. Облачността ще е предимно значителна, на места ще има и превалявания от сняг, предимно слаби.  ", "date": "2018.01.11", "title": "Утре вечер ще вали сняг в почти цялата страна"}
{"url": "http://www.cross.bg/grypata-pochina-klark-1565276.html", "text": "/КРОСС/ Еди Кларк от \"Моторхед\" почина на 67 години от пневмония, съобщи Контактмюзик.Двамата останали музиканти от групата Фил Кембъл и Мики Дий потвърдиха тъжната новина. Те споделиха на официалната си страница във Фейсбук колко са разстроени да загубят още един член на групата: \"Покрусени сме, че трябва да разпространим новината, която преди малко научихме - пишат те. - Едуард Алън Кларк, или както го наричахме Бързия Еди Кларк, почина мирно вчера ... в болница, където го лекуваха от пневмония\".Китаристът Фил Кембъл каза, че е в \"шок\" от новината и нарече Еди \"истински рокаджия\".Барабанистът Мики, който е видял съвсем скоро приятеля си, каза, че е бил в \"страхотна форма\".Той допълни, че Еди, фронтменът Леми Килмистър, който почина от рак на простатата на 70 години през декември 2015 г., и барабанистът от оригиналния състав Фил Тейлър, който си отиде месец преди певеца, ще свирят заедно на небето.Еди започва кариерата си с блус групата \"Зюс\". Той се присъединява към \"Моторхед\" през 1976 г. и свири в нея по времето, когато тя създава някои от големите си хитове, като \"Ace of Spades\". През 1982 г. напуска и образува групата \"Фастуей\". ", "date": "2018.01.11", "title": "Еди Кларк от \"Моторхед\" почина"}
{"url": "http://www.cross.bg/traditzii-interaktivna-bulgariya-1565277.html", "text": "/КРОСС/ Интерактивна презентация на българските съкровища традиции и култура даде старт на проявите за официалното откриване на българското председателство. Тя е скрита в специално изградена шатра до Народния театър „Иван Вазов\".25 хил. гости се очаква да посетят България в следващите 6 месеца, предава бТВ. Повечето няма да могат да видят всички красоти, традиции и богатства на българската култура. За тях е специалната триизмерна разходка сред картините на Майстора, тракийски гробници и древни светилища, през природните красоти и мистичната атмосфера на българския фолклор.Стотиците снимки от вековни български традиции и ритуали бяха показани първо пред родни и чужди журналисти в специална шатра под съвременната интерпретация на традиционни народни песни от група „Оратица\".Изложбата е подредена в 8 теми и отговаря на въпроса какво е България. Презентацията откри легендата Валя Балканска. ", "date": "2018.01.11", "title": "Интерактивна презентация на българските съкровища посреща гостите на председателството"}
{"url": "http://www.cross.bg/sindikatite-zaplati-protestite-1565278.html", "text": "/КРОСС/ На фона на официалните събития около европредседателството полицаите излязоха на протест с плакати, с които изразяват недоволството си срещу ниското заплащане в системата на МВР.Тази сутрин в сградата на Министерския съвет премиерът Бойко Борисов се срещна със синдикатите, представляващи интересите на работещите в системата на МВР. Срещата продължи час и половина. Двете страни са си стиснали ръцете по всички важни въпроси.Премиера се ангажира с отпускането на още 100 млн. лв. за заплатите на служителите на МВР.Борисов и синдикатите са били единодушни и по друг въпрос - нуждата от спешно усъвършенстване на нормативната база в  министерството. Днешната среща може да прекрати протестите през следващите дни.Премиерът е подчертал, че промяната в позицията му за увеличение на полицейските заплати не е сделка. Правителството ще отдели 100 млн. за заплати за служителите в МВР, но срещу резултати, казал премиерът на срещата със синдикатите. Той уточнил, че сумата е за периода от 1 януари до 31 декември 2018 г. и допълни, че при добра събираемост през настоящата година, има възможност за увеличаване на полицейските заплати с 10% от 2019 година.Утре синдикатите ще обявят решението си - спират ли с протестите или ще изпълнят заканата си -европредседателството да бъде белязано от недоволство всеки ден. ", "date": "2018.01.11", "title": "Полицаите посрещат евроделегатите с протестни плакати"}
{"url": "http://www.cross.bg/zaradi-beshe-snimkata-1565280.html", "text": "/КРОСС/ Шведската марка H&M си навлече доста гневни коментари и обвинения в расизъм заради тяхна рекламна снимка. Става въпрос за кадър, на който чернокожо дете носи зелен суитчър с надпис \"Най-готината маймуна в джунглата\".Потребителите в социалните мрежи атакуваха модния бранд, който официално се извини за своята грешка и свали снимката. Продуктът също беше спрян от продажба.\"Разбираме, че много хора са разстроени заради тази снимка. Ние, които работим в H&M, напълно разбираме реакцията им. Искрено съжаляваме, че този кадър е бил заснет, заради което снимката беше премахната от всички наши онлайн канали, а продуктът беше спрян от продажба. Вярваме в различията и ще преразгледаме вътрешната си политика, за да избегнем подобни недоразумения в бъдеще\", написаха от H&M. ", "date": "2018.01.11", "title": "H&M свалиха реклама заради обвинения в расизъм"}
{"url": "http://www.cross.bg/rysev-spas-biznesmenut-1565282.html", "text": "/КРОСС/ Бизнесменът Спас Русев беше опериран днес в „Софиямед\". Той претърпя интервенция на менискуса след контузия.„Всичко продължи около 30 минути. Г-н Русев се чувства добре\", каза доц. д-р Антони Георгиев - началник на Клиниката по артроскопска хирургия, който извърши операцията.Спас Русев предстои утре да бъде изписан. ", "date": "2018.01.11", "title": "Бизнесменът Спас Русев беше опериран днес в „Софиямед“"}
{"url": "http://www.cross.bg/bulgariya-fond-solidarnost-1565279.html", "text": "/КРОСС/ Заявление за отпускане на средства от фонд „Солидарност\" за преодоляване на щетите от наводненията в периода 25-30 октомври 2017 г. на територията на Област Бургас подаде днес България към Европейската комисия. Следва процедура по оценка на заявлението, след което ще бъде взето решение от ЕК относно допустимостта и размера на помощта. Очакваният размер на средствата възлиза на над 2.25 млн. евро или над 4.4 млн. лв.Като страна-членка на Европейския съюз Република България има право да получи подкрепа от фонд „Солидарност\" за преодоляване на последиците от природни бедствия. До момента страната е кандидатствала за отпускане на безвъзмездна финансова помощ от фонда за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната до момента помощ от ЕК, национален координатор на която е заместник-министърът на регионалното развитие и благоустройството Деница Николова, е в размер на 36 млн. лв. ", "date": "2018.01.11", "title": "България очаква 4,4 млн. лв. от фонд „Солидарност“ за наводненията в бургаско"}
{"url": "http://www.cross.bg/donald-tysk-balkani-1565281.html", "text": "/КРОСС/ Премиерът Бойко Борисов се срещна с председателя на Европейския съвет Доналд Туск в рамките на официалното откриване на Българското председателство на Съвета на ЕС.\"Темата за интеграцията на Западните Балкани остава водещ приоритет по време на нашето председателство и страната ни ще разчита на подкрепата на всички европейски институции и държавите членки. Европейските надежди на гражданите на страните от Западните Балкани ще съберат заедно на една маса всички лидери. Знам, че това ще е дълъг процес, но това е процес, който ни учи на помирение и на това да обърнем погледа напред. Очакванията на моите колеги са за ускоряване на процеса на евроинтеграция\", подчерта българският премиер.Бойко Борисов и Доналд Туск бяха единодушни, че темата за интеграцията на държавите от Западните Балкани е важна не само за региона, но и за целия Европейски съюз. Двамата обсъдиха възможности в сферата на инфраструктурата и свързаността в региона.Доналд Туск изрази благодарност за инициативата на българския премиер за срещата на върха в София на 17 май, когато се очаква лидерите да обсъдят темата „Западни Балкани\". По време на разговора двамата дискутираха и организацията на Срещата на върха, на която двамата ще бъдат домакини.\"Подобряването на диалога с Турция трябва да става с консенсус и с мъдри и спокойни решения. Политиката на отчуждаване не трябва да продължава, защото за България, а и за ЕС Турция е стратегически партньор в борбата с миграцията\", добави министър-председателят Бойко Борисов.Бойко Борисов и Доналд Туск бяха единодушни, че Кохезионният фонд и селскостопанската политика трябва да бъдат запазени.Българският министър-председател увери Доналд Туск, че страната ни е готова за своето първо председателство и че България ще бъде балансьор и ще търси консенсус по актуалните теми на Европейския съюз. ", "date": "2018.01.11", "title": "Премиерът се срещна с Доналд Туск"}
{"url": "http://www.cross.bg/skok-godina-tochki-1565283.html", "text": "/КРОСС/ Състезателят на висок скок Тихомир Иванов бе награден за атлет №1 на България. Той получи 320 точки в 20-ото издание на анкетата и изпревари спринтьорката Ивет Лалова-Колио с 258 точки и гюлетласкачката Радослава Мавродиева с 244 точки.\"През миналата година получих наградата за изгряваща звезда. Не съм си представял, че само за един сезон ще надградя достатъчно сантиметри към личното си постижение и ще стана лекоатлет на България. Основната ми цел през 2018 година е европейското първенство на открито в Берлин. Хубавото е, че вече съм възстановен на 100%. Скоро ще стане ясна и програмата ми за зимния сезон. Със сигурност ще участвам на Националния шампионат в зала на 3 и 4 февруари. За световното първенство в зала все още не сме го планирали. Искам всичко да върви стъпка по стъпка. Най-важното е да съм здрав. Знам, че очакванията към мен са завишени, но това ме мотивира допълнително, а не ме натоварва\", коментира Тихомир Иванов.Александра Начева получи приза за \"изгряваща звезда на 2017 година\".Тя спечели сребърен медал на троен скок на световното първенство по лека атлетика до 18 години. Бегачката на средни и дълги разстояния Лиляна Георгиева получи приза \"любимец на феновете\" за 2017 година.Георгиева подобри над дузина национални рекорди при подрастващите през изминалия сезон, а на европейското първенство до 20 години завоюва сребърен медал на 1500 метра.Тихомир Иванов (висок скок) - 320точкиИвет Лалова-Колио (100 м и 200 м) - 258 точкиРадослава Мавродиева (гюле) - 244 точкиМирела Демирева (скок височина) - 236 точкиАлександра Начева (троен скок) - 186 точкиЛиляна Георгиева (бягания на средни и дълги разстояния) - 147 точкиГеорги Цонов (троен скок) - 122 точкиГабриела Петрова (троен скок) - 59 точкиВалентин Андреев (чук) - 57 точкиМомчил Караилиев (троен скок) -55 точки  ", "date": "2018.01.11", "title": "Наградиха Тихомир Иванов за атлет №1"}
{"url": "http://www.cross.bg/zatvornik-opital-spre-1565284.html", "text": "/КРОСС/ Полицията в Стара Загора задържа затворник след истински екшън по улиците на града. Преследването продължило няколко часа.Екшънът започнал вчера сутринта, когато полицейски екип се опитал да спре за проверка автомобил с английска регистрация. Вместо да спре водачът се опитал да избяга.Навлязъл дори в насрещното движение на централен градски булевард. Опитите на полиците да го спрат се оказали безуспешни. Колата напуснала града преследвана от патрула. Последвала гонка на пътя към Казанлък, но край село Сливито, на черен път, колата се повредила. Водачът избягал. По - късно той е задържан в района на селото. Оказало се, че излежава присъда в старозагорския затвор, но в момента е в отпуск. В автомобила са открити крадени ВиК части от работилница в затвора.Установено е, че 31-годишния затворник няма право да управлява автомобил ,тъй като му е отнета книжката. Тестът за употреба на алкохол е отрицателен. ", "date": "2018.01.11", "title": "Полицаи и затворник в зрелищна гонка в Стара Загора"}
{"url": "http://www.cross.bg/pytin-vutreshnite-deiistviya-1565285.html", "text": "/КРОСС/ Русия никога не се е намесвала във вътрешните дела на САЩ и не планира да го прави. Това заяви руският лидер Владимир Путин на среща с местни медии.Той подчерта, че САЩ са тези, които се \"намесват навсякъде\" и трябва да очакват реципрочни действия.Нито една държава няма да толерира чужда намеса във вътрешните си дела, изтъкна Путин.Според него абсолютно грешно е да се разглеждат като нормални опитите на САЩ за оказване на влияние върху вътрешнополитическата ситуация на други държави. ", "date": "2018.01.11", "title": "Путин: САЩ се месят навсякъде и трябва да очакват реципрочни действия"}
{"url": "http://www.cross.bg/marinov-slychai-mladen-1565266.html", "text": "/КРОСС/ „Наблюдаваме криминогенната обстановка - действията от последните дни не са заговор за дискредитиране на европредседателството\". Това заяви главният секретар на МВР гл. комисар Младен Маринов по време на изслушването си в Комисията по вътрешна сигурност и обществен ред в парламента, предава „Фокус\".„По отношение на съвкупността от престъпни деяния - наистина всяко едно особено тежко или свързано с насилие, със смъртни случаи, е притеснително. От анализа, който правим за всички тези случаи, не виждаме да има някаква последователност. Случаите не са свързани и не са в последователност, която да говори за някакво умишлено действие, което да доведе до нажежаване на обстановката и търсене на ефект на паника и злепоставяне на страната по време на европредседателството\", коментира гл. комисар Младен Маринов.Той поясни, че МВР разглежда престъпленията като отделни случаи.„Фонът на криминогенната обстановка, за нас изглежда по един начин, за гражданите по друг, особено ако е представен от медиите в дадена посока и последователност\", посочи главният секретар на МВР.По отношение на бандите за обиране на банкомати, Маринов обяви, че е останало незабелязано, че са задържани двамата извършители на последния взрив на банкомат.\"18-годишни младежи, които са споделили, че са мотивирани от това, което са гледали от телевизията\", отбеляза Маринов. ", "date": "2018.01.11", "title": "Младен Маринов: Последните тежки престъпления не са опит за дискредитиране на председателството"}
{"url": "http://www.cross.bg/trump-norvegiya-lider-1565267.html", "text": "/КРОСС/ Президентът на САЩ Доналд Тръмп се похвали, че са сключили споразумение с Норвегия за 10 милиарда долара за закупуване на бойни самолети F-52. Единственият проблем е, че такива самолети не съществуват, информират агенции.По време на съвместна пресконференция с норвежкия премиер Ерна Солберг Тръмп говори за търговското партньорство между двете държави.\"През ноември започваме да доставяме първите изтребители F-52 и F-35\", каза той.Тръмп очевидно е сбъркал при четенето на бележките, тъй като САЩ продадоха 52 изтребителя F-35 на скандинавската страна.Потребители в социалните медии не оставиха инцидента без внимание. Мнозина се пошегуваха с измисления от американския лидер изтребител.Солберг е първият чуждестранен лидер, който се срещна с Тръмп през 2018 г.  ", "date": "2018.01.11", "title": "Тръмп продаде на Норвегия несъществуващия изтребител Ф-52"}
{"url": "http://www.cross.bg/litza-terziiiski-sila-1565265.html", "text": "/КРОСС/ За изминалата година се издирват общо 317 лица с мярка \"задържане под стража\". Това каза директорът на ГД „Национална полиция\" гл. комисар Христо Терзийски по време на изслушването си в Комисията по вътрешна сигурност и обществен ред във връзка с броя на издирваните лица, предава „Фокус\".По думите на гл. ком. Терзийски сред категориите издирвани лица са безследно изчезнали и лица с влезли в сила присъди, с наложена мярка \"задържане под стража\" и бегълци от затвори.По отношение на бегълците от затвора, Терзийски поясни, че за 2017 са избягали 41 души, спрямо 66 за 2016 г.По отношения на Росен Ангелов, който бе обвинен за убийствата в Нови Искър, а се оказа, че от 8 години се укрива с влязла в сила присъда, Христо Терзийски коментира:„Росен Ангелов, който е обявен за издирване с влязла в сила присъда е бил ангажимент на структури, извън МВР\". ", "date": "2018.01.11", "title": "41 осъдени са избягали от затворите през 2017-а, издирват се общо 317 лица"}
{"url": "http://www.cross.bg/avtomobila-katastrofa-podleza-1565268.html", "text": "/КРОСС/ Катастрофа с пет автомобила предизвика хаос с движението в подлеза на Централна поща в Пловдив. За щастие, инцидентът се размина без пострадали.Полицейски патрул е бил изпратен на място след сигнал за удар между две леки коли. Докато изяснявали ситуацията, друга кола преминала през насрещната лента и се блъснала във вече ударилите се два автомобила и в патрулката.Леко ударена е още една кола. Полицейският патрул е бил с включена светлинна сигнализация. Заради инцидента повече от час движението в подлеза беше затруднено.  ", "date": "2018.01.11", "title": "Катастрофа с 5 автомобила предизвика хаос в Пловдив"}
{"url": "http://www.cross.bg/tyaloto-iznasileno-mestnata-1565269.html", "text": "/КРОСС/ Хиляди пакистанци се събраха днес на протестен митинг в град Касур, в централната провинция Пенджаб, настоявайки за съдебна справедливост за 8-годишно момиченце, което бе изнасилено и убито, а тялото му - захвърлено на бунище, предаде ДПА.В шествието участваха ученици, студенти, активисти на гражданското общество и юристи. Полицията откри тялото на детето върху купчина боклуци в центъра на града във вторник - седмица след неговото отвличане.Аутопсията констатира, че момичето е било изнасилено, след което е било удушено най-малко шест дни преди намирането на трупа му. Протести избухнаха и в други пакистански градове като Карачи и Пешавар, съобщи местната телевизия \"Дуня\".Участниците в тях настояха за публично обесване на извършителя на престъплението, който остава неизвестен. Говорител на местната полиция в Касур каза, че само през изминалата година в града са регистрирани над десет подобни случая на отвличания на деца, които после са били изнасилени и убити.Според него ДНК тестове, включително и от последния инцидент, са показали, че почти всички от тези убийства са дело на \"побъркан сериен убиец\". ", "date": "2018.01.11", "title": "Протест в Пакистан след изнасилване и убийство на 8-годишно момиченце"}
{"url": "http://www.cross.bg/godina-optimizum-novata-1565270.html", "text": "/КРОСС/ 52,2 % от читателите на Агенция КРОСС, включили се в седмичната ни анкета, заявяват, че настъпването на новата 2018-а година не им е донесло оптимизъм за по-добър живот . В допитването се включиха 249 души.31,3 на сто са отговорили, че „Новата година нищо не променя, това е само смяна на датата.Скромните 9,2% все пак с лек оптимизъм отговарят, че настъпването на новата година им е донесло надежда, че нещо ще се промени.Само 6,4 на сто от анкетираните отговарят положително, че 2018-а година им е донесла оптимизъм за по-добър живот.Можете да се включите в новата ни анкета: Интересувате ли се от случващото се покрай европредседателството?", "date": "2018.01.11", "title": "Анкета: 2018-а година не е донесла оптимизъм за по-добър живот"}
{"url": "http://www.cross.bg/proekta-vruchi-sezon-1565273.html", "text": "/КРОСС/ В изключително артистичната и елегантна атмосфера на шорума на премиум мебелния бранд КАРЕ на бляскаво светско парти снощи бе представено четвъртото издание на уникалния по своето съдържание „Алманах на успешните казуси в българския бизнес\" 2018. Луксозното издание е финал на третия сезон на проекта на сп. Твоят БИЗНЕС - „Мениджърите споделят\".150 гости - топ мениджъри и собственици на компании, които са участници в проекта, както и още много други приятели, партньори на медията и журналисти бяха първите, които разлистиха уникалното то своето съдържание издание.„Горда съм, че започваме годината с позитивност. За четвърта година реализираме проекта „Мениджърите споделят\", в който представяме успешни, силни и мотивиращи личности. Героите в книгата са хора от различни бизнеси и различни поколения, но всички те успешно ръководят своите компании. Те са личности, които показват реалната българска икономика на светло и поставят България на достойно място в световната бизнес карта.\", споделя главният редактор и издател на сп. Твоят БИЗНЕС Ина Георгиева.През цялата 2017 г. в пет изключително емоционални и зареждащи срещи в артистичната атмосфера на шоурум KARE България, екипът на списанието разговаря и засне 40 мениджъри , които споделиха своите бизнес съвети и представиха по един успешно решен казус от живота на компанията, която ръководят. Често тези казуси са били на ръба на провала, но убеждението, че това е правилния път, понякога предприемането на риск и силата на лидера са водили до успешен край. Историите, разказани от първо лице от самите мениджъри, са включени в книгата.с Цвета Герчева, редактор на проекта \"Мениджърите споделят\"За четвърта година проектът се реализира с изключителната подкрепа на Chivas Regal. За четвърта година домакин на срещите и на светския финал на сезона е дизайнерският шоурум на мебели КARE София. Специален партньор на проекта през изминалата година бе технологичната компания Тим Вижън България.А премиум автомобилите BMW бяха първите, които посрещаха гостите на светското събитие по червения килим.Сп. Твоят БИЗНЕС връчи и специални грамоти за устойчиво развитие на бизнеса и подкрепа на проекта на:- Chivas Regal, чиято грамота бе получена от Йелена Лалич, изп. Директор на Перно Рикар България, а грамотата връчи главният редактор на медията Ина Георгиева.- Детелина Смилкова, вицепрезидент на Висшето училище по застраховане  и участник във втория сезон на проекта, връчи благодарствено писмо на партньора на проекта българската технологична компания „Тим Вижън\" България.- Благодарствено писмо плучи и КARE София, което бе връчено от Ваня Ананиева, собственик на езикови училища „Интелект\" и участник в първи сезон на проекта.- Изпълнителният директор и член на УС на Първа инвестиционна банка Севдалина Василева и участник във втори сезон на проекта връчи Грамота на БМВ Груп България за устойчив бизнес и подкрепа на проекта, която бе приета от Анастасия Янчева, маркетинг мениджър на компанията.- Медията връчи и специална грамота на Любомир Гетов, собственик на консултантста агенция „Анадър Пойнт Адвъртайзинг\" за логистична и консултантска подкрепа на проекта.Специален поздрав към постите бе на вечерта бе музикалното изпълнение на формация „Хипнотик\", изненадата за всички бе включването към тях с изпълнението на флейта на главния редактор Ина Георгиева.В края на февруари 2018 г. медията стартира петият, юбилеен сезон на успешния си проект „Мениджърите споделят\".Алманахът се разпространява в търговската мрежа - пунктове за печатни издания, Inmedio и бензиностанции.  ", "date": "2018.01.11", "title": "Топ мениджъри участват в Алманах на успешните бизнес казуси 2018"}
{"url": "http://www.cross.bg/dyshi-zaloveni-bulgariya-1565271.html", "text": "/КРОСС/ В Одрин бяха заловени 75 души при опит да се прехвърлят нелегално в България и Турция, вчера броят им бе 160.При контролна акция на съвместни екипи от гранични войски, жандармерия и пехотна механизирана бригада в района на Ипсала и две села са открити 75 мигранти от Сирия, Палестина, Афганистан, Мароко, Пакистан и Иран. Вчера в същия район при опит да преминат незаконно границата са заловени 160 души от Сирия, Палестина, Бангладеш, Афганистан, Алжир, Мароко, Ирак, Испания и Непал. След проверките всички са предадени на одринската дирекция по миграцията, съобщава БГНЕС.Специализираната част към командването на пехотата под името „Гранични орли\" отчете, че за 2017 г. само на граничната бразда с България и Гърция са спрени, заловени и върнати 20 014 бегълци. Границата откъм турската страна се наблюдава денонощно с термовизионни камери, военни патрули непрекъснато контролират по границата и арестуват мигрантите и техните водачи трафикантите.В рамките на 6 години само „уловът\" на „Граничните орли\" възлиза на 116 936 души, заловени при опит да се прехвърлят незаконно в България и Гърция. Най-големият брой е регистриран през 2011 г. - 22 664 души, през 2012 г. намаляват до 17 448, 2013 г. те са 16 383 души, 2014 г. - 13 443, 2015 г. - 14 826, 2016 г. - 12 158 души. Миналата година обаче задържаните на границата отново достигат над 20 000 души.  ", "date": "2018.01.11", "title": "Нови групи мигранти напират към България и Гърция"}
{"url": "http://www.cross.bg/deepthinq-prodykti-thinq-1565275.html", "text": "/КРОСС/ LG Electronics разработва собствената си технология за изкуствен интелект, базирана на машинно самообучение и лансира своя AI инструмент за разработчици към всички свои бизнес дивизии. Така компанията ще може да пуска на пазара нови продукти с по-бързи темпове, оборудвана с най-новите технологии.DeepThinQ 1.0 бе разработена миналата година с основаването на лабораторията за изкуствен интелект на LG в Корея, която има за цел да ускори разработките в областта на изкуствения интелект (AI). Платформата позволява лесна интеграция на AI с по-широк кръг от продукти, давайки възможност на продуктовите разработчици на LG да приложат технологията за машинно самообучение. В комбинация с отворената стратегия на наскоро обявената AI марка ThinQ, продуктите на LG, разработени с технологията DeepThinQ, ще доставят цялостно потребителско преживяване, свързвайки множество технологии и решения в рамките на иновативната AI платформа.DeepThinQ 1.0 включва AI функции като разпознаване на глас, видео и сензорни данни, както и пространствено измерване и разпознаване на човешки фигури. Платформата работи със събрани през годините данни за потребителското поведение на клиентите на LG. В основата си DeepThinQ 1.0 е изградена с философия на отвореност и диверсификация и поддържа множество операционни системи като Android, Linux и webOS.Идеята \"живей и учи\" придобива съвсем ново значение благодарение на LG ThinQ. Продуктите, разработени върху платформата DeepThinQ се самообучават, използвайки облачни сървъри, за да стават все по-умни с времето. Тази функция за самообучение е в основата на технологията DeepThinQ и тя дава възможност на AI продуктите на LG да изучават не само околната среда, но и поведенческите модели на клиентите. Така например, климатикът LG ThinQ изучава с времето навицитте на клиентите и автоматично охлажда стаята до температурата, предпочитана от обитателя й. В колата пък, технологията за мониторинг в купето изучава израженията на лицето и жестовете и разпознава кога шофьора започва да се изморява. В крайна сметка ThinQ ще може автоматично да настрои музиката, осветлението и климатика в колата, изучавайки поведението на най-често пътуващите пасажери.DeepThinQ вече променя начина, по който се създават някои продукти за бизнеса и за крайните потребители. Роботите на LG, които дават насоки на международното летище в Корея, използват технология, филтрираща шумовете, за да подобрят разпознаването на гласови команди. Прахосмукачката-робот на LG прави разлика между мебел и домашен любимец и коригира движението си спрямо тях.\"DeepThinQ е превъплъщението на нашата философия за отвореност - да предлагаме най-мощните AI решения на клиентите си чрез стратегия с отворена платформа, отворени сътрудничества и отворена свързаност,\" каза д-р ИП Парк, главен технически директор на LG Electronics. \"ThinQ напълно ще промени начина, по който потребителите ползват нашите продукти, тъй като самите продукти ще се учат как да работят по-добре с потребителите, а не обратното.\" ", "date": "2018.01.11", "title": "LG превключва на режим \"DeepThinQ\""}
{"url": "http://www.cross.bg/grypa-prilozhimata-nankov-1565272.html", "text": "/КРОСС/ Създадена със заповед на министъра на регионалното развитие и благоустройството Николай Нанков работна група ще направи преглед на приложимата нормативна уредба в различни времеви периоди, в които са изграждани руслови и деривационни ВЕЦ в речните легла.Председател на работната група, чието първо заседание се проведе днес, е регионалният заместник-министър Валентин Йовев. В състава й са включени представители на министерствата на регионалното развитие и благоустройството, на околната среда и водите и на енергетиката, както и на Дирекцията за национален строителен контрол.В тримесечен срок членовете на работната група трябва на направят анализ на фактическото и правно състояние на изградените съоръжения и да разгледат възможностите за уреждане на вещно-правните отношения между инвеститорите и държавата. За целта ще бъдат проучени издадените разрешения за строеж и решенията за въвеждане в експлоатация.Общо 176 изградени в корита на реки ВЕЦ-ове са въведени в експлоатация от 2000 г. От тях не повече от 20 са руслови, останалите са деривационни. По заповед на министър Нанков, а в последствие и на база разпореждане на Върховна административна прокуратура, ДНСК извършва проверка на всички издадени разрешения за строеж на такъв тип съоръжения след влизането в сила на Закона за устройство на територията на 31.03.2001 г. На място се проверява и дали изпълненото строителство е в съответствие с одобрените инвестиционни проекти. ", "date": "2018.01.11", "title": "Работна група преглежда приложимата за изграждането на малки ВЕЦ-ове нормативна уредба"}
{"url": "http://www.cross.bg/borisov-kyrtz-sebastian-1565251.html", "text": "/КРОСС/ Премиерът Бойко Борисов проведе телефонен разговор с канцлера на Австрия Себастиан Курц. Канцлерът поздрави българския министър-председател за официалното откриване на Българското председателство на Съвета на Европейския съюз и му пожела успех, съобщават от пресслужбата на Министерски съвет.Двамата потвърдиха желанието си активно и в сътрудничество да работят по общите приоритети на Триото председателства.„Само така ще може да постигнем последователност в политиките за сигурност, Западни Балкани, бюджет, киберсигурност и Кохезионната политика, които са важни за всички държави-членки\", подчерта Бойко Борисов.Себастиан Курц увери българския премиер, че ще продължат да поддържат постоянен диалог, за да могат и двете страни да бъдат полезни една на друга при изпълнение на приоритетите.Бойко Борисов и Себастиан Курц изразиха задоволство от активните двустранни отношения и заявиха, че с личния ангажимент и на двамата сътрудничеството между България и Австрия ще продължи да се задълбочава.Австрийският канцлер прие поканата на премиера Борисов да посети в близко бъдеще нашата страна.", "date": "2018.01.11", "title": "Австрийският канцлер пожела успех на българското председателство"}
{"url": "http://www.cross.bg/namyshkaha-zhena-v-sofiya-1565252.html", "text": "/КРОСС/ Служители на СДВР издирват 52-годишен мъж, съобщиха от столичната полиция.Към 8.35 часа днес е получен сигнал за настанена в болница 50-годишна жена. Тя е в тежко състояние, приета е с прободни рани по тялото.По първоначални данни жената била нападната с нож от свой познат на улица в кв. \"Орландовци\".След нанесените наранявания той е избягал. Предприети са действия за установяване на местонахождението му.  ", "date": "2018.01.11", "title": "Намушкаха жена в София"}
{"url": "http://www.cross.bg/osvoboditelna-voiina-radev-1565253.html", "text": "/КРОСС/ „Благодаря на всички вас за усилията, които полагате за реализацията на амбициозния план с прояви, посветени на тази тържествена годишнина\", заяви държавният глава Румен Радев, който се срещна днес на „Дондуков\" 2 с членовете на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност.Според президента сред българската общественост има големи очаквания и енергия, свързани с отбелязването на кръглата годишнина. „Надявам се, че заложените прояви ще оправдаят това очакване\", добави още Румен Радев. Сред предвидените в програмата изяви има исторически изследвания, конференции, семинари, проекти, редица изложби и концерти.По време на срещата членовете на Националния комитет направиха обобщение на свършеното до момента, както и на предстоящите прояви в следващите месеци. В хода на разговора гостите споделиха с държавния глава затрудненията, които срещат, и обсъдиха варианти за решения.По-рано днес президентът Румен Радев се срещна с извънредния и пълномощен посланик на Русия у нас Анатолий Макаров. По време на разговора двамата направиха преглед на двустранните отношения и предстоящите събития по отбелязването на 140-годишнината от Руско-турската освободителна война.", "date": "2018.01.11", "title": "Президентът се срещна с Националния инициативен комитет за честване на 140-годишнината от Руско-турската освободителна война"}
{"url": "http://www.cross.bg/sgradite-visochinata-chast-1565254.html", "text": "/КРОСС/ Народните представители приеха на първо четене промени в Закона за устройството и застрояването на Столична община, които въвеждат регламенти относно височината на сградите в различните части на столицата, предава „Фокус\".Промените бяха приети с 109 гласа „за\", 2 „против\" и 11 „въздържал се\".Предлага се ограничаване височината на сградите - за централна градска част до 50 метра; в рамките на Околовръстния път - 75 метра; извън Околовръстния път - 15 метра; в останалата част на града - 125 метра.Запазва се възможността за застрояване без ограничение във височината на сградите в новия делови център.Предложенията целят да защитят централната градска част и южните части от общината, които осигуряват визуалната връзка с Витоша. В законопроекта са обособени територии за много високо строителство - Околовръстния път при ж.к. „Люлин\" и по бул. „Цариградско шосе\" от кръстовището на 7-ми км до р. Искър.Въвежда се изискване подробният устройствен план на сградите с височина над 75 м задължително да включва и работен устройствен план. И двата плана ще се одобряват от СОС. Според промените урегулираните като озеленени площи за широко обществено ползване в междублоковите пространства терени няма да могат да променят предназначението си, защото стават част от зелената система на СО. Предлага се и изменение в Закона за териториалното деление на СО с цел конкретизиране на границите между районите „Витоша\" и „Панчарево\", както и „Люлин\", „Овча купел\" и Банкя.Депутатът от ГЕРБ Александър Ненков посочи: „Законопроектът цели устойчиво развитие на София, да бъде регламентирано къде може да се строи и колко да са високи сградите\".Председателят на регионалната парламентарна комисия Искрен Веселинов коментира: „Високото строителство е прецедент, това е основният мотив за спешния порядък, с който приемаме законопроекта. Решенията за обособяване на зони за високо строителство са добра идея, които би следвало да имат по-широк обхват в законодателството ни\".  ", "date": "2018.01.11", "title": "Парламентът прие ограничения за височината на сградите в София"}
{"url": "http://www.cross.bg/plovdiv-zabolyavaniya-inspektziyata-1565260.html", "text": "/КРОСС/ Регионалната здравна инспекция (РЗИ) в Пловдив обяви предепидемична обстановка в областта заради завишаване броя на заболелите от остри респираторни заболявания. С писмо до кмета на Пловдив, РЗОК и общопрактикуващите лекари инспекцията съобщава, че от началото на тази година в Пловдивска област е завишена заболеваемостта от заболявания с грипни симптоми.Към момента болните в региона са 121,71 на хиляда при средно за страната 118,88. По данни на специалистите най-много са засегнати децата до 14 години.В тази връзка от РЗИ препоръчват, за ограничаване на заболеваемостта, да се преустановят плановите консултации на бременни и кърмачета, профилактичните прегледи и имунизации, свижданията в здравните заведения, а в детските и учебни заведения да се въведе дезинфекционен режим и често проветряване.При регистриране на множество случаи на остри респираторни заболявания с грипоподобна картина от РЗИ съветват веднага да се информира инспекцията, а болните да се обслужват по домовете им.  ", "date": "2018.01.11", "title": "Пловдив е пред грипна епидемия"}
{"url": "http://www.cross.bg/referendym-velikobritaniya-glasyvane-1565255.html", "text": "/КРОСС/ Британската министър-председателка Тереза Мей няма да свиква втори референдум за членството в Европейския съюз, заяви днес неин говорител, цитиран от Ройтерс.Изявлението беше направено в отговор на засилващите се призиви за ново гласуване за Brexit.Поддръжникът на излизането на Великобритания от ЕС Найджъл Фараж каза по-рано, че се приближава до идеята за втори референдум. Според него евентуално ново гласуване пак ще бъде спечелено от привържениците на излизането на Великобритания от ЕС и ще сложи край на дебатите.Много поддръжници на оставането на Великобритания в ЕС също подкрепят идеята за нов референдум. Те настояват, че британците не са били достатъчно информирани при първото гласуване, както и че общественото мнение се променя. ", "date": "2018.01.11", "title": "Без втори референдум за Brexit"}
{"url": "http://www.cross.bg/evropeiiskiya-evrozonata-valyten-1565262.html", "text": "/КРОСС/ До месец юни тази година се очаква страната ни да кандидатства за присъединяване към Европейския валутен механизъм - ERM 2, като предварителна стъпка към присъединяването ни към Еврозоната. Това заяви министърът на финансите Владислав Горанов, цитиран от \"Ройтерс\".\"Готови сме да подадем официална молба, дори ако не сме убедени, че отговорът ще бъде \"да\", каза Горанов пред чуждестранни кореспонденти в София.\"Кандидатстването показва нашата готовност да се интегрираме в структурите на Съюза. Ако отговорът е негативен, това ще ни покаже какво да направим, за да стигнем целта си\", каза той.Министърът бе категоричен, че България не може да представлява риск за Еврозоната, добавяйки, че левът и еврото са обвързани с валутен борд вече 20 години, а икономиката ни има здрави основи.Представител на Европейския съюз заяви, че подкрепя страната ни като кандидат за зоната на еврото, но изрази опасения, че не всички 19 страни членки подкрепят България в нейното решение.Според \"Ройтерс\" няма да има решение за приемането ни към Европейския валутен механизъм преди Германия да сформира правителство.  ", "date": "2018.01.11", "title": "До юни кандидатстваме за чакалнята на Еврозоната"}
{"url": "http://www.cross.bg/pomosht-pravna-nbpp-1565258.html", "text": "/КРОСС/ Министерството на правосъдието е ангажирано активно с укрепване на капацитета на Националното бюро за правна помощ (НБПП) в посока разширяване на кръга от лица, които имат достъп до безплатна правна помощ и подобряване на качеството на предоставянето й.Това заяви заместник-министърът на правосъдието Евгени Стоянов днес на кръгла маса, посветена на обсъждането на Стандартите за качество в работата на адвокатите в досъдебната фаза на наказателните производства в България. Събитието, в което участие взеха проф. Алън Патерсън, председател на Международната група по правна помощ и Питър ван ден Бигелар, изпълнителен директор на Холандската комисия за правна помощ, Елена Чернева-Маркова, председател на НБПП и Иванка Иванова,  директор на Правната програма на Институт Отворено общество, отбеляза заключителната част по проект „Подобряване на достъпа до правна помощ в досъдебната фаза на наказателните производства в България\". Проектът е финансиран по Програма Правосъдие 2014 - 2020 г. на Европейския съюз и се осъществяван съвместно от НБПП и Институт Отворено общество - София, с участието на Борда за правна помощ на Холандия като асоцииран партньор.Зам.-министър Стоянов акцентира, че в България е налице добра практика от последните години в резултат на успешното партньорство на НБПП, Институт Отворено общество и Съвета на Европа. Като пример той посочи въвеждането на две пилотни услуги - национален телефон за първична правна помощ и регионални центрове за консултиране към адвокатските колегии, финансирани от Норвежкия финансов механизъм.„Към настоящия момент активно работят националният телефон за правна помощ към НБПП и единадесет регионални центъра за консултиране към  адвокатски  колегии в страната. Дейността на центровете се администрира съвместно между Националното бюро за правна помощ и съответните адвокатски колегии. Основната задача на тези нови форми за предоставяне на правна помощ е тя да се доближи максимално до гражданите, които имат най голяма нужда от нея\", каза зам.-министър Стоянов.По думите му е създадена нова система за организация, управление и контрол на правната помощ, съобразена с европейските стандарти. Въведена е и  процедура по допускане на правна помощ, определяне и назначаване на служебни адвокати, процедура по отчетност и контрол на предоставената правна помощ, значително е скъсен срокът за изплащане на възнагражденията на адвокатите и е постигнато по-равномерно разпределение на работата между тях, а от там и по-добри гаранции за равен достъп до правосъдие за българските граждани.  ", "date": "2018.01.11", "title": "Евгени Стоянов: МП е ангажирано с разширяване на достъпа до безплатна правна помощ"}
{"url": "http://www.cross.bg/ivan-obvinen-beshe-1565264.html", "text": "/КРОСС/ 15-годишният Иван, обвинен за убийството на 11-годишната Никол, е вменяем - това установи назначената от съда експертиза, съобщиха от прокуратурата.Така Иван може да носи наказателна отговорност, но тъй като е непълнолетен, ще получи по-леко наказание.Анализите сочат още, че в кръвните проби на младежите не са открити упойващи вещества.Ученичката беше намушкана в асансьор на жилищен блок в бургаския квартал „Меден рудник\". Нападението беше извършено на 20 август м.г.По първоначална информация момичето се е запознало с Иван в социална мрежа, а после са се срещнали, за да отидат да пушат наргиле.  ", "date": "2018.01.11", "title": "15-годишният Иван, обвинен в убийството на Никол от Бургас, е вменяем"}
{"url": "http://www.cross.bg/tzatzarov-iskur-posochi-1565263.html", "text": "/КРОСС/ За прокуратурата не съществува съмнение, че извършителят на шесторното убийство в Нови Искър е Росен Ангелов и че той се е самоубил. Това обяви главният прокурор Сотир Цацаров по време на изслушването си на заседание на Вътрешна комисия, предава „Фокус\".„В публичното пространство бяха изнесени множество версии. Продължават да се изнасят версии от хора, експерти и от хора, които твърдят, че са експерти. Задават се много въпроси, но съпоставката на фактите и на целия доказателствен материал не опровергава тези два извода\", заяви главният прокурор.По отношение на подготовката на европредседателството, Цацаров посочи, че е на лице изключително добра координация с органите на МВР на всички нива.„Такава координация съществува и мисля, че тя дава своите резултати\", поясни Цацаров.„Що се отнася до последния разстрел, свързвам го също така и с опита за убийство на данъчния инспектор, доказателства на този етап показват, че това са престъпления, които са планирани в един продължителен период от време и е следвало да бъдат осъществени, когато е била налице възможност.Във връзка с наслагването на криминални престъпления от началото на годината, Цацаров посочи, че няма връзка с започващото председателство.„На първо място какво се случва в човешката глава, както случаите в Нови Искър и каква житейска ситуация се ражда или възниква, е много трудно да бъде обосновано с това има или няма европейско председателство\", допълни Цацаров и посочи, че безоблачна криминогенна обстановка няма.  ", "date": "2018.01.11", "title": "Цацаров: Много експерти се изказват, но не съществува съмнение кой е убиецът от Нови Искър"}
{"url": "http://www.cross.bg/ikonomov-bansko-ylitza-1565244.html", "text": "/КРОСС/ \"Изграждането на втора кабинка ще бъде сред основните акценти за Община Банско през 2018 година\", каза Георги Икономов, кмет на Банско, пред \"Фокус\". „Трябва да преминем през всички процедури, които са изключително сложни и тежки, така че да вървим напред до получаване на разрешително за строеж\", заяви Икономов.По думите му приключването на улица „Гоце Делчев\" - трети последен етап, е също сред приоритетите. „Продължаваме строителството на улица „Пирин\" над църквата. Там правим една пешеходна улица. Предвидели сме да изградим нова детска градина, а това ще се случи благодарение на Министерски съвет, които отпуснаха целево средства за изграждане на нова детска градина, която ще бъде с капацитет 80 деца или четири групи по 20 деца\", посочи Икономов. По думите му ще бъдат направени подпорни стени в една част от река Глазне, където такива липсват.„Там имаме и проект за околовръстна улица, така че това са основните инфраструктурни проекти, които ще направим през годината. Очакваме подписване на договорите по програмите за селските райони, които включват рехабилитация на три улици в Банско и една в Добринище. Доста наситена ще бъде Инвестиционната програма на общината. Това обаче са много по- лесни неща след като водният цикъл мина и след като подземната структура вече е подновена и реновираната, това отгоре се прави много по лесно\", каза Иконмов.  ", "date": "2018.01.11", "title": "Икономов: Изграждането на втори лифт на Банско е в програмата за 2018-а"}
{"url": "http://www.cross.bg/yvrezhdaniya-horata-hristov-1565246.html", "text": "/КРОСС/ „Обществото няма да се промени, ако продължава да съществува думата „инвалид\", чиято етимология е „незаконен\". Това заяви народният представител от ПГ на „БСП за България\" и параолимпиец Михаил Христов в пленарна зала.По негово предложение парламентът единодушно прие на първо четене промени в Закона за държавните такси и още 8 закона, с които думата „инвалид\" се заменя със словосъчетанието „хора с увреждания\".Той подчерта, че макар самият той да се интегрирал сред колегите си, у нас все още има разделение на „ние\" и „вие\". „Инвалидите в България продължават да си стоят в къщите. 80% от тях си стоят неинтегрирани, необщителни и ще си останат просто инвалиди. Целта ни е в парламента да се опитаме, по един или друг начин, да променим мисленето на обществото\", каза Христов и призова законопроектът на БСП да бъде подкрепен. Според него това ще бъде първата крачка за интегрирането на хората с увреждания.Христов подчерта, че макар, на пръв поглед, тези изменения няма да доведат до сериозна промяна, те са положителна стъпка и жест към хората с увреждания. „Битката тепърва започва. Моята цел е хората с увреждания да бъдат пълноправни граждани на България, които успяват да се реализират, въпреки трудностите. Предстоят ни още законодателни инициативи, свързани с този тежък проблем\", подчерта той.Христов припомни, че едно от предизборните му общения и причина да влезе в БСП, и в политиката е била именно борбата в защита на хората с увреждания и достойното отношение към тях.  ", "date": "2018.01.11", "title": "Отпада думата \"инвалид\" в законодателството, по инициатива на БСП"}
{"url": "http://www.cross.bg/bizhytata-vreme-magazin-1565245.html", "text": "/КРОСС/ Парижката полиция съобщи, че е открила част от бижутата, откраднати на 10 януари от магазин в луксозния хотел „Риц\". Част от бижутата беше разпръсната по време на задържането на трима от петте бандити, каза полицейски източник, но не уточни на каква стойност е намереното.По време на бягството си единият от крадците изхвърли чанта с бижута и часовници, съобщава БНТ.В сряда вечерта група от петима души нападна бижутериен магазин в хотела и открадна ценности на обща стойност над 4 млн. евро.Престъпниците разбиха с пожарникарски брадви витрините на бутика, където бяха изложени украшенията. Трима бяха задържани от охраната и извиканата полиция. Двама успяха да избягат с плячката.Сигурността в района на площад „Вандом\" е засилена от 2014 г. насам във връзка с многобройните нападение на бутици на най-големите бижутерийни фирми във Франция, които са на самия площад или на съседни улици, но престъпността не намаля съществено. ", "date": "2018.01.11", "title": "Откриха част от откраднатите бижута при обира с брадви в Париж"}
{"url": "http://www.cross.bg/ostanki-sibir-otkriha-1565247.html", "text": "/КРОСС/ Учени от университетите в Санкт Петербург и Томск откриха в руската Кемеровска област останки от нов вид гигантски тревопасни динозаври, живели на територията на съвременен Сибир преди 120 млн. години, пише списание Geobios, цитирано от БГНЕС.„Находките на такива титанозаври като сибиротитан или тенгризавър ни карат да се замислим за произхода на тази група древни гущери. По-рано се смяташе, че титанозаврите са се появили в Южна Америка преди около 145 млн. години, т.е. на древния континент Гондвана. Съвременни данни дават възможност да се предположи, че е възможно те да са се появили най-напред в Азия\", разказва доцент Павел Скучас.Откритият гущер, получил названието Sibirotitan astrosacralis, се отнася към титанозаврите - семейството на най-големите живи същества, обитавали някога Земята. Досега са известни само два вида, чиито останки са били намерени на територията на Русия, което прави костите на сибиротитана крайно рядка и уникална находка.Титанозаврите принадлежат към завроподите - големи четириноги тревопасни гущери, които са разчитали на огромната си маса, огромното количество яйца и бързия растеж на малките. Семейството Titanosauria се смята за нещо като \"кошче за отпадъци\" сред гигантските тревопасни динозаври: към тях учените причисляват всички нови вкаменелости, които не могат да бъдат отнесени към един или друг род завроподи.Останките от повечето титанозаври, включително от рекордно големите аргентинозаври гиганти с дължина от 35 метра и маса от около 90 тона, са намерени в южната аржентинска провинция Патагония, където в далечното минало е имало условия за живот на такива големи същества. Учените предполагат, че сходни условия може да са били налице в днешен Сибир и Монголия, където наскоро палеонтолози откриха множество останки от титанозаври и други семейства завроподи.", "date": "2018.01.11", "title": "Уникална находка на гигантски динозавър откриха в Сибир"}
{"url": "http://www.cross.bg/durzhava-tazi-lykovo-1565248.html", "text": "/КРОСС/ Баща ми, светла му памет, ми е разказвал, че до 1944 г. на три села се падал по един полицай. Но кой окрал, кой изнасилил, кой убил, се разкривало за няма и 24 часа.После - малко бой, последван от „пълни самопризнания\". И развеждане на престъпника из съответното село...Сега в едно само село (Луково) се струпаха над 300 държавни служители - МВР, ДАНС, че даже и армията. И накрая намериха „българския Рамбо\" „самоубит\".Аз не спирам дълбоко да се съмнявам в тази версия. Първо, имаме вече такава практика - преди години „самоубиха\" с гранатомет някакъв иманяр от Хасковско (Тодор Димов-Чакъра - бел.ред.). И някакъв бандит в София (Ганеца - бел.ред). Като за втория медиите дори предварително съобщиха, че няма да оживее. После дойде и случаят с онзи от Перник, дето се „самоуби\" (Стойчо Стоев - бел.ред.) с белезници, пред очите на полицай и с пищов, който трудно се зарежда дори и със свободни ръце...Второ, учим се и от богатия опит на новия „голям брат\". В САЩ годишно стават средно по около 30 000 убийства на битова или расова основа. И обикновено извършителите им се „самоубиват\". При един от последните случаи, дето някакъв психопат изтрепа 60 души, беше „самоубит\" с точен снайперски изстрел от близо 200 метра.И трето, може и да ви прозвучи жестокосърдечно, но по принцип не жаля за развръзката в Луково. През 1998 г. ние отменихме смъртното наказание (и аз тогава като депутат гласувах „за\".) Но иначе нямаше да ни вземат в ЕС, та много остро се налагаше.За което не съжалявам. Но после се замислих. Защото вместо смъртното наказание като максимална мярка въведохме „доживотен затвор без право на отмяна\".Дотук добре. Обаче после научих, че дневният порцион („разкладка\", както му викат) на един затворник е три пъти по-голям от този на „брой лице\" в детската градина.Ами хайде сега замислете се и вие, любезни читатели. Значи всеки ден за осъден престъпник държавата троши по три пъти повече пари, отколкото за едно дете? Е, как тогава да се вайкаме за демографска криза, когато един закоравял бандит ни излиза тройно по-скъп от едно невинно малко българче?А тъй като стана реч за държавата, напират в главата ми и куп други въпроси.Каква е тази държава, в която съдебната система ти дава ефективна присъда, пък после ти казва „засега си свободен, ще влезеш в панделата, когато му дойде времето\". В „белите\" страни обаче в подобни случаи ти монтират и една гривна с джипиес, която показва къде си точно във всеки един момент. И няма никакво мърдане.Но тъй като очевидно не сме „бяла държава\", у нас бъдещият затворник изобщо не чака „да му дойде времето\". А просто се покрива...Каква е тази държава, в която един престъпник осем години уж се спотайва от властта, а тя май изобщо не го и търси. Защото през това време той работи, макар и без трудов или поне граждански договор.Нещо повече, и без тези документи успява да си уреди „кредитно досие\" за телефон на изплащане, което си е чиста магия. И още нещо повече - когато го предават на т.нар. „колекторни\" фирми, те тутакси го намират. Да, ама не и властта...Каква е тази държава, в която можеш да се сдобиеш с боен пистолет? Минал съм през законовите процедури за придобиване и ви уверявам, че са доста строги. Но вчера спрях да се чудя, като видях в „Гугъл\" десетките обяви за продажби на „късоцевно оръжие втора ръка\". С имена, телефони и т.н. Ама май ДАНС и ГДБОП хич не ги е еня...Каква обаче е тая държава, в която цялото МВР и армията реват, че нямат пари, но видяхте ли с какви модерни, че и направо луксозни автомобили „окупираха\" Луково? И с какви оръжия бяха опасани - направо да им завиди всяка уважаваща себе си мутра. Сиреч пари си имат. И за техника, и за комисионите за нея...И накрая, въпросното Луково е едно малко населено място (под 300 жители според статистиката). Та каква е тази държава, в която кметският наместник не познава „по име, презиме и фамилия\" съселяните си? Ми тогава май ще подкрепя мнението на Вежди Рашидов за „чепа за зеле\".Аз все пак се радвам, че „самоубиха\" Горския. От една страна, така жителите на Луково ще си отдъхнат и няма да се запътят масово и запъхтени към недалечното Карлуково. Накъдето с безумните си действия цяла седмица ги тикаше държавата.От друга страна, „самоубиването\" на Горския дойде съвсем навреме, дни преди официалното начало на нашето европредседателство. Така бюрократите от Брюксел спокойно ще си прекарват тук, в тази „спокойна и правова\" страна.Но ще се присъединя и към деликатните намеци на адвокат Марковски, които прочетох тия дни в сайта на ПИК. И наистина, докато съответните държавни органи не покажат убедителни доказателства за противното, обществото като цяло няма да се отърве от подозренията си, че иде реч за някаква огромна лъжа, сътворена от тях..Проф. Драгомир Драганов, Свободно слово ", "date": "2018.01.11", "title": "За Луково, държавата и Карлуково"}
{"url": "http://www.cross.bg/stranata-narochno-temata-1565249.html", "text": "/КРОСС/ „Животът на хората под никаква форма не зависи от факта, че страната ни председателства Европейския съюз\". Това обяви в предаването „12+3\" по „Хоризонт\" ПР- експертът Арман Бабикян.И допълни:„Управляващите с комсомолски устрем преекспонират темата  за председателството на ЕС, без да си дават сметка, че в края на краищата това е рутинна процедура. Подред страните се изреждат, за да председателстват и не е някаква брошка за похвала на ревера на страната ни, а просто работа, която трябва да свършим.Това сериозно преекспониране, изреждането на министри, отглеждането на плочки, лъскането на перчеми .... общо взето ще изиграе лоша шега, защото само след пет-шест месеца ще видим, че нищо особено не се е случило и тогава ще дойде разочарованието. С това разочарование управляващите не знам как ще се справят\", каза Бабикян и прогнозира риск от поява на евроскептицизъм в страната след председателството.На въпрос какво казваме ние с деветте заявления за протести днес, той коментира:„Надявам се, казваме, че животът продължава и всички не спират в унес, за да се взрат в луксозните коли, пътуващи от летището към центъра на София, защо, както видяхте - и в Русе, и във Видин хората слабо се интересуват от това.Единствено напънатият блясък в очите на г-жа Караянчева в Народното събрание говореше днес за„Националния отбор на България\" и някак си напомняше за дриѝм-тийма на Делян Добрев от Хасково. Не знам какви са очакванията някой да определя дневния ред на Европа от София и под диригентската палка на българските политици, при положение че те трудно се справят дори със собствената си страна\".В защита на тезата си, че темата за Европредседателството се преекспонира, Бабикян каза:„Забележете как беше обяснявано всичко през последните 10 дни: Протестите се случвали нарочно, за да злепоставят страната ни пред европейците; Убийствата се правели нарочно, за да ни злепоставят пред европейците; Публикациите в западната преса излизали нарочно, за да ни злепоставят пред европейците. Хайде да не изброявам нататък, че стигнахме до един билборд с \"цена\" 100 милиона, който вчера се превърна в тема - скандал, а  днес протестиращите синдикати получиха 100 милиона с обяснението, че той не им ги давал под натиск, а защото много хубаво си били свършили работа в МВР. Вечното обяснение, че сега ще сме председател на Европейския съюз не е индулгенция нито за атака срещу кабинета, нито за защита на кабинета, Той е рутинно мероприятие, в което трябва да се представим на ниво. Животът продължава и проблемите продължават. Няма как рутинно мероприятие да ни накара да забравим бедността, убийствата, ужасяващата копрупция, медийната цензура...Няма как всички да замълчим, да затворим очите си и да си кажем: „Хайде сега ще стоим чистички и приветливи, докато си тръгнат гостите, а после ще продължим боя\". ", "date": "2018.01.11", "title": "Управляващите с комсомолски устрем преекспонират темата за председателството "}
{"url": "http://www.cross.bg/tzacheva-ministur-raboti-1565242.html", "text": "/КРОСС8 \"Програмата на българското председателство е интензивна, предизвикателствата са съществени, но аз и моят екип сме убедени, че заедно ще намерим конкретни решения на комплексните въпроси. Ще търсим съгласието, необходимо в общ интерес за укрепване на европейското пространство на свобода, сигурност и правосъдие\". Това заяви днес министърът на правосъдието Цецка Цачева по време на изслушване в Комисията по граждански свободи, правосъдие и вътрешни работи (LIBE) в Европейския парламент. Тя представи пред европейските депутати приоритетите на Българското председателство в сектор „Правосъдие\". Изслушването е стандартна процедура в началото на всяко председателство, като първите министри, които застанаха пред европейските депутати, са министър Цачева и министърът на вътрешните работи Валентин Радев.В своето изложение правосъдният министър подчерта, че България застава начело на Съвета в период, в който Европа и европейските граждани се нуждаят от повече стабилност, сигурност и солидарност. „Очакванията към Съвета са високи и ние съзнаваме своята отговорност. В областта на правосъдието и основните права и свободи на гражданите на ЕС ще работим съвместно с вас за намирането на общи решения. Стремежът ни е постигане на конкретни резултати за утвърждаването на силна и единна Европа посредством съгласие, конкурентоспособност и кохезия. Защото просперитетът и икономическото ни развитието се основават на нашия фундамент - зачитане на основните права и свободи и принципа на върховенство на правото\", заяви още министър Цачева.Пред европейските депутати тя се спря подробно на приоритетите на Българското председателство в областта на правосъдието, които са свързани с дейността на Комисията по граждански свободи, правосъдие и вътрешни работи, а именно: създаването на Европейска прокуратура; преговорите по проекта на Регламент за Агенцията ЕВРОЮСТ; развитието на електронното правосъдие; Регламента за електронната неприкосновеност; Директивата за борба с изпирането на пари по наказателноправен ред; Регламента за взаимно признаване на решения за обезпечаване и конфискация и др.Министър Цачева добави още, че България е готова за съвместно сътрудничество с Европейския парламент и по други инициативи, които са от интерес за европейските граждани в областта на противодействието на престъпността и на домашното насилие.На въпрос на европейските депутати за разногласията в България, относно ратифицирането на Истанбулската конвенция министър Цачева заяви, че до ратификация на документа ще се стигне след дебат в българския парламент и изрази надежда, че това ще стане скоро.Попитана за предстоящото институционализиране на Европейската прокуратура, министър Цачева подчерта, че България, като един от инициаторите за създаването й, ще работи приоритетно съвместно с ЕК за структурирането и функционирането на тази нова европейска служба и изграждането на отношенията ѝ с партньорските институции и служби. „Предвиждаме тази тема да  бъде предмет на дискусия в рамките на Неформалното заседание на министрите на правосъдието и вътрешните работи в София в края на този месец. Допълнително въпросите, свързани с институционализирането на Службата, ще бъдат детайлно разгледани по време на двудневна конференция през март 2018 г. в София\", отбеляза правосъдният министър.По отношение на Регламента за Агенцията ЕВРОЮСТ, министър Цачева заяви, че страната ни ще работи интензивно по финализирането на тристранните преговори по проекта за регламент.  ", "date": "2018.01.11", "title": "Министър Цачева в ЕП: Ще работим за укрепване на европейското пространство на свобода, сигурност и правосъдие"}
{"url": "http://www.cross.bg/kyrymbashev-komisiyata-evropeiiskata-1565241.html", "text": "/КРОСС/ \"Европейската комисия да улесни достъпа и навлизането на пазара, както и финансирането за малките и средни предприятия и стартъпи\". Това е едно от предложенията на Петър Курумбашев по отношение на седемгодишния бюджет на ЕС след 2020 г., които бяха приети от Комисията по промишленост, изследвания и енергетика в Европейския парламент (ITRE).Днес депутатите от ITRE приеха становище относно Многогодишната финансова рамка след 2020 г., в което бяха включени по голямата част (12 от общо 13-те) от измененията, инициирани от българския евродепутат. Курумбашев призова Европейската комисия да осигури финансиране на иновациите за развитие на инфраструктурата, решенията за присъединяване и съхранение на енергия за водородни и електрически превозни средства. Евродепутатът смята, че Комисията трябва да продължи да подкрепя развитието на инициативи като Europe-wide electromobility (Електрическа мобилност в цяла Европа) и Fuel Cells and Hydrogen Joint Undertaking (Съвместното предприятие „Горивни клетки и водород\").Според българския евродепутат парламентът трябва да повтори призива за увеличаване с поне 120 млрд. евро на бюджета на рамковата програма за научни изследвания иновации (FP9). \"Иновациите са пътят към пазарен пробив на компаниите и стимулирането им има огромно значение, особено за малките и средни предприятия\", смята Курумбашев. По думите му Комисията, съвместно с агенциите на ЕС, трябва да окуражава и координира прилагането на европейски структурни и инвестиционни фонда на ЕС (ЕСИ фондове), Механизма за свързване на Европа (Connecting Europe Facility), програмите Creative Europe и \"Хоризонт 2020\" за дейности в сферата на научноизследователската и развойна дейност - особено в икономически изоставащите региони.Сред останалите предложения на Курумбашев са повишаването на ролята и капацитета на Европейския консултантски център по инвестиционни проекти, чиято цел е да консултира инвеститорите, организаторите на проекти и публичните управляващи органи по отношение на подбора, подготовката и разработването на проекти.\"Много е важно Комисията да оцени ясно ефективността на прилаганите досега политики и фондове, в т.ч. в сферата на енергетиката, и да използва изводите от тези резултати в подготовката на следващия бюджет на Съюза\", смята Курумбашев.Докладът, приет днес от комисията ITRE, предстои да бъде гласуван по време на пленарно заседание на ЕП в Страсбург, след което да бъде предоставен на Европейската комисия. ", "date": "2018.01.11", "title": "Петър Курумбашев: Европейската комисия да увеличи с поне 120 млрд. евро бюджета за научни изследвания и иновации"}
{"url": "http://www.cross.bg/intelekt-poveche-energiya-1565250.html", "text": "/КРОСС/ Ако си мислим, че изкуственият интелект в телефона ни е излишна прищявка, трябва да помислим отново. Представяме 5 ситуации, в които изкуственият интелект ни дава предимствата, които са ни нужни най-много.1.\tСтартирали сме много приложения едновременноТози случай е добре познат на всички: Facebook, Twitter, Snapchat, Instagram, Youtube, Spotify...всички тези приложения са активирани, използват много мощност...Неприятно, но няма какво да се направи, нали? Напротив - има! Всъщност не използваме всички приложения по едно и също време, така че голяма част от тях могат да бъдат изключени или отложени, а ние дори няма да разберем. Ако има начин можем да предвидим точно кога, колко и по какъв начин използваме всяко едно от тях. Изкуственият интелект, поддържан в процесора снабден с изчислителен блок, базиран на невронна мрежа, ни осигурява това. Колкото по-дълго използваме телефона, толкова повече информация събира изкуственият интелект и по-точно знае как да управлява фоновите процеси, за да спести възможно най-много мощност.2.\tВключваме и изключваме приложения, превключвайки от една задача към другаНепрестанно включваме дадено приложение, после друго, изключваме първото и стартираме трето и така нататък...позната дейност. Операционната система на обикновения телефон е силно „изненадана\" от действията ни  всеки път. Няма си идея какво ще последва, затова и не може да се подготви, зарежда нови данни всеки път, после ги „освобождава\", активира и деактивира сензорите нужни на даденото приложение. По този начин стартирането отнема повече време, консумира се повече енергия и батерията се изтощава по-бързо. С изкуствения си интелект Mate 10 Pro предсказва какво ще е нашето следващо действие и управлява ресурсите много по-добре, стартира приложенията много по-бързо и спестява доста енергия.3.\tКогато е тъмно екранът свети ненужно яркоКогато около нас е тъмно, яркостта на екрана може спокойно да бъде намалена. Така не само ще редуцираме напрежението върху очите си, но и консумираната енергия ще се намали драстично. Въпреки че задачата за регулиране на фоновото осветление може да се управлява доста добре от традиционния алгоритъм, управляван от външен сензор за светлина, е много по-добре да се използва изкуствен интелект за тази цел. Благодарение на машинното обучение, системата знае не само кое време през деня е, но и какво е времето навън и следователно, какви са най-подходящите условия за осветление. Дори малко редуциране на дребни неща като това, допринасят за факта, че Huawei Mate 10 Pro може да издържи почти два пъти повече от конкурентните устройства.4.\tТърсим както досега, но по-бързо и по много по-ефективен начинКогато имаме нужда да намерим бързо конкретна снимка от интернет, телефонът се подготвя за огромен разход на енергия. Същевременно, обработването на данни чрез използване на невронни мрежи е много ефективно: с подкрепата на ко-процесор с невронна мрежа, Kirin 970 е способен да постигне до 25 пъти по-висока производителност  с 50 пъти подобрена ефективност на батерията, сравнено с клъстера от 4 ядра Cortex-A73. Изкуственият интелект, задвижван от невронна мрежа „вижда\" изображенията като нас, „възприема\" ги като цяло и предвижда съдържанието им на базата на ключови характеристики, дори и да няма точно съвпадение с базата данни. Снабден с процесора Kirin 970, Mate 10 Pro може да разпознае 2 000 изображения за 2 пъти по-кратко време от най-бързия конкурентен смартфон!Дали тези две задачи поставят същото натоварване върху процесора и следователно върху батерията? Разбира се, че не. Затова е полезно да знаем колко дълго ще се използва процесорът и какво ще последва, защото тогава ще е възможно да оптимизираме използването на всички ресурси, например чрез деактивиране на по-бързите ядра на процесорите, които консумират повече енергия или освобождаване на ненужни данни, които изискват допълнителна мощност за поддържане. Само ако можехме да предсказваме бъдещето!...С изкуствения интелект можем - механизмите за машинно обучение могат да си правят заключения от предишните ни дейности, адаптирайки се спрямо нас и пестят много повече енергия с всеки следващ ден.5.\tВреме е да излезем, а телефонът ни няма батерияПонякога, въпреки много трикове за пестене на батерия, тя се изтощава. За съжаление може да се случи точно преди да излезем, а не бихме го направили без зареден телефон. За щастие съществува технологията за супер бързо зареждане и чрез нея можем да заредим батерията си до 50% само за половин час. Как е възможно да стане толкова бързо? Разбира се, с помощта на изкуствен интелект. Изисквайки изключителна прецизност и непрестанно наблюдение, процесът на зареждане трябва да бъде изпълнен по начин, който не причинява прекомерно нагряване на клетките, което може да доведе до самозапалване. Способността да се направи оценка и да се предвидят промените е налична благодарение на AI. Затова е възможно да заредим Mate 10 Pro изключително бързо с високо напрежение, като същевременно имаме пълна безопасност.", "date": "2018.01.11", "title": "5 ситуации, в които се радваме, че телефонът ни е с изкуствен интелект (AI)"}
{"url": "http://www.cross.bg/asandzh-predostavi-ekvador-1565286.html", "text": "/КРОСС/ Еквадор предостави гражданство на основателя на сайта \"Уикилийкс\" Джулиан Асандж, живеещ от повече от пет години в еквадорското посолство в Лондон, предават световните агенции.Еквадорското министерство на външните работи заяви, че властите са решили да позволят Асандж да бъде натурализиран, докато търсят начини да уредят ситуацията му.Еквадор предостави политическо убежище на основателя на \"Уикилийкс\", след като през 2012 г. той потърси убежище в посолството на страната във Великобритания, за да избегне есктрадиция в Швеция заради разследване за сексуално посегателство.Шведските власти впоследствие прекратиха делото, но Асандж остана в посолството, защото все още може да бъде арестуван във Великобритания за нарушаване на гаранцията, под която беше пуснат.Днес британското министерство на външните работи заяви, че е отхвърлило искане на еквадорската страна да предостави дипломатически статут на Асандж, който е роден в Австралия.  ", "date": "2018.01.11", "title": "Еквадор предостави гражданство на основателя на \"Уикилийкс\""}
{"url": "http://www.cross.bg/evropeiiskata-predsedatelya-yunker-1565274.html", "text": "/КРОСС/ Премиерът Бойко Борисов ще проведе работна среща с председателя на Европейската комисия Жан-Клод Юнкер, утре, 12 януари. Тя се провежда в рамките на откриването на първото Българско председателство на Съвета на ЕС 2018.Борисов и Юнкер ще разговарят по теми от европейския дневен ред, като акцент ще бъдат  приоритетите на страната ни по време на председателството.Многогодишната финансова рамка на ЕС и готовността на България за членство в еврозоната и Шенген също ще бъдат обсъдени по време на срещата между премиера и председателя на Европейската комисия. ", "date": "2018.01.11", "title": "Премиерът ще проведе работна среща с председателя на Европейската комисия Жан-Клод Юнкер"}
{"url": "http://www.cross.bg/bulgariya-evropa-evropeiiskiya-1565289.html", "text": "/КРОСС/ България застава начело на Европейския съюз. В четвъртък, в сградата на Народния театър, беше поставено официалното начало на председателството.В следващите шест месеца страната ни ще посрещне 25 000 гости и ще бъде домакин на повече от 300 събития.Девизът, с който София застава начело на Европа, е „Съединението прави силата\". Днес обаче България посреща европейските си гости по-скоро разединена.В късния следобед, при изключителни мерки за сигурност, в столицата пристигнаха председателите на Европейския съвет - Доналд Туск, на Еврокомисията - Жан Клод Юнкер, на Европейския парламент - Антонио Таяни, както и всички еврокомисари.Туск се срещна за кратко с българския премиер Бойко Борисов и с ресорния министър Лиляна Павлова. Детайли от разговора им обаче не бяха оповестени.„За мен е изключителна чест да ви посрещна на официалното откриване на първото българско председателство на ЕС. За нас, българите, присъединяването към Европейския съюз преди 11 години беше една сбъдната мечта. И благодаря на всички, които са работели усилено, за да достигнем до този исторически момент\", заяви министърът на европейското председателство Лиляна Павлова.„С гордост и самочувствие поемаме отговорността на председател на Съвета на ЕС 2018. Ние, българите вярвяме в доброто, вярваме в доброто утре. Имаме волята, енергията и решимостта да работим за него заедно с вас\", добави Павлова.До края на юни европейските задачи на страната ни са и в София, и в Брюксел - по много и начесто. У нас около 30 от срещите ще са на високо равнище. А една от най-чаканите - тази за Западните Балкани, се задава през май, за пръв път от 18 години насам. Идеята е да се застъпим за съседите си и да ги свържем с Европа - както транспортно, така и политически.Борбата за добрите отношения с Турция също не трябва да се подценява, подготвена е властта. Но нямало да си затваряме очите за проблемите - борбата с тероризма, опазването на човешките права и на върховенството на закона.След празничното откриване, в петък евролидерите започват работа. Предстоят срещи с министрите от българското правителство, на които ще се обсъждат основните приоритети на председателството, сред които: сигурност и отбрана, миграция и правосъдие, интеграция на Западните Балкани. А те, освен за Европа, са важни и за просперитета на България. Ако докажем способността си да сме медиатори в предстоящите тежки преговори по новия бюджет на Общността след Brexit, то страната ни ще бетонира ролята си на стратегически партньор в Европа.  ", "date": "2018.01.11", "title": "България - първа в ЕС за 6 месеца"}
{"url": "http://www.cross.bg/duglas-istoriyata-predi-1565243.html", "text": "/КРОСС/ Майкъл Дъглас отрече твърдение за сексуален тормоз преди то дори да стане публично достояние. Холивудската звезда заяви, че е почувствал необходимостта да разкрие ситуацията и да сподели своите притеснения преди публикуването на историята в медиите.Той каза, че бивша служителка го обвинява в сексуален тормоз, а историята е от преди повече от 30 години. Адвокатът му се е свързал с него през декември, като му казал, че медия планира да разкаже историята на въпросната служителка.Жената твърди, че след като я е уволнил, дълго време не е успяла да си намери работа. Тя разказала, че Дъглас е използвал неподходящ език пред нея и говорил на приятелите си по телефона мръснишни по неин адрес.„Това е изключително болезнено и е пълна лъжа и измислица. Няма нищо истинско в думите на тази жена\", коментира Дъглас, описвайки ситуацията като „кошмарна\".„Гордея се с репутацията си в този бизнес, да не споменавам дългата история на баща ми. Нямам скрити тайни. Искрено учуден съм защо, след 32 години, се случва нещо подобно\", казва Дъглас.Той добавя, че имал избор да изчака историята да излезе и да се опита да се защити или да сподели с обществеността всичко, включително мислите и притесненията си.Според американски медии жената е писател, но все още не разкриват името ѝ. „Смятам, че тази ситуация е създадена с цел да нарани някого или някой да се възползва от скандала, за да може да напише глава за мен в книгата си\", каза актьорът и добави, че срещу него няма никакви доказателства.„Подкрепям движението #Metoo с цялото си сърце. Но подобно нечестно поведение може да бъде стъпка назад за организацията\", смята Дъглас. ", "date": "2018.01.11", "title": "Майкъл Дъглас коментира непубликувано обвинение в сексуален тормоз срещу него"}
{"url": "http://www.cross.bg/kolata-propastta-krusta-1565287.html", "text": "/КРОСС/ Тежък пътен инцидент стана тази вечер в местността Кръста над Благоевград. Ученици паднаха в пропаст след катастрофа по пътя по време на гонка, предаде БТВ.Дванайсетокласниците не успели да вземат завой и полетели в пропастта. Шофьор, пътуващ в колата пред тях, видял в огледалото инцидента и подал сигнал на 112.Двамата младежи са транспортирани в болница. Единият е с травма на главата. Няма опасност за живота им. В момента се правят опити колата да бъде извадена от пропастта. Шофьорът не е употребил алкохол.  ", "date": "2018.01.11", "title": "Кола полетя в пропаст в м. Кръста край Благоевград"}
{"url": "http://www.cross.bg/oled-displei-displeii-1565228.html", "text": "/КРОСС/ Уникалната завладяваща зрителите инсталация \"LG OLED Canyon,\", която използва дисплей технологиите за бизнеса, ще впечатли посетителите на CES® 2018 тази седмица. Дългият 27 метра \"canyon\" е изграден от 246 LG OLED търговски дисплеи „с отворена рамка\" в конфигурации с изпъкнала или вдлъбната визия. Този дисплей ще покаже на десетките хиляди посетители  на CES уникални картини на природни чудеса.LG OLED технологията използва самоосветяващи се пиксели, които контролират качеството и яркостта на картината. Тъй като нямат самостоятелен светлинен източник, дисплеите са изключително леки, тънки и гъвкви. Използвайки бизнес дисплеи с уникалната технология без рамка LG OLED Open Frame, такъв тип инсталация може да бъде изградена по напълно персонализиран начин и да се превърне във функционален дигитален информационен дисплей, както и в предмет на изкуството.Щандът на LG на CES се намира в близост до главния вход на Las Vegas Convention Center и посетителите му ще забележат LG OLED Canyon инсталацията, която е изградена от 90 вдлъбнати и 156 изпъкнали екрани с отворена рамка. Инсталацията ще прожектира 2,5-минутно 4K UHD видео, което показва гора, ледник, водопад, снежна буря и други чудеса на природата. Невероятното видео преживяване е допълнително подсилено от потапящото Dolby Atmos аудио, което е интегрирано и в портфолиото от LG OLED телевизори за крайни потребители през 2018 г.Технологията LG OLED създаде нова категория дисплеи от висок клас, които възпроизвеждат изумителна картина с перфектни нюанси на черното и страхотни цветове от широки зрителни ъгли, а това ги отличава от който и да е LCD и LED дисплей. Благодарение на уникалната способност на OLED технологията да изключва напълно всеки един възможен пиксел, LG OLED дисплеите съживяват цветовете, така както никой друг и създават безкрайно контрастно съотношение, оптимизирано за съдържание с висок динамичен обхват.Освен персонализираните дисплеи Open Frame LG OLED, които ще бъдат показани на CES, гамата от LG OLED дисплеи за бизнеса през 2018 г. включва изумителните Wallpaper и In-Glass Wallpaper OLED и новаторски видео стени, както и Dual-View плоски и извити модели.Посетителите на щанда на LG на CES 2018 ще могат тази седмица първи да видят инсталацията LG OLED Canyon. ", "date": "2018.01.11", "title": "LG OLED CANYON впечатлява посетителите на CES "}
{"url": "http://www.cross.bg/vota-nedoverie-ninova-1565235.html", "text": "/КРОСС/ „На 17.01.2018г. внасяме вота на недоверие без ДПС\". Това заяви пред медиите в НС лидерът на БСП Корнелия Нинова.  Тя припомни, че БСП е поела ангажимент на 10.01.2018г. да представи мотивите си за вот на недоверие на ПГ на ДПС, обща работна група до 17.01.2018г. да ги дооформи и тогава да бъдат внесени в НС. „Готови сме с мотивите на вота на недоверие\", подчерта тя. Председателят на левицата заяви, че мотивите вчера са били разгледани на Изпълнително бюро и на заседание на ПГ, и е взето решение БСП сама да внесе вота.Корнелия Нинова обясни, че е провела разговори с председателя на ДПС Мустафа Карадайъ и го е информирала за това решение. „Темата остава провалът в борбата с корупцията. Дали ДПС ще ни подкрепят в дебатите и с гласуването, е тяхно политическо решение\", обясни тя.Корнелия Нинова заяви, че мотивите за решението- БСП да внесе сама вота са, че има принципни различия след изказването на почетния председател на ДПС Ахмед Доган, което е било потвърдено и от депутати от ДПС. Тя обясни, че разликите са в две основни неща - мнението на ДПС, че няма готова опозиционна сила, която да поеме управлението. „Само преди 7 месеца се явявахме на избори с управленска програма, с намерение да спечелим изборите и да управляваме\", коментира Нинова.На второ място тя посочи призива към медиите, към гражданското общество и БСП да се пази стабилността и сигурността на страната. „Съгласни сме, че България има нужда от стабилност и сигурност, но за нас основният генератор на несигурност е правителството на Бойко Борисов и събитията от последните седмици го доказват. Оставяйки с взаимно уважение с ДПС, ние пристъпваме на 17.01.2018г. към внасяне на вот на недоверие сами\", заключи Корнелия Нинова.Междувременно от ДПС заявиха, че ще подкрепят вота на недоверие към правителството, но със свои мотиви и аргументи.  ", "date": "2018.01.11", "title": "Корнелия Нинова: Внасяме вота на недоверие без ДПС"}
{"url": "http://www.cross.bg/evrofytbol-namerite-leva-1565237.html", "text": "/КРОСС/ Новият сезон в Бундеслигата започва с интересно дерби между Байерн Мюнхен и Байер Леверкузен - логично, той попада сред акцентите на „Еврофутбол\" за идните дни. Букмейкърската къща определя за фаворит „баварците\" с коефициент 1.73 при гостуването им на \"BayArena\" срещу 3.60 за домакините и 3.62 за равенство. Повече информация за предложенията на „Еврофутбол\" за този сблъсък може да намерите тук.Ето още от акцентите в програмата на компанията за идващите дни:Монпелие - Монако тук\t\t\t\t\tСингъл „1\"-3.20 „Х\"-3.05 „2\"-2.04Реал Мадрид - Виляреал тук\t\t\t\t\tСингъл „1\"-1.21 „Х\"-5.65 „2\"-8.00Реал Сосиедад - Барселона тук\t\t\t\tСингъл „1\"-5.65 „Х\"-4.38 „2\"-1.38Нант - Пари Сен Жармен тук\t\t\t\t\tСингъл „1\"-9.45 „Х\"-5.05 „2\"-1.21Манчестър Юнайтед - Сток Сити тук\t\t\t\tСингъл „1\"-1.18 „Х\"-5.40 „2\"-10.50Повече информация за всички предстоящи спортни срещи с българско участие може да намерите тук.Традиционната рубрика „Добрите новини в „Еврофутбол\" започва с поредната приятна изненада, която букмейкърската къща поднесе на своите участници - вчера, 10.01., бе старта на виртуални надбягвания с коне. Участници от цялата страна се възползваха от атрактивните коефициенти и „удариха\" добри суми: разградчанин взе 1124 лева от прогнозата си за Първи трима в едно от надбягванията, столичанин получи 658 лева от Трио, а друг - от Мъглиж, си тръгна с 620 лева, използвайки също „Първи трима\". Повече информация за новия продукт на „Еврофутбол\" може да намерите тук.„Еврофутбол\" желае успех на всички свои участници! ", "date": "2018.01.11", "title": "„Еврофутбол“: Байерн Мюнхен е фаворит срещу Леверкузен"}
{"url": "http://www.cross.bg/syperkompyutri-evro-syperkompyutrite-1565232.html", "text": "/КРОСС/ Европейската комисия обяви плановете си да инвестира съвместно с държавите членки в изграждането на европейска инфраструктура от суперкомпютри от световна класа, съобщават от пресслужбата на институцията.Суперкомпютрите са необходими за обработката на все по-големи обеми от данни и носят ползи на обществото в много области - от здравеопазването и производството на енергия от възобновяеми източници до безопасността на автомобилите и киберсигурността.Мария Габриел, комисар по въпросите на цифровата икономика и цифровото общество, заяви:\"Суперкомпютрите вече са в основата на важни постижения и иновации в много области, които пряко засягат всекидневния живот на европейските граждани. Те могат да ни помогнат да развием персонализирана медицина, да пестим енергия и да се борим по-ефективно срещу изменението на климата. Подобряването на европейската инфраструктура от суперкомпютри предлага огромен потенциал за създаване на работни места и е ключов фактор за цифровизацията на промишлеността и за повишаване на конкурентоспособността на европейската икономика.\"Приносът на бюджета на ЕС в инициативата ще бъде около 486 млн. евро по актуалната многогодишна финансова рамка; със същата сума ще се включат и държавите членки и асоциираните държави. До 2020 г. общо около 1 млрд. евро публично финансиране ще бъдат инвестирани, а частните членове на инициативата ще се включат и с непарично участие. ", "date": "2018.01.11", "title": "ЕК предлага инвестиция от 1 милиард евро в европейски суперкомпютри"}
{"url": "http://www.cross.bg/sofiya-letishte-dnes-1565238.html", "text": "/КРОСС/ Сигнал за взривно устройство на Летище София е подаден и днес, предаде БГНЕС.Във връзка със злоумишлено обаждане, получено днес в 12:10 часа, на Летище София веднага са предприети действия и е започнала стандартна проверка, уточняват от МВР.Няма да има евакуация на хора.Вчера двата терминала на летище София бяха евакуирани заради фалшиви сигнали за бомби. Час преди сигналите министър Лиляна Павлова представи близо до Терминал 2 електромобилите, с които ще се придвижват делегациите за събитията на Българското председателство на Съвета на ЕС. ", "date": "2018.01.11", "title": "Отново сигнал за бомба на Летище София"}
{"url": "http://www.cross.bg/detzata-ychilishte-osnovno-1565239.html", "text": "/КРОСС/ Две групи ученици се биха в двора на Основно училище \"П. Р. Славейков\" в Бургас. Мелето станало след учебните часове снощи. Схватката започнала, след като възпитаници на Основно училище \"Княз Борис I\" причакали съперниците си пред входа на школото.Причината - пиперливи реплики във Facebook. Свидетели на инцидента станали родители, които отишли да приберат децата си. От двете училища потвърдиха за инцидента.Тепърва ще се мисли какви мерки да бъдат наложени срещу побойниците. Търсят се и родители на децата. От случката няма пострадали. На място е пристигнал патрул на полицията.При появата на униформените, участвалите в разправията, се разотишли. ", "date": "2018.01.11", "title": "Ученици се биха в Бургас заради реплики във Фейсбук"}
{"url": "http://www.cross.bg/izrael-trump-iierysalim-1565240.html", "text": "/КРОСС/ Някои твърдят, че Тръмп се опитва да придаде повече тежест на ролята си в Близкия изток след видимите и реални успехи на Русия в Сирия. Вероятно е така. Но това не отговаря на основния въпрос: защо Тръмп направи това? Да наруши статуквото. В крайна сметка тази постъпка не само не решава проблема в израелско-палестинските отношения, а налива масло във вече загретия котел с огън. Не може ли Тръмп и неговите съветници да разберат това?Естествено, те го разбират. Също така разбират, че решение на израелско-палестинския конфликт по принцип е невъзможно.  С него, и в него, може да живееш като се съгласиш периодично да намираш разбирателство по някои от постоянно изникващите проблеми, откакто съществува държавата Израел. Но да се реши конфликтът и всички да са доволни, това е практически невъзможно. Не може да не бъде порязана едната или другата страна. Изглежда израелците са решили да не се провалят. Но е невъзможно нещо да се случи без международната подкрепа, без подкрепата на световния „хегемон\", какъвто обаче той не беше при президента Обама. С Тръмп... - друга тема.За Израел ключовите въпроси са анексирането на Юдея и Самария - библейските земи, които днес се наричат „окупирани територии\". Тези земи бяха върнати под контрола на Израел в хода на Шестдневната война през 1967 г., но не бяха анексирани и останаха с уникалния статут „контролирани територии\". Всъщност израелците никога няма да напуснат Юдея и Самария, които те смятат за люлка на еврейския народ.Като цяло, трябва да разберем, че всички действия на държавата Израел трябва да бъдат разглеждани единствено през призмата на ангажимента на Израел към своята древна история и религия. Само това може да обясни какво може да очакваме и какво да не очакваме от Израел.И смятам, че в този контекст трябва да се разглежда решението на Тръмп и САЩ да признаят Йерусалим за столица на Израел, въпреки 40-те години, в които градът е разделен на западна (израелска) и източна (палестинска) части. Израелците никога няма да се откажат от идеята, че целият Йерусалим, а не част от него, е столица на Израел (Израел провъзгласява Йерусалим за своя столица през 1949 г.) и че той е неразделна част от тяхната вяра.И тук стигаме до най-важното. Тъй като много политолози не разбират какво наистина се случва американско-израелските отношения. Фактът е, че вярващите евреи, които все още чакат своя месия, планират да му издигнат трети храм на Храмовия хълм, на който в библейски времена е имало два техни храма (построеният от цар Соломон през 10-и век пр. н. е. и вторият, построен през 516 г. пр. н. е. и разрушен от римляните). Сега там са построени две джамии - джамията Ал-Акса и джамията Купол на скалата. За да построят трети храм израелците трябва да се отърват от мюсюлманите и техните светилища. А това е възможно, само ако Израел контролира целия Йерусалим, а не само западната му част.Много експерти смятат, че религията не може да окаже влияние върху истинската политика. Светските политици се боят да бъдат причислявани към конспиративни теории или пък към светските теми да се свързват понятия като „религия\", „мистика\" или „пророчество\".Тези страхове видно обаче се отричат и това става ясно от израелската преса. Вестник Haaretz пише, че „голям брой вярващи всъщност считат посланието на Тръмп като ускоряване на дългоочакваното пришествие на Месията\".Haaretz цитира изказване на адвоката на партия „Ликуд\" Йехуда Глик, който е и лидер на местното „Движение Храмовия хълм\", което има за цел изграждането на Третия храм. Той обяви, че смята Доналд Тръмп за „съюзник в в търсенето на новия месия, когото много скоро се надява да приветства\".  Освен това Haaretz пише нещо абсолютно зашеметяващо, което може да обясни всичко: „Тръмп вероятно може да повярва, че ролята на месия е уникална за него. В края на краищата няма ограничения във времето (за пристигането на новия месия). Няма и възрастови ограничения. Някои смятат, че Тръмп може да управлява вечно. И всъщност, Тръмп не се ли опитва да играе ролята на „спасителя на света\". И не са ли готови ортодоксалните юдеи да играят с него?Американското списание The Atlantic цитира откровено изказване на члена на градския съвет на Йерусалим Ари Кинг, който казва: „За мен, като ортодоксален евреин, Йерусалим не е просто място за живеене. Това е начин на живот.  Това е мястото в непосредствена близост до всичко, което се е случило в нашата история... и където в бъдеще смятаме, че Третият храм ще бъде построен\". За него признаването на Йерусалим за столица от страна на САЩ е „изпълнение на обещанието за идването на новия месия\", съдържащо се в свещените еврейски писания, допълва The Atlantic.Междувременно трябва да вземем предвид не само еврейския мистицизъм, но и християнското пророчество. Християните имат пророчество, че с построяването на Третия храм в Йерусалим, ще се появи антихриста. А антихриста християните смятат за евреин. И той също като еврейския месия още не е дошъл. За християните обаче месията вече е дошъл и е бил разпнат от евреите. Това е Иисус Христос. Ето защо християните гледат с голямо притеснение на това, което се случва с Тръмп, който открито играе на страна на религиозните юдеи. Всички мюсюлмани също са наясно с тези пророчества. Дали заради това, решението на Тръмп срещна единодушна отрицателна реакция от всички страни, както от християни, така и от мюсюлмани?От президента Тръмп не се очаква да даде на заден по въпроса за Йерусалим. Напротив, на хоризонта се задават нови действия на Вашингтон в полза на Израел.  Например Белият дом да призове Израел най-накрая да анексира Юдея и Самария. Или самите САЩ да нанесат удар срещу  Иран - главният противник на Израел в региона.  Или нещо друго...", "date": "2018.01.11", "title": "Израел тръгва вабанк: Защо Тръмп засегна йерусалимския въпрос"}
{"url": "http://www.cross.bg/koalitziya-merkel-sustavyane-1565231.html", "text": "/КРОСС/ Коалиция между съюза, воден от Ангела Меркел, и социалдемократите в Германия все още изглежда далечна перспектива. Това е всеобщото мнение преди поредната среща между двете страни, която се очаква обаче да бъде последна от предварителните разговори, след които трябва да се реши да се премине по преговори по  същество за съставяне на широка коалиция, която да управлява федералната република.„Все още има големи препятствия по пътя, които трябва да бъдат изчистени\", заяви пред репортери Меркел при пристигането си за участие в разговорите за съставянето на нова голяма коалиция.Подобно мнение изрази и Мартин Шулц. Той обяви, че по пътя за успешния изход от разговорите има „големи камъни\". Социалдемократът подчерта, че по въпроса за политиката на Берлин спрямо Европейския съюз вече има постигнато принципно съгласие между партиите, като същевременно изрази надежда, че сондажите за съставяне на правителство ще бъдат завършени в предварително поставения срок, който изтича в четвъртък.Очаква се в късните часове на деня да бъде обявено дали има шансове за съставяне на федерално правителство - втори опит за канцлера Ангела Меркел, след като през ноември усилията за формиране на „ямайска\" коалиция претърпяха пълно фиаско.Предварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.По-рано бе съобщено, че централни данъчни и финансови въпроси, както и основните решения относно миграцията, пазара на труда, здравеопазването, пенсиите и Европа все още не са договорени изцяло. Представители на партиите се срещнаха за първи път в неделя. ", "date": "2018.01.11", "title": "Все още има сериозни препятствия пред съставянето на управляваща коалиция в Германия"}
{"url": "http://www.cross.bg/yvelichenie-dopulnitelno-sfsmvr-1565224.html", "text": "/КРОСС/ Сто милиона лева допълнително ще отпусне правителството за увеличение на заплатите в МВР. Това обеща министърът-председателят на Бойко Борисов на срещата със синдикатите в системата тази сутрин. Протести днес ще има, обяви председателят на СФС на МВР Валентин Попов.Планираните протестни действия за днес обаче няма да бъдат отменени, но още утре председателят на СФСМВР Валентин Попов ще се срещне с управителния съвет на организацията.Зам.-министърът на вътрешните работи Красимир Ципов уточни, че отпуснатите пари не са сделка, за да спрат протестите и че премиерът е доволен от работата на МВР заради събираемостта на приходи в бюджета.Очаква се днес ръководството на Вътрешното министерство и синдикатите да проведат нова среща, за да обсъдят увеличението на заплатите и допълнително отпуснатите средства. Договорено е униформените да вземат повече пари и през 2019 г.„Очевидно очаквате да чуете нещо ново, хубаво ще го чуете. Поговорихме доста сериозно с министър-председателя Бойко Борисов по три основни неща, които както знаете са и наши искания от миналото лято. Две от тях мога спокойно да обединя в едно - това е спешни мерки за усъвършенстване на нормативната база в Министерството. Вторият основен въпрос е възнаграждението\", обясни на брифинг след срещата председателят на СФСМВР Валентин Попов.Той уточни, са обсъдили много внимателно участието на служителите от МВР в охраната на външна граница на Европейския съюз, в борбата с престъпността и контрабандата и техния дял в това приходната част в бюджета да е малко по-добра отколкото е била.„В това отношение се оказа, че сме на много сходни позиции с министър-председателя. Всички присъстващи на срещата се обединихме около едно принципно положение, че очевидно в отговор на приноса, за който току що споменах, на колегите от МВР би трябва да се обмисли сериозно допълнително увеличение на заплатите им, което най-вероятно ще стане факт\", обясни Валентин Попов.Той поясни, че очаква много скоро да започне усъвършенстването на нормативната база в Министерството.„В резултат на това общо мнение, до което стигнахме - не мога да говоря от името на всички колеги от синдикалните организации, но лично аз възнамерявам още утре да свикам УС на СФСМВР и да предложа да обмислим като ответна мярка временно прекратяване на протестните действия. Казвам временно, защото сме длъжни да изчакаме да видим какво ще получим откъм изменение на нормативна база - изменение на закон и подзаконови актове. Не изключвам варианта това временно да стане и постоянно\", обясни председателят на СФСМВР.„Категорично искам да заявя от страна на политическото ръководство, че днешната среща нямаше за цял да спре протестите. Постигнахме ясен и конкретен консенсус да започне работа за допълнително увеличение на възнагражденията на служителите от системата в МВР\", обясни зам.-министърът на вътрешните работи Красимир Ципов и допълни, че първата стъпка е направена в началото на тази седмица.„Знаете, че в бюджета за тази година бяха предоставени 55 млн. лв. повече. Те са разпределени. В МВР ще седнем да поговорим по какъв начин да бъдат предприети действията за едно допълнително увеличение на средствата, които ще бъдат предоставени.Ще започнем разговори по промени в действащото законодателството, включително и в подзаконовата нормативна база. Надявам се, че ще постигнем консенсус.Премиерът Бойко Борисов заяви ясен, конкретен ангажимент за увеличение на възнагражденията и за 2019 г., а не само за 2018 г. Премиерът е удовлетворен от резултатите, които постигаме в противодействието и борбата с контрабандата и всички основни дейности на МВР\", каза още Ципов. ", "date": "2018.01.11", "title": "Правителството отпуска допълнителни 100 милиона лева за заплати в МВР"}
{"url": "http://www.cross.bg/martin-nikoii-kolko-1565223.html", "text": "/КРОСС/ Хитовият изпълнител Рики Мартин вече е разменил брачните си клетви с партньора си - шведския художник Джоан Юзеф. Това съобщи самият той в интервю за  тази сряда.\"Вече съм съпруг, но голямото парти ще го вдигнем след няколко месеца. Определено ще разберете за него. Разменихме брачните си клетви, заклехме се и подписахме всички необходими документи, включително и предбрачни договори\", сподели развълнуваният Мартин пред изданието, цитиран от БГНЕС.Още през 2016-а 45-годишният Мартин обяви, че се е сгодил за Юзеф, който е с 9 години по-млад от него. Двамата неведнъж са споделяли копнежа си да организират публична церемония, която да бъде най-голямото събитие за шоубизнеса. В свое интервю преди няколко месеца обаче изпълнителят на хита , който има осемгодишни близнаци, призна, че все още не са взели решение относно мястото на тържеството, тъй като се колебаят между Стокхолм и Испания.Тогава той се пошегува, че никой не го е предупредил колко трудно всъщност се вдига сватба.\"Всеки говори за сватби, но никой не казва колко трудно се планират те. Не знаех, че ще е толкова сложно да организираме най-важния ден в живота си\", добави той.", "date": "2018.01.11", "title": "Рики Мартин се омъжи за художник"}
{"url": "http://www.cross.bg/zemyata-hoking-chovechestvoto-1565222.html", "text": "/КРОСС/ Поредна мрачна прогноза за бъдещето на планетата и човечеството направи прочутия физик Стивън Хокинг. След като неведнъж е обяснявал, че човешката раса може да изчезне и то в кратки срокове, заради което е призовавал да се засели Марс, сега британският учен нарисува и ново мрачно бъдеще на Земята и хората.Прогнозата му е, че ако човечеството не съкрати емисиите на парникови газове, рано или късно температурата на Земята ще достигне до 460 градуса по Целзий, предава „Дейли мейл\". Той предупреждава дори, че Земята я очаква същата съдба като тази на Венера. Хокинг обясни, че преди 4 милиарда години Венера е била точно копие на Земята - имала е атмосфера, морета, растителност, но поради ред причини просто е \"изгоряла\".Огнен ад дебне и човечеството, което по думите му ще загине заради климатичните промени на нашата планета. А отчитайки, че възрастта на Земята е около 4,5 милиарда години, тя щяла да се превърне в мъртва пустиня само за 500 милиона години.Хокинг не спести укора си и обвини президента Доналд Тръмп за подписването на \"смъртната присъда\" на нашата планета, след оттеглянето на САЩ от Парижкото споразумение за климата.Така или иначе учените очакват да след няколко милиарда години Слънцето ни да се превърне в супернова и да избухне, което несъмнено ще е пагубно за Земята. Предупрежденията на Стивън Хокинг не за първи път обаче поставят доста по-краткосрочни срокове пред човечеството, в което да търси решения за спасението си.  ", "date": "2018.01.11", "title": "Стивън Хокинг с нова мрачна прогноза - Земята ще стане огнен ад заради климатичните промени"}
{"url": "http://www.cross.bg/ninova-bulgariya-mulchim-1565221.html", "text": "/КРОСС/ „Председателството е шанс да изчистим образа на България - БСП ще бъде конструктивна, но не мислете, че ще мълчим\". Това обяви лидерът на БСП Корнелия Нинова от парламентарната трибуна в декларация за приоритетите на групата през новия политически сезон по време на първото заседание след коледната ваканция на Народното събрание, предава „Фокус\".„На 17 януари ще внесем вот на недоверие за корупция. Някои казват - защо го правим на прага на председателството. Правителството няма да падне\", коментира Нинова.Тя обясни, че от БСП го правят, защото правителството създава условия 10 млрд. лв. да се крадат годишно.„Защото според „Евробарометър\" 83% от българите сочат корупцията като основен проблем на държавата. Според българските фирми и българските работодатели - 88% от тях казват, че обществените поръчки се оценяват субективно. Ние няма да мълчим пред това. Казвате 6 месеца да мълчим. Не! Това не са наши думи, а общи оценки на народа и на партньорите. Председателството е шанс да изчистим образа на България\", каза лидерът на БСП.Корнелия Нинова посочи, че председателството е шанс правителството на Бойко Борисов да не си затваря очите пред проблемите и да не казва, че БСП е лошата, а когато европейските партньори определят България като корумпирана кабинетът да твърди, че и там се краде.„Нека това председателство бъде не само оценено като добро домакинство, а България да постигне две цели\", каза Нинова.Тя посочи, целите са накрая европейските партньорите и народът да кажат, че за тези 6 месеца корупцията е намаляла и поне малко стандартът на живот в страната се е доближил до този на европейските граждани.„Това за нас би била успешна политика на председателството. Ние ще работим за това. Ще бъдем конструктивни, но не мислете, че ще мълчим, когато правите грешки и вместо постигането на тези цели водите България назад\", подчерта Нинова.Тя поясни, че реалността за първите 10 дни от началото на 2018 г. има 10 големи проблема и един шанс, възможност за България - председателството.„Народът ни продължава да изчезва, 2017 г. бележи печален рекорд след 1945 г. Едва 57 хил. бебета са се родили, със 7809 по-малко от предишната година. Никакви фанфари, никакво дюдюкане, или хвалби за висок стандарт, не могат да отменят този факт\", каза Нинова.Лидерът на левицата обърна внимание и на проблема в здравеопазването и отчете, че 40 общински болници излизат на протест.Нинова коментира, че учители и ученици от професионалните гимназии са разбрали на гърба си що е то образователна реформа.„Изведнъж медиите констатираха, че учениците изучават Възраждане, без да са учили предишния 10-вековен период - Средновековието и че мнозина от тях не знаят кой е българският цар Самуил\", каза тя и посочи, че самите учители са казали, че това се дължи на прибързаното влизане на Закона за предучилищно и училищно образование.Председателят на БСП коментира, че цената на тока скача, а оттам и храните.„Никакви приказки за увеличаване на минимални заплати и пенсии не могат да отменят факта ,че поскъпването на живота изяде това увеличаване\", каза Корнелия Нинова.По думите ѝ често като се говори за корупция, водещи авторитетни чужди медии са ни залели с оценките на Европа, че България е най-корумпираната държава. „Суперекзотично, изненадващо хора от три области в България - Враца, Видин и Монтана и решиха да организират подписка и да се присъединят към Румъния. Такова нещо не се е случвало в историята на България\", допълни тя.Нинова обърна внимание, че правителството се е разцепило по оста патриоти и част от ГЕРБ срещу друга част от ГЕРБ. Не помня кой пръв го каза, но започнахме годината - осем дни, осем трупа\", каза Нинова.„Ние ще работим за алтернатива, която обществото и хората очакват. Всички тези проблеми като започнете от демографията и свършите с протестите се дължат на сбъркана политика в системите, моделите и корупция във всички системи\", каза лидерът на БСП и призова да се променят моделите.", "date": "2018.01.11", "title": "Корнелия Нинова: Ще бъдем конструктивни, но няма да мълчим"}
{"url": "http://www.cross.bg/rastezh-godina-ikonomika-1565225.html", "text": "/КРОСС/ Китайският премиер Ли Къцян заяви, че втората по сила икономика в света е отбелязала растеж от около 6,9% през миналата година, съобщава държавната агенция „Синхуа\", цитирана от БНР.„Нещата като цяло са по-добри от очакваното\", отбеляза премиерът, коментирайки вътрешната икономическа ситуация.Ли Къцян отдаде по-бързия от очакваното растеж през 2017 година на структурните реформи, осъществявани от китайското правителство.„Трябва да се има предвид, че брутният вътрешен продукт нарасна през 2016 година с 6,7 на сто, докато целта на управляващите в Пекин беше за постигане на по-скромен растеж от около 6,5% през 2017-а година\".По-рано през седмицата Световната банка представи своя редовен годишен януарски доклад за представянето на глобалната икономика. Водещата международна институция повиши прогнозите си за растежа на световна икономика както за изминалата, така и за настоящата и за следващата година. В същото време СБ повиши и оценката си за икономическия растеж на Китай през 2017-а година до 6,8% (от 6,5%) и за 2018-а до 6,4% (от 6,1% предишна прогноза).Официалните данни на китайската статистика за годишния растеж на втората по сила икономика в света ще бъдат представени през следващата седмица. ", "date": "2018.01.11", "title": "Китай се похвали с неочаквано голям растеж на икономиката"}
{"url": "http://www.cross.bg/instaview-potrebitelite-kyhnya-1565226.html", "text": "/КРОСС/ LG Electronics ще представи визията си за умна кухня на бъдещето в рамките на изложението CES 2018. Умната кухня предвижда нуждите на клиентите и намалява времето за приготвяне на храна.Умната кухня на LG намалява притесненията около ежедневното приготвяне на храна. Уреди като хладилинка InstaView ThinQ, гамата от готварски печки EasyClean® и миялната QuadWash увеличават ефективността и улесняват готве-нето, което позволява на потребителите да прекарват по-добре времето си вкъщи.LG InstaView ThinQ е сюблимен момент при хладилните технологии и предлага максимално удобство и ефективност. Интелигентният хладилник има 29-инчов сензорен LCD дисплей, който се превръща от компютърен дисплей в прозрачен прозорец и само с две потупвания, той препоръчва вкусни рецепти въз основа на наличните продукти, за да предостави отговор на вечно тревожещия ни въпрос - „Какво ще вечеряме?\". След като потребителят е избрал рецепта, хладилникът автоматично изпраща информация до готварската печка, като Alexa устно насочва готвача през всички стъпки в процеса, за да помогне максимално при готвенето. За да е още по-приятно готвенето и хапването след това, потребителите могат чрез InstaView ThinQ да слушат любимите си песни в Amazon Music, iHeartRadio и  други услуги за поточно предаване.Освен това, хладилникът InstaView ThinQ предлага система за управление на хра-ната чрез webOS платформата на LG и технологията за разпознаване на глас Alexa. Функцията Smart Tag дава възможност на потребителите да слагат стикери, етикети и дати на годност на храната, съхранявана в умния хлаилник  и изпраща уведомления, когато срокът на годност на даден продукт е изтекъл. Когато пазаруват в магазина, потребителите могат да проверят съдържанието на хладилника посредством смартфоните си, свързани с широкоъгълната камера PanoramaView, намираща се във вътрешността на InstaView ThinQ.Благодарение на партньорствата си с компании като Innit и SideChef, Wi-Fi-свързаните устройства с изкуствен интелект на LG могат да предоставят по-широка гама от услуги на потребителите. Така например, ако готварската печка LG EasyClean е свързана със съответното приложение, тя може да получи по безжичната мрежа информация за рецептата и автоматично да започне предварително нагряване за определена продължителност от време. Когато фурната има нужда от почистване (което е улеснено от усъвършенствано хидрофилно емайлово покритие), автоматично се изпраща уведомление на смартфона на потребителя. А когато готварският плот е в употреба, автоматично се включват абсорбатора и лампата.За да улесни миенето на съдове, готварската печка LG EasyClean изпраща нужната информация на свързаната миялна QuadWash, която настройва оптимален миялен цикъл въз основа на сготвеното ястие. Така например, миялната ще избере по-дълъг миялен цикъл и по-гореща вода, ако знае, че има мазна тава вместо такава от леко зеленчуково ястие. QuadWash технологията, съставена от четири впръсквателя с различни движения, гарантира бързото и безупречно почистване на съдове с всякакви форми и размер. И готварската печка EasyClean, и миялната QuadWash могат да бъдат наблюдавани чрез гласови команди и LG CLOi Hub Bot.\"Цялостната свързаност в умната кухня на LG ще направи революция в готвенето и храненето,\" каза Сонг Дае-хюн, президент на LG Home Appliance & Air Solution Company. \"Улеснявайки готвенето и почистването от край до край, кухненските уреди на LG, използващи изкуствен интелект, подобряват качеството на живот, решавайки злободневните проблеми в кухнята.\"Посетителите на CES 2018 ще могат да разгледат решенията на LG за умна кухня межде 9-12 януари на щанд #11100 в Централната зала на Las Vegas Convention Center.", "date": "2018.01.11", "title": "Мрежата от свързани кухненски уреди на LG прави кухнята още по-привлекателна"}
{"url": "http://www.cross.bg/dimitrov-krug-grigor-1565229.html", "text": "/КРОСС/ Григор Димитров ще започне срещу квалификант участието на първия за годината турнир от Големия шлем за годината - Откритото първенство на Австралия.Българинът е поставен под №3 в схемата на надпреварата и ще има наглед лек жребий в първите кръгове. Ако преодолее първия кръг, във втория Димитров също ще се изправи срещу съперник, който  трябва да дойде от квалификациите, които в момента текат и не е ясно все още кои могат да бъдат те.Фаворит за негов противник в третия кръг е 20-годишният руски талант Андрей Рубльов, който обаче преди това трябва да се справи с ветераните Давид Ферер и Маркос Багдатис.Евентуално за четвъртия кръг най-вероятен съперник на хартия изглежда Жо-Вилфред Цонга, а за четвъртфинал световният номер 8 Джак Сок.Григор Димитров е в горната част на схемата и евентуално, ако стигне до полуфинал, то там най-вероятно може да го чака световният номер 1 Рафаел Надал.В квалификациите при жените първата от българките в световната ранглиста Виктория Томова победи 7:5, 6:7 (2:7), 6:2 Марина Заневска (Бел), а Елица Костова отстрани 6:1, 3:6, 7:5 Ейша Мухамад (САЩ). Сесил Каратанчева пропусна мачбол и загуби 5:7, 6:3, 5:7 от Ирина Бара (Рум).", "date": "2018.01.11", "title": "Лек жребий за Григор Димитров за старта на Australian Open"}
{"url": "http://www.cross.bg/polychava-peshehodtzite-putnitzite-1565227.html", "text": "/КРВОСС/ Европейската организация Euro NCAP състави списък на най-безопасните автомобили на 2017 г. Проведени са общо 70 краш-теста, от които експертите са избрали моделите с най-добри резултати и са ги разделили в 6 различни категории, предава Automedia.От организацията уточняват, че не са успели да проверят безопасността на коли от всички сегменти, тъй като броят на краштестовете е значително по-малък в сравнение с 2016 г.В бизнес-класа най-добре се представя фастбекът Arteon. Както и останалите коли в този списък, той получава 5 звезди и обща оценка от 36,8 т. Безопасността на водача и пътниците е оценена на 96%, на пешеходците - 85%, а ефективността на електронните системи - 82%.Кросоувърът XC60 е най-безопасният автомобил на 2017 г. с почти рекордна оценка от 37,2 т. Това е само с 0,2 по-слабо от най-доброто постижение в историята, което принадлежи на Alfa Romeo Giulia - 37,4 т (98%). При модела на Volvo пътниците и шофьора са защитени на 98%, децата - на 87%, пешеходците - 76%, а работата на електронните системи получава 95%.Оценката на T-Roc e 36,6 (96%), като автомобилът се представя отлично във всички изпитания. Единствено по-слаба е защитата в областта на гърдите на шофьора и пасажерите, за които моделът получава оценка 4. Като цяло обаче безопасността на водача и пътниците е оценена с 96, на децата - с 87%, на пешеходците - 79% и на електронните системи - 71%.Хечбекът получава резултат от 36,7 точки (96%), като малко не му достига за максимална оценка. Това се дължи на по-слабата защита на коленете и гърдите на шофьора при удар с частично покритие, както и при гърдите на задния пътник при челен сблъсък. Безопасността на възрастните в колата получава 96%, на децата - 85%, на пътниците - 76% и на електронните системи - 59%.В Opel определят този автомобил като кросоувър, но за Euro NCAP той си е компактен ван, който получава 32,6 точки (85%). Слабостите на модела са в защитата на шията и на гърдите на пътниците на задните седалки. Като цяло безопасността на водача и пасажерите получава 85%, тази на децата - 84%, на пешеходците - 62%, а ефективността на системите - 57%.Кросоувърът XV e заработил 35,8% за представянето си, което е 94%. Претенциите на експертите са към недостатъчната защита на гърдите на пътника отзад, както и към тази на предния пасажер при удар в стълб. Като цяло безопасността на пътниците получава 94%, на децата - 89%, на пешеходците - 84%, а на системите за сигурност - 68%.Euro NCAP включват още един автомобил на марката, който получава идентични резултати като XV. Това не е особена изненада, тъй като двата модела са изградени на една и съща платформа. Оценките на Impreza са абсолютно същите, като единствено защитата на пешеходците е по-ниска - 82%. Претенците към Impreza по нищо не се отличават от тези към XV. ", "date": "2018.01.11", "title": "Обявиха най-безопасните автомобили за 2017-а"}
{"url": "http://www.cross.bg/katastrofa-stolichniya-verizhna-1565230.html", "text": "/КРОСС/ Пешеходец пострада леко при верижна катастрофа на столичния бул. „България\", съобщава БТВ. Удари ли са се шест автомобила.Инцидентът става при спирка на градския транспорт. Пострадалият е бил на спирката.Тя е снабдена с предпазни колчета, но едно от тях се е счупило при инцидента.  ", "date": "2018.01.11", "title": "6 коли се нанизаха при верижна катастрофа на столичния булевард \"България\""}
{"url": "http://www.cross.bg/yniversitet-natzionalniya-instityta-1565213.html", "text": "/КРОСС/ Тържествено отбелязваме 140 години от рождението на поета Пейо Яворов днес. Честването е организирано от Националния литературен музей и Института за литература при БАН.В големия салон на Академията на науките ще бъдат връчени наградите от Националния ученически конкурс за есе \"Душата ми е пленница...\". Честването на годишнината ще бъде отбелязано и с двудневна национална научна конференция.Тя ще е с участието на изследователи от авторитетни научни и учебни звена у нас - Националния литературен музей, Института за литература, Софийския университет \"Св. Климент Охридски\", НБУ, Шуменския университет \"Епископ Константин Преславски\", Великотърновския университет \"Св. св. Кирил и Методий\", Югозападния университет \"Неофит Рилски\", Русенския университет \"Ангел Кънчев\", НАТФИЗ и други.Докладите ще представят нови литературнокритически и литературноисторически прочити на Яворови лирически и драматургични творби, ще разгледат публицистичната му дейност, ще се спрат върху участието на поета в македоно-одринското освободително движение и Балканската война, върху Яворовите места на памет - къщи-музеи и паметници, посочват организаторите.  ", "date": "2018.01.11", "title": "Честваме 140 години от рождението на Пейо Яворов"}
{"url": "http://www.cross.bg/stoiinev-rabotyat-durzhavnost-1565220.html", "text": "/КРОСС/ „Днес е ден с 9 протеста и не бива проблемите на гражданите да се замитат заради старта на европредседателството. Имаме фасада на държавност и институции, които не могат да свършат своята работа, защото хората, които работят там, са некадърни, назначени без конкурс. Те работят против интересите на страната\". Това каза зам.-председателят на ПГ на „БСП за България\" Драгомир Стойнев пред БТВ.Той добави, че се готвят протести в здравеопазването, а образованието е сринато, държавата не може да осигури сигурността на своите граждани.„Разпадът в цялата система е огромен и вот на недоверие по темата корупция е изключително важен. Хората се сблъскват с корупцията още от раждането си\", категоричен бе Драгомир Стойнев.Той заяви още, че вотът на недоверие цели да покаже на българските граждани, че има алтернатива на това управление, която да реши тези проблеми. Ако в България има икономически растеж, как той достига до обикновените хора, които стават все по-бедни\", попита народният представител. ", "date": "2018.01.11", "title": "Стойнев: Имаме фасада на държавност и институции, там работят некадърни хора"}
{"url": "http://www.cross.bg/evro-hotel-bizhyta-1565211.html", "text": "/КРОСС/ Крадци, въоръжени с брадви, отмъкнаха бижута за милиони евро от магазин в прочутия парижки хотел „Риц\".Петима мъже нахлули в луксозния хотел в късния следобед и използвали брадви, за да счупят стъклените витрини с бижута в главното фоайе.Откраднатите скъпоценности се оценяват на 4,5 милиона евро, уточнява БНТ.Трима от крадците са задържани, останалите двама все още се издирват. ", "date": "2018.01.11", "title": "Крадци с брадви отмъкнаха бижута за над 4 милиона евро от прочут хотел в Париж"}
{"url": "http://www.cross.bg/bulgariya-balkani-protzesite-1565214.html", "text": "/КРОСС/ Естония подкрепя присъединяването на България към Шенгенското пространство и въпросът ще бъде в дневния ред на Европейския съвет през следващите месеци. Това обяви в интервю за \"Преди всички\" естонският заместник-външен министър с ресор европейски въпроси Мати Маасикас.Той приветства избора на България за провеждането на \"Балканско председателство\", посветено на европейската интеграция на държавите от региона и изрази очакване на срещата на върха в София за Западните Балкани да се стигне до обновяване на политиката на разширяване на Европейския съюз.„Има много смисъл в това България да избере този топ приоритет. Не само защото страната ви е близка до този регион и познава добре обстоятелствата там, а и защото процесите на Балканите и отвъд тях не винаги са протичали гладко. Трябва да оценим възможностите ни, както и отговорностите, които Евросъюза има в региона. И, разбира се, да видим как да ускорим процесите на реформи в тези държави. Нужен е комплексен подход. Имаме много въпроси за обсъждане и можем само да приветстваме България, че насочва фокуса към Западните Балкани\", коментира Мати Маасикас. ", "date": "2018.01.11", "title": "Естония подкрепя България за Шенген"}
{"url": "http://www.cross.bg/vsichki-leva-grozev-1565212.html", "text": "/КРОСС/ Фалит на почти всички общински болници прогнозира председателят на Българския лекарски съюз д-р Венцислав Грозев. Това ще стане, ако не се изпълнят поне част от исканията им към Министерството на здравеопазването за целево подпомагане с 30 милиона лева.В предаването \"Преди всички\" по \"Хоризонт\" д-р Грозев обяви, че ако не се постигне договореност при настоящите преговори Националната здравноосигурителна каса за увеличаване на цените на клиничините пътеки, няма да подпишат рамковия договор за тази година. ", "date": "2018.01.11", "title": "Фалит на почти всички общински болници, ако правителството не отпусне 30 милиона лева, прогнозират от БЛС"}
{"url": "http://www.cross.bg/ybiiistvoto-ryskiya-prevrat-1565215.html", "text": "/КРОСС/ Турските сили за сигурност са арестували нов заподозрян във връзка с убийството на руския посланик Андрей Карлов през декември 2016 г., съобщава вестник Daily Sabah.Съгласно разпространената информация, заподозреният е задържан първоначално за членство в гюленистката мрежа (ФЕТО), сочена от Анкара като организатор на неуспешния опит за държавен преврат от лятото на 2016 г.Заподозреният, идентифициран с инициалите си В.К.А., е обвинен в съучастие в убийството на руския дипломат, а според властите той има „ключова роля\" в престъплението, което изостри отношенията между Турция и Русия.Уточнява се, че В.К.А е бил потребител на ByLock, кодирано приложение за съобщения, използвано предимно от гюленистите. Лицето е било освободено от длъжност в публичния сектор след опита за преврат.Физическият извършител на убийството на посланика бе ликвидиран още при покушението. През декември миналата година също бе задържан бивш полицай за съучастие в престъплението, а по-рано през годината бе арестувана и руска гражданка. ", "date": "2018.01.11", "title": "В Турция арестуваха още един човек за убийството на руския посланик"}
{"url": "http://www.cross.bg/izslyshvane-borisov-boiiko-1565216.html", "text": "/КРОСС/ Парламентът отхвърли предложението на БСП за изслушване на премиера Бойко Борисов за сигурността на гражданите, предава „Фокус\". „За\" него гласуваха 100 народни представители, „против\" - 69 и „въздържали се\" - 38, с което то бе отхвърлено.В първата парламентарна сесия след коледната ваканция левицата поиска министърът-председателят да се яви пред народните представители заради натрупалите се в последно време тежки криминални деяния в страната.„Възразяваме срещу искането за изслушване. Възражението ми касае необходимостта от изслушване на премиера Бойко Борисов в парламента точно в днешния ден при положение, че Комисията по вътрешен ред и сигурност е насрочила изслушване на политическото ръководство на Министерство на вътрешните работи, включително и с участие на главния прокурор и прокурора на СГП\", обяви като аргумент за отхвърленото изслушване Данаил Кирилов от ГЕРБ.„Компетентните комисии ще съберат съотносимите факти и обстоятелства и при необходимост от продължаващ дебат предполагам, че тогава би възникнало основание за изслушване\", заяви той.„На всички ни е известно, че се състоя заседание на КСНС, където цялата публика разбра за дебатите и изнесените доклади, за позициите на парламентарно представените партии\", посочи депутатът. ", "date": "2018.01.11", "title": "Народното събрание отхвърли предложението за изслушване на Бойко Борисов"}
{"url": "http://www.cross.bg/stoiinev-dymite-predsedatelya-1565217.html", "text": "/КРОСС/ Встъпителното слово на председателя на Народното събрание по повод откриването на новата парламентарна сесия предизвика недоволството на БСП и зам.-председателят на парламентарната група на левицата Драгомир Стойнев се изказа остро срещу думите на Цвета Караянчева.„Потресен съм от това, което казахте, че едва ли не тук не трябва да правим проповеди, ние тук сме народни представители и защитаваме българските национални интереси. Вашите встъпителни думи бяха неуместни. Ние не сме виновни, че има 9 протеста\", обяви Стойнев.По думите му всички граждански недоволства са свързани с разпада на институциите, на държавността и това касае част от националната ни сигурност.„Министър-председателят е отговорен за националната сигурност, затова нашата парламентарна група го кани тук спокойно, смирено да дойде и да обясни каква е ситуацията в страната\", заяви Драгомир Стойнев.Така Стойнев поиска премиерът да се яви на изслушване в парламента и да обясни конкретните стъпки за защита на сигурността, защото хората са уплашени. Предложението бе официално внесено, но беше отхвърлено от народните представители.А иначе думите на председателя на парламента Цвета Караянчева, които потресоха Драгомир Стойнев бяха:„В деня, в който България официално поема Председателството на Съвета на ЕС нека си дадем сметка, че ние сме националният отбор на България и нашите действия и послания, които излъчваме ще формират нагласите на европейския елит. Нека си пожелаем конструктивизъм, чувство за общност, повече резултати и по-малко проповеди от парламентарната трибуна. Да погледнем на европредседателството не като фон за ляв или десен популизъм, а като повод за сближаване, не за противопоставяне. Да загърбим вродения си нихилизъм, агресивно отрицание, солисти търсят в операта - българският парламент е крайно време да се държи като добре сработен оркестър.В първия парламентарен ден от новия политически сезон Ви поздравявам с настъпването на новата 2018 година. Пожелавам Ви здраве, разбирателство, консенсус, доверие и повече продуктивни дебати и сближаване на позициите по ключовите за страната ни въпроси. Нека новата 2018 година да бъде доброплодна и благопреуспяваща\". ", "date": "2018.01.11", "title": "Стойнев: Потресен съм от председателя на парламента, не БСП са виновни, че днес има 9 протеста"}
{"url": "http://www.cross.bg/koryptziyata-bulgariya-stoiichev-1565218.html", "text": "/КРОСС/ Като безобразие определи новото законодателство за борба с корупцията социологът Кънчо Стойчев, след като вчера президентското вето над закона беше преодоляно в парламентарната правна комисия. В сутрешния блок „Добро утро, България\" на радио „Фокус\" Кънчо Стойчев коментира, че проблемът на страната ни е не самата корупция, а това, че не се борим с нея.„Акт на безобразие ще нарека директно новия Закон за борба с корупцията, който спокойно може да наречем „Закон за неборба с корупцията\". Факт е, че в България няма висш политик, осъден за корупция, и ние сме единствената страна в света. Ние не сме на първо място по корумпираност, това е спекулация и недоброжелателност. Наскоро завърших глобално изследване, отново по въпросите с корупцията, в над 60 страни в света, то показва, че България изобщо не е на дъното, но по един показател се намираме там и това е, че не се борим с корупцията\", коментира Стойчев.Той допълни, че у нас има достатъчно закони, с които да се бори корупцията стига, обаче, те да се прилагат ефективно.Социологът говори и по темата за започващото официално днес европредседателство. Според него преекспонирането му ще доведе до сериозни разочарования. По думите му твърдението, че страната ни председателства Европа е далеч от истината, тъй като ротациононното поемане на тази задача дава на България само техническа функция.„Истината е следната - има Съвет на министрите в Европа, чисто ритуално този съвет, ротационно за шест месеца се председателства от дадена страна. Не искам да подценя ролята на председателя на едно събрание. Това е една техническа функция и да се създават очаквания за някакви постижения на България в изпълнението на тази функция е много подвеждащо и би могло да се превърне в бумеранг и разочарование. Да, ние трябва да се справим с тази техническа задача и смея да твърдя, че ще се справим, но нищо повече от това не следва\", обясни той.Кънчо Стойчев коментира още, че това, което ще последва от председателството е, че България ще попадне под светлините, насочвайки вниманието на Европа към нас.„Така обаче изпъкват убийства и корупционни проблеми, с които държавата ни е неспособна да се справи\", добави социологът. ", "date": "2018.01.11", "title": "Стойчев: Новото антикорупционно законодателство е безобразие"}
{"url": "http://www.cross.bg/boiichev-borisov-zhelyo-1565219.html", "text": "/КРОСС/ „Мотивите по вота на недоверие ще бъдат внесени на 17-и януари, както обявихме. В момента се работи по тях.  Темата корупция обаче, е огромна. Действията на третото правителство на Борисов дава изключително основание за такъв вот. Подхождаме сериозно към темата, синтезирането и обобщаването на мотивите\". Това каза зам.-председателят на ПГ на \"БСП за България\" Жельо Бойчев пред БНТ.Той бе категоричен, че сме свидетели  на неправомерно концентриране на финансовия ресурс в страната. Бойчев  припомни, че правителството на Борисов, за почти 10 месеца управление, е провело процедури за около 10 млрд. лв. в условия, ограничаващи конкуренцията.„Свидетели сме на концентриране на финансов ресурс в много ограничен брой компании. В цели сектори е така\", каза още народният представител. Той заяви, че тази концентрация на някои места преминава във феодализация.„Така е в Хасково, Добрич, Велико Търново\", добави още Бойчев.„Няма как да пропуснем здравеопазването, разходването на средствата там, въпросите, свързани с контрабандата и ощетяването на бюджета.  Ситуацията в страната е ужасяваща и трябва да се вземат мерки, за да бъде преборена корупцията\", категоричен бе Жельо Бойчев.Социалистът заяви, че електронните услуги са една от предпоставките за намаляване на корупцията, защото се ограничава възможността за пряк контакт между гражданите и този, който осигурява услугата.„Спирането на изтичането на средствата в здравеопазването също минава през електронните услуги\", каза още той. Бойчев припомни, че БСП е поискала дебат и разискване в парламента за електронното управление.„За него са дадени 200 млн. лв., но няма никакъв резултат\", категоричен бе той.Народният представител каза още, че ако ветото на президента бъде отхвърлено, ще бъде интересно да се види, с кои други гласове, освен на ГЕРБ и патриотите, ще бъде направено това, за да се направят изводът - крепи ли се правителството на зависимости и интереси.„Отново сме свидетели на сделка около властта. Затова антикорупционният закон е много важен за управляващите, за да могат те да контролират, включително и народни представители, които подкрепят правителството на Борисов\", добави социалистът. ", "date": "2018.01.11", "title": "Жельо Бойчев: ГЕРБ са феодализирали цели региони в страната"}
{"url": "http://www.cross.bg/kiberataki-oruzhiya-yadrenite-1565203.html", "text": "/КРОСС/ Системите на ядрените оръжия се намират под голям риск от кибератаки, които могат да саботират контролния механизъм или дори да доведат до непреднамерени изстрелвания, отбелязва британският вестник Telegraph, цитиран от \"Фокус\".Възможността да бъдат извършени хакерски атаки срещу системите на ядрените оръжия е „доста висок и увеличаващ се\". За сметка на това обаче, на него му се обръща незначително внимание, пише още вестникът, позовавайки се на информация от експерти в сферата, публикувана от британския Институт за международни отношения на Нейно величество.Системите за контрол на ядрени оръжия са създадени първоначално във времето, когато компютърната технология се намирала в началото на своето развитие и възможността за кибератаки е била нищожна. Този проблем оставя „отворени пътища и слаби страни, от които някой зложелател може да се възползва\".Същевременно дигиталните технологии се използват широко за военни цели, включително за комуникация между висши командващи и пращането на всякакви видове информация. Според експертите от института, това също не е достатъчно безопасно.През 2016 г. Великобритания разкри, че смята да обнови своята система за защита от кибератаки. Макар от Лондон да заявиха, че процесът е протекъл успешно и страната е защитена, някои експерти все още се съмняват в това, завършва изданието.  ", "date": "2018.01.11", "title": "Във Великобритания предупреждават: Системите на ядрените оръжия са в риск от кибератаки"}
{"url": "http://www.cross.bg/evropeiiskiya-sudebnata-suyuz-1565201.html", "text": "/КРОСС/ Полша ще понесе финансови санкции, ако не спазва принципите на Европейския съюз за независимост на съдебната система и върховенството на закона. Това предупреди еврокомисарят за бюджета Гюнтер Йотингер.Йотингер направи изявлението, след като представи рамката на дългосрочния бюджет на съюза след 2020 г.Повод за острото предупреждение е нежеланието на полското правителство да приеме препоръките на Брюксел за съдебната реформа и за приема на бежанци.Същевременно бившият полски премиер, а сега председател на Европейския съвет Доналд Туск обяви, че единственото нещо, което задържа страната в Европейския съюз са еврофондовете и ако не бяха те, настоящото управление би я изкарало веднага от Общността.", "date": "2018.01.11", "title": "Европа заплаши Полша с  финансови санкции"}
{"url": "http://www.cross.bg/rabota-promeni-vakantziya-1565206.html", "text": "/КРОСС/ Днес започва третата сесия на 44-тото Народно събрание и депутатите подновяват нормалната си работа след коледната ваканция. Част от тях - тези от правната комисия, вече подновиха работа вчера с извънредно заседание за обсъждане на президентското вето върху антикорупционния закон.Съгласно правилника за организацията и дейността на парламента сесията ще бъде открита с химна на Република България и този на Европейския съюз.По традиция всички парламентарно представени сили ще излязат с декларации. В тях те ще начертаят приоритетите си през новия политически сезон.Седмичната проектопрограма за работа на Народното събрание предвижда в днешния пленарен ден да бъдат разгледани на първо четене промени в Закона за фуражите и на второ промени в Закона за приватизация и следприватизационен контрол. Предстои програмата да бъде утвърдена от депутатите, като от БСП поискаха точка първа в дневния ред да бъде изслушване на премиера Бойко Борисов за сигурността на гражданите.", "date": "2018.01.11", "title": "Парламентът отново на работа след коледната ваканция"}
{"url": "http://www.cross.bg/stipendii-leva-stava-1565204.html", "text": "/КРОСС/ На 60 лева се увеличава размерът на ученическите стипендии за отличен успех. Това става факт от втория срок.Това е горна граница и училищата ще могат да определят според успеха размера за всяко дете в диапазона от 21 лв. до 60 лева.Разширява се и обхватът на учениците, които ще ги получават, припомня БНР.Стипендии вече ще получават учениците от 8-и клас, а не от 9-и, както беше до момента.Търсещите или получили международна закрила ученици също вече имат право на тях. До момента получаваха само чужденците. Всички деца със специални образователни потребности имат право да получават различни видове стипендии.Това беше оповестено по-рано.„Основният критерии, когато става въпрос за образователни резултати, е успехът. А когато става въпрос за достъп до образование, вече е доходът на член от семейството. Нямаме фиксиран строго определен отличен успех, да речем над 5,50. Училището го определя в зависимост от това какви са учениците, които се обучават там, какви образователни резултати постигат\", заяви Грета Ганчева, експерт от министерството на образованието. Парите предвидени за ученически стипендии през годината са над 23 милиона лева.", "date": "2018.01.11", "title": "Ученическите стипендии за отличен успех се покачват до 60 лева"}
{"url": "http://www.cross.bg/samolet-varshava-katzna-1565202.html", "text": "/КРОСС/ Аварийно кацане за радост завърши без пострадали в Полша. Самолет на полските авиолинии кацна по корем, след като колесникът му не се отвори, на варшавското летище „Фредерик Шопен\".В профила си в „Туитър\" от летището обявиха, че няма жертви, предава БТВ.Инцидентът стана късно в сряда вечер. Летището бе затворено с часове заради спасителна операция.Самолетът е летял от Краков за Варшава.На борда е имало 63 души, включително и 4-членен екипаж.", "date": "2018.01.11", "title": "Самолет кацна по корем във Варшава"}
{"url": "http://www.cross.bg/pavlova-dnes-vsichki-1565205.html", "text": "/КРОСС/ „Ние сме демократична държава и хората имат право да протестират и да изразяват мнението си. А дали точно днес е подходящия ден за всички тези, може би вече над девет протеста, това вече нека всеки да прецени сам за себе си\". Това коментира в сутрешния блок на БТВ „Тази сутрин\" Лиляна Павлова, министър на Българското председателство на Съвета на ЕС.Именно за днес в столицата са насрочени 9 протеста, в деня на официалното откриване на председателството на Европейския съюз, в който ще пристигнат най-високите гости от Брюксел. По думите на Павлова  те обаче вече са 11. Ключовите протести са в защита на Пирин, контрапротест срещу природозащитниците, полицаите пък ще искат по-високи заплати, както и протест в защита на Истанбулската конвенция.Според нея все пак протестите точно днес, по време на откриването на българското европредседателство, изглеждат малко като да се оплачеш на арменския поп.„Проблемите, които имаме вътрешно, дали е заради някое решение на правителството или нещо друго, не смятам, че точно днес е най-подходящият ден за всички тези протести\", изрази мнение министърът, но уточни отново, че всеки има демократичното право да протестира.„Опитите за дискредитиране на правителството са факт. Те са факт по директен и индиректен начин\", коментира още Лиляна Павлова.Според нея самоцелните опити за дискредитиране на правителството с цел на повишаване на рейтинга в краткосрочен план, това може да има някакъв временен ефект, но като цяло такъв вид политика е пагубна за България като цяло.„Във всички държави по света има малко или много проблеми с корупцията, но постоянното говорене и споменаване всеки ден и във всяко предаване на темата и случаите с корупцията, без да се споменават и усилията за борбата с този проблем, това не е продуктивно\", смята още министърът.Лиляна Павлова коментира и темата с показното убийство преди дни на бизнесмена Петър Христов. Според нея подобен акт трябва да бъде осъден по всички възможни начини, но прикачването му към председателството, търсенето на някаква дълбока конспирация е контрапродуктивно, въпреки че подобна . Министър Павлова добави, че уважава и вярва на всички органи, които работят по случая както и по-други подобни, че те ще си свършат както трябва работата, ако бъдат оставени на спокойствие да работят.„Много ми се иска и самите ние да сме спокойни, уверени, балансирани, да не търсим създаване на ненужно изкуствено напрежение, страх. Всички български граждани и наши гости могат и трябва да бъдат спокойни, че органите на реда си вършат работата\", заяви още Лиляна Павлова. ", "date": "2018.01.11", "title": "Павлова: Не смятам, че днес е най-подходящият ден за тези протести"}
{"url": "http://www.cross.bg/kaliningrad-raiiona-vestnik-1565207.html", "text": "/КРОСС/ „Щит за Калининград\". С такова заглавие излиза на първа страница руският вестник „Известия\". Според изданието руските военновъздушни сили ще възстановят присъствието си в Калининград, като по този начин значително ще увеличат мощта си в района на Балтийско море.Съгласно информацията руското Министерство на отбраната се готви за възстановяване на един от бившите полкове, действал на тази територия и снабдяването му със модернизирани изтребители Су-27М, като в последствие летците ще получат и маневрените Су-35S. Целта на програмата е да се защити района на Калининград и ако се наложи, да се извърши въздушен удар по вражески кораби или наземни цели в региона. Според експерти, възстановяването на руското въздушно присъствие в района на Калининград ще позволи на Русия да контролира целия регион на западната част на Балтийско море.От Министерството на отбраната са разкрили за руския вестник, че идеята е да се възстанови легендарният 689-и гвардейски боен авиополк, който е бил командван от множество съветски въздушни асове по време на Втората световна война, като изданието припомня, че един от тях е Александър Покришкин, награждаван три пъти с ордена \"Герой на съветския съюз\".Възстановеният полк ще бъде разположен в покрайнините на Калининград и изпълнява главно задачи за разположения в района Балтийски флот.Решението за повторното сформиране на полка е било взето в рамките на програмата за превъоръжаване и подсилване на възможностите на държавната авиация, съобщава руският вестник.Руският ексклав Калининград е същевременно най-южното и най-западно пристанище на страната в Балтийско море. Калининград няма сухоземна граница с Русия и се намира „затворен\" между границите на Полша и Литва. В момента там се намира и една от ключовите руски военноморски бази. ", "date": "2018.01.11", "title": "Русия възстановява авиацията в Калининград "}
{"url": "http://www.cross.bg/koalitziya-predvaritelnite-dali-1565208.html", "text": "/КРОСС/ Днес, 11 януари, предстоят заключително предварителните разгвори по ключови теми, от които ще стане ясно дали ще се премине към същински преговори за нова широка коалиция, която ще управлява Германия. Работните групи на Съюза (ХДС/ХСС) и Германската социалдемократическа партия (ГСДП) приключват предварителните сондажи.Очаква се в късните часове на деня да бъде обявено дали има шансове за съставяне на федерално правителство - втори опит за канцлера Ангела Меркел, след като през ноември усилията за формиране на „ямайска\" коалиция претърпяха пълно фиаско.Предстои договарянето на централните въпроси като данъци и финанси, както и основни решения относно миграцията, пазара на труда, здравеопазването, пенсиите и политиката към Европа.", "date": "2018.01.11", "title": "Ключов ден в Германия за възможността за съставяне на правителство"}
{"url": "http://www.cross.bg/gabriel-mariya-ymeniya-1565209.html", "text": "/КРОСС/ „Общо 37% от активната работна сила в Европа няма основни цифрови умения при положение, че след 2020 година над 90% от работните места ще изискват такива\". Това обяви в интервю за БТВ еврокомисарят по цифрова икономика и общество Мария Габриел.По думите ѝ общо 44% от жителите на ЕС нямат дигитални умения, т.е. около 170 млн. души. Според Габриел обаче „не трябва да налагаме на хората какво да правят\" и е нужна по-скоро широкомащабна информационна кампания, защото „95% от киберинцидентите се дължат на човешка грешка\".Какво можем да очакваме в ресора на нашия еврокомисар по време на европредседателството?„През февруари ще бъдат издадени първите 1000 ваучера по инициативата „WiFi за теб\" - безплатен безжичен интернет на обществени места за 6-8000 общини в цяла Европа. Разчитам на активността на българските общини. Това е начин за привличане на инвестиции\", коментира Мария Габриел.„Освен това 5-6000 студенти ще имат възможност за до 5-месечен трансграничен стаж в областта на цифровите технологии. Искаме да привлечем студенти от хуманитарните, социалните науки, тези, които могат да видят чрез новите технологии по-голям шанс за реализация\", каза още Мария Габриел.Тя анонсира, че през следващите коледни празници ще можем да пазаруваме онлайн без да бъде дискриминирани на база локация - пробив, дошъл след успешни преговори. ", "date": "2018.01.11", "title": "37% от работната сила в Европа няма цифрови умения"}
{"url": "http://www.cross.bg/proizvoditeli-mladite-nekov-1565236.html", "text": "/КРОСС/ Трябва да се улесни достъпа до земя за млади производители, защото това е сериозно предизвикателство за младите. Земята стана обект на търговски спекулации, а не средство за създаване и поддържане на поминък. Това заяви евродепутат Момчил Неков по време на обсъждане на Доклад относно прилагането в ЕС на инструментите в рамките на ОСП за младите земеделски стопани след реформата от 2013 г. на заседание на Комисията по земеделие и развитие на селските райони към ЕП.Момчил Неков се присъедини към препоръките за увеличаване на максималното равнище на финансиране над 2% на младите земеделци.„Бих искал да обърна внимание от нуждата на по-специален подход към младите земеделски производители в регионите с ограничение - най-вече планинските региони. Демографското положение в много от тях е трудно. Селското стопанство е една от малкото форми на възможен поминък там. Но в планините има почвено-климатични и инфраструктурни ограничения при производство и на това трябва са се обърне внимание\", коментира евродепутат Неков.„Смятам, че трябва да предложим по-специална формула за подкрепа за млади земеделски производители точно в планинските региони. Това може да стане чрез въвеждане на коефициент отразяваш сумарния ефект от селскостопанската дейност на младите производители в планинските региони. Да кажем този коефициент ще включва брой животински единици, обработваема площи, брой култури и реколта след това умножавана по 2. Въз основа на получения коефициент се предоставя по-голяма подкрепа за и без това трудното производство в планините. Чрез въвеждането на подобна формула ще се отрази по-добре реално положителният социален ефект от създаването и поддържането на селскостопанска дейност в съответния планински регион\", допълни Неков. ", "date": "2018.01.11", "title": "Момчил Неков: Трябва да се улесни достъпа до земя за млади производители"}
{"url": "http://www.cross.bg/yanyari-vreme-dosta-1565210.html", "text": "/КРОСС/ По-хладно ще бъде и дъждовно, прогнозира климатологът доц. Георги Рачев пред БНТ.От 16-17 януари ни очакват валежи, които ще се засилят през следващите два дни. Очаква се два много големи и дълбоки средиземноморски циклона да преминат през България между 18-20 януари. Ще паднат доста валежи от дъжд, а в планините сняг. Въпреки това няма индикация от наводнения.Снежната покривка в София не се очаква да бъде повече от 2-5 сантиметра.От 22 януари ще премине доста голям антициклон и температурите ще паднат на 26 януари до -10, -12 градуса във високите части на планините.„Лошото време ще доведе до допълнително замърсяване на въздуха\", прогнозира още доц. Рачев.„Антициклон със студено време предполага интензивно отопление и възможност за висока концентрация на замърсителите\", коментира още климатологът.По думите му и бедните, и богатите ще трябва да дадат от себе си, за да оправим въздуха.", "date": "2018.01.11", "title": "Връщаме се към нормалното време - студ, дъжд и сняг"}
{"url": "http://www.cross.bg/pravitelstvo-shveiitzarskoto-zhivi-1565233.html", "text": "/КРОСС/ Любопитни промени с цел по-хуманно отношения към животните прие швейцарското правителство по време на обсъждането на промени във ветеринарните правила.Ключовата промяна е, че оттук насетне на собствениците на домашни кучета им е забранено да използват устройства, които пречат на любимците им да лаят.Другата голяма промяна пък засяга отношението към омарите. В Швейцария те вече не могат да се превозват в лед. Освен това омарите не могат да се готвят, като се пускат живи във вряща вода (каквато е стандартната практика при готвеното им), а ще трябва да се умъртвяват предварително, съобщават от на сайта на швейцарското правителство.", "date": "2018.01.11", "title": "Швейцарците вече не могат да забраняват на кучетата си да лаят и да готвят живи омари"}
{"url": "http://www.cross.bg/sina-martin-chokov-1565234.html", "text": "/КРОСС/ Магистратите от Районния съд във Враца оправдаха сина на бившия кмет на Галиче Ценко Чоков Мартин, който бе обвинен за побой по хулигански и расистки подбуди. Съдиите постановиха, че няма достатъчно доказателства за извършено престъпление от сина на скандалния кмет, който първо бе любимец на ГЕРБ и ДПС, а после низвергнат и тикнат зад решетките, барабар със сина си Мартин. Отменена бе и паричната гаранция в размер на 200 лева на подсъдимия.Припомняме, че според едната от страните в процеса - прокуратурата, на 12 януари 2016 г. Мартин Чоков бил нападнал и нанесъл лека телесна повреда на 19-годишния Радослав Илиев. По време на делото обаче жертвата изненадващо се отказа от показанията си.Ценко и Мартин Чокови са „на топло\" от май 2016 г., когато бяха задържани при зрелищна полицейска спецоперация. Срещу кмета, любимец на всички политически партии -Ценко Чоков, са повдигнати 5 обвинения - като ръководител на организирана престъпна група, за лихварство, отвличане, побой с нанасяне на телесни повреди, палежи.Решението на магистратите за сина му може да бъде обжалвано пред следваща инстанция - Окръжният съд.  ", "date": "2018.01.11", "title": "Пуснаха на свобода сина на Ценко Чоков"}
{"url": "http://www.cross.bg/srok-dvizhenieto-ogranicheno-1565196.html", "text": "/КРОСС/ Информация за състоянието на републиканските пътища към 05:30 ч. за 11.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 6° до + 8°. Времето над цялата страна е облачно. Слаб вятър духа в областите: Добрич, Пловдив, Разград, Смолян и Шумен. Слаб дъжд вали в областите Видин, Пазарджик, Разград и Шумен, както и в района на проход „Шипка\" и проход „Република\", Драката /обл. Благоевград/, Трилистник, Кърнаре и Паничково /обл. Пловдив/, Сливен /обл. Сливен/. Пътните настилки в по-голямата част от страната са сухи, на местата с валежи - мокри, а по усойните и планински райони - частично заледени и обработени. Намалена видимост поради мъгла до 30 м има в района на проход „Шипка\" и „Троянски\" проход, до 50 м в района на Алтимир /обл. Враца/, Гулянци /обл. Плевен/, Котел и Твърдица /обл. Сливен/, а до 100 м в областите Хасково и Шумен, както и в района на Босна, Малко Търново, Средец, АМ „Тракия\" и Приморско /обл. Бургас/, Суходол, Кула, Димово и Гранитово /обл. Видин/, Враца, Леденика, Криводол, Череша /обл. Враца/, Ябланица, Тетевен, Български извор и Микре /обл. Ловеч/, Панагюрище /обл. Пазарджик/, Любеново, Муселиево, Българене и Люляк /обл. Плевен/, Кубрат /обл. Разград/ и  до 150 м. в района на Деков и Плевен /обл. Плевен/, Бяла /обл. Русе/.ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:•\tАвтомагистралите; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": Област София: Движението по АМ \"Хемус\" в тунел \"Ечемишка\" посока Варна се осъществява в една лента поради планови ремонтни дейности по осветителните уредби в изпреварващата лента. Движението се извършва в активната лента. Срок до 11.01.2018 г.;АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; Движението в участъка Гюешево - Перник от км 78+500 до км 79+500 се осъществява в една лента поради пропадане на част от пътното тяло. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: няма ограничения.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.01.11", "title": "Актуалната пътна обстановка за 11 януари"}
{"url": "http://www.cross.bg/evropredsedatelstvoto-sofiya-bulgariya-1565197.html", "text": "/КРОСС/ \"Ще помогнем на България да влезе в еврозоната и да просперира\" обещава в интервю за \"24 часа\" председателят на Европейската комисия Жан-Клод Юнкер в деня на откриването на Европредседателството ни.В радиоинтервю, поместено в \"Стандарт\", председателят на еврокомисията Жан-Клод Юнкер заявява: \"Можете да сте преводач между Европейския съюз и Турция\". Според него, страната ни е великолепно подготвена за Европредседателството.Проф. Михаил Константинов призовава: \"Да се опълчим на провокациите, които клатят стабилността\", пише \"Стандарт\". \"Има някои работи, които трябва да ги свършим. ...никой няма сметка да загубим, макар и малкото стабилност, която имаме\", казва професорът.\"Над две трети от българите са оптимисти за резултатите от българското председателство\", пише \"24 часа\". Изводът е на  проучване на \"Алфа рисърч\". Вестникът предупреждава още, че днес в София ще има протест едва ли не на всяка крачка.\"Българското европредседателство започва безпрецедентно - с протести и блокади\" - това е водещото заглавие на \"Сега\". Това ще бъде съчетано със строги мерки за сигурност, които ще направят движението в центъра на София почти невъзможно, пише още вестникът.\"Посрещаме Европредседателството с девет протеста\", съобщава \"Монитор\". От Столичната община призовават гражданите и гостите на София да ползват метрото, защото има много промени в движението на градския транспорт, които ще затруднят придвижването.\"Стриптийз барове затварят за Европредседателството\", допълва по темата \"Труд\". Полицията разчиства жриците на любовта от София. В менюто за гостите има маринован паламуд и доспатска пъстърва.\"Труд\" помества анализ на заместник-министъра на труда и социалната политика д-р Султанка Петрова, озаглавен \"Черногледството ни пречи да видим къде сме\". Според нея, страната ни може да заеме мястото си на лидер на Балканите.\"Никой няма да оправи България вместо нас\" - така е озаглавен коментар във вестник \"Сега\" на преподавателя в Софийския университет Ивайло Дичев. България е невидима и това е основният й проблем. Сега обаче това може да се промени, смята ученият.В коментара на днешния брой на \"Земя\" по повод Българското европердседателство се казва: \"Велика държава, пък изчезващ народ...\". За такава ситуация народът ни е рекъл: \"На гол тумбак чифте пищови\".\"Грешна класация остави водещи висши учебни заведения без пари\", информира \"Телеграф\". Университети двойкаджии са начело в списъка на просветното министерство. Министърът обаче отказва да плаща на новите първенци, уточнява вестникът.\"Проверяваме безплатно боновите си книжки\", информира \"Монитор\". Собствениците на бонови книжки за масовата приватизация могат да направят проверка само с ЕГН или специален код на сайта на централния депозитар.\"Каракачанов налага свой човек за шеф на ВМА\", информира \"Дума\" на първа страница. Според изданието вицепремиерът и военен министър се опитва да наложи изпълняващият длъжността проф. Венцислав Мутафчийски, като симулира публичност на избора. ", "date": "2018.01.11", "title": "Акценти в печата"}
{"url": "http://www.cross.bg/ymeren-snyag-bulgariya-1565192.html", "text": "/КРОСС/ Днес ще остане предимно облачно и на много места ще превали дъжд, в планинските райони дъждът ще се примесва със сняг. Почти без валежи ще е в югозападните райони от страната. В Източна България ще духа до умерен вятър от изток-североизток. Минималните температури ще са предимно между минус 1° и 4°. Максималните ще са между 4° и 9°. Атмосферното налягане ще се понижи и ще е по-ниско от средното за месеца.Над Черноморието ще бъде предимно облачно. Ще духа до умерен вятър от източната четвърт. Максимални температури на въздуха: 8°-10°, близки до температурата на морската вода. Вълнението на морето ще бъде 2-3 бала.Над планините ще преобладава облачно време. Ще духа умерен, по билата и силен вятър от юг-югоизток. Максимална температура на височина 1200 метра - около 3°, на 2000 метра - около минус 1°.В петък валежите ще продължат. В повечето места ще вали дъжд, но със застудяването в Северна България и високите полета в Западна дъждът ще преминава в сняг. Вятърът ще е слаб до умерен от североизток. Температурите ще са почти без дневен ход - в по-голямата част от страната между 1° и 6°. В събота вятърът от североизток ще се усили, ще е умерен, в Източна България до силен. Температурите ще се понижат още. В по-голямата част от страната ще превалява сняг, в Горнотракийската низина и по Черноморието - все още дъжд. В неделя в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще е студено и ветровито.", "date": "2018.01.11", "title": "И днес остава облачно, ще вали и дъжд"}
{"url": "http://www.cross.bg/dyavolite-otidat-neshtata-1565190.html", "text": "/КРОСС/ Когато нещата отидат по дяволите, не отивай с тях!Елвис Пресли ", "date": "2018.01.11", "title": "Когато нещата отидат по дяволите, не..."}
{"url": "http://www.cross.bg/kalnite-kaliforniya-zhertvite-1565198.html", "text": "/КРОСС/ Броят на жертвите на калните свлачища в американския щат Калифорния нарасна до 15 души, предава БТВ. Освен това 24 души са в неизвестност.Работата по издирване на затрупаните под калните маси хора продължава, като в процеса са включени и кучета следотърсачи.Ситуацията в щата бе предизвикана от обилни валежи във вторник, които доведоха до наводнения. Няколко реки излязоха от коритата си и заляха хълмовете на Монтесито и други градове в района на Санта Барбара, носейки кал и отломки.Бедствието засегна региона, където през декември силен пожар унищожи голяма част от растителността. ", "date": "2018.01.11", "title": "Расте броят на жертвите на свлачищата в Калифорния"}
{"url": "http://www.cross.bg/bulgariya-evropeiiskiya-predsedatelstvo-1565193.html", "text": "/КРОСС/ Днес ще бъде даден официален старт на българското председателство на Европейския съюз. Това ще стане на  тържествена церемония в Народния театър.Преди официалното откриване премиерът Бойко Борисов ще проведе работна среща с председателя на Европейския съвет Доналд Туск, на която ще бъдат обсъдени предизвикателствата пред Европа по време на Българското председателство на Съвета на ЕС. Във фокуса на срещата ще бъдат българските приоритети, част от програмата на триото Естония - България - Австрия. Това са перспективата пред Западните Балкани, продължаването на кохезията, сигурността и стабилността на ЕС, цифровата икономика, както и бъдещето на Европа и младите хора в Общността.Председателят на Европейския съвет пристига в България за откриването на първото Българско председателство на Съвета на ЕС, което ще стане с откриващ концерт в Народния театър. Освен него, официални гости на церемонията ще са президентът на Република България Румен Радев, председателят на Народното събрание Цвета Караянчева, председателят на Европейския парламент Антонио Таяни, председателят на Европейската комисия Жан-Клод Юнкер и министър-председателят на Република България Бойко Борисов.Преди тържественото откриване в Народния театър официалните гости ще разгледат интерактивна изложба с фотографии и картини на големи български художници. Мултимедийната експозиция ще бъде прожектирана върху разнообразни по размери и форми прожекционни площи.В следващите 6 месеца, България ще бъде домакин на повече от 460 срещи и събития. Над 25 хиляди гости ще посетят страната ни.Промени в движението в центъра на София ще има заради церемонията по откриването на Българското председателство на Съвета на Европейския съюз.От 17:30 часа снощи до отпътуване на делегациите на 12 януари се забранява престоят и паркирането в района около Народния театър „Иван Вазов\" и карето на улиците „Ген. Гурко\", „Георги С. Раковски\" и „Княз Александър Първи\".Ограничения и в района около НДК на улица „Доспат\" между булевард „Витоша\" и „Баба Неделя\" и на улица „Доктор Христо Стамболски\". Те се въвеждат от 17:30 часа днес до 12 януари.На 12 януари за кратко по обяд се закрива и автобусната спирка на булевард „Черни връх\" в посока булевард „България\" под Моста на влюбените на НДК. ", "date": "2018.01.11", "title": "България поема председателството на Съвета на ЕС"}
{"url": "http://www.cross.bg/trump-parizhkoto-sporazymenie-1565199.html", "text": "/КРОСС/ САЩ може да се върнат в Парижкото споразумение за климата. Това обяви лично американският президент Доналд Тръмп. Изявлението си той направи по време на пресконференция в Белия дом след срещата си с норвежкия премиер Ерна Солберг.Запитан за евентуалното завръщане, Тръмп отговори, че \"е възможно\" Вашингтон да се върне, но все така счита сключената от предишната администрация в САЩ сделка за лоша.Както е известно Тръмп изтегли страната си от Парижкото споразумение, според което подписалите го страни се задължават да наложат и спазват редица екологични норми в борба с глобалнто затопляне. Според американския държавен глава то е несправедливо от гледна точка на икономическите интереси на САЩ, а и освен това той не намира за проблем глобалното затопляне.Президентът отговори на журналистически въпрос относно разследването дали има руска намеса  в президетските избори, които той спечели.Тръмп бе запитан дали ще се яви на разпит при спецпрокурора Робърт Мълър. По думите му, не е вероятно това да се случи.  Според разпространяваната по-рано информация юридическият екип на държавния глава провежда предварителни разговори с ФБР относно потенциален разпит от Мълър.Тръмп отрича да се е договарял с Русия, докато Москва отрича оценката на разузнаването на САЩ, че Кремъл се е намесил на президентските избори.", "date": "2018.01.11", "title": "САЩ можело да се върнат в Парижкото споразумение"}
{"url": "http://www.cross.bg/bili-tynis-arestyvani-1565200.html", "text": "/КРОСС/ Четвърта нощ на протести в Тунис. Най-малко един човек е загинал, десетки са ранени а повече от 200 души са арестувани при демонстрациите, предава БНТ.Говорителят на министерството на вътрешните работи уточни пред местно радио, че 49 полицаи са били ранени по време на сблъсъци в цялата страна и че 206 \"размирници\" са били арестувани, предава news.bg.В сряда вечерта полицията използва сълзотворен газ, за да разпръсне протестиращите.Полицейски и военни части са били разположени в няколко града през нощта, включително в Тебурба, който се намира на 30 км западно от столицата Тунис, където хиляди млади хора заляха улиците след погребение на мъж, който е загинал при бунтовете в понеделник.Полицията твърди, че не е убила мъжа. Резултатите от аутопсията не са били обявени публично.Бунтове са избухнали и в южния град Гафса, в Касерин в централната част на страната и Сиди Бузид, откъдето започнаха протестите през 2011 г., които доведоха до Арабската пролет.Протестите в Тунис се провеждат от няколко дни, след като правозащитници и политици заклеймиха увеличаването на данъка върху добавената стойност и социалните осигуровки, което беше въведено в началото на година, след като беше приет нов бюджет, въвеждащ строги икономии.", "date": "2018.01.11", "title": "Над 200 арестувани при протести в Тунис"}
{"url": "http://www.cross.bg/teodosiii-prepodobniya-zashtoto-1565189.html", "text": "/КРОСС/ Днес празнуват: Богдан, Богдана, Богомил, Теодоси(и), Теодосия, ДосьоВ своя забележителен път на духовник този българин бил свързан с най-видни личности на тогавашна Византия, включително императорите Йоан V Палеолог (1341-1391) и Йоан VI Кантакузин (1347-1354), както и с трапезундския император Алексий III Мега-Комнин (1349-1390). Житието на св. Теодосий не е запазено, но части от него са „вградени\" в онова на неговия роден брат св. Теодосий Костурски. Братята били родом от „... Корисон, близо до Касторийските планини...\" - планинския район Кореща, населен векове наред с чисто българско население.Роден в началото на XIV в. в богато селско семейство, Теодосий получил добро образование в Костур, Солун и Константинопол. С благословията на патриаршията бил избран за игумен на манастира „Св. Филотей\" на Атон. При него дошъл и по-малкият му брат св. Дионисий. В навечерието на Благовещение (25 март) през 1348 г. при риболов игуменът Теодосий и неколцина монаси били отвлечени от турски пирати. Откупени от местните християни в Бурса, монасите потеглили към Света гора. Във византийската столица обаче Теодосий бил задържан от патриарх Калист I, който го поставил за игумен на известния цариградски манастир „Манганон\". Високият авторитет на българина Теодосий в средите на исихастите личи и от факта, че след своята абдикация (декември 1354 г.) император Йоан Кантакузин станал монах именно в неговия манастир. През 1370 г. Теодосий бил избран за духовен глава на малката, но богата Трапезундска империя в Югоизточното Черноморие, където останал до края на живота си (11 януари 1388 г.). Благодарение на митрополит Теодосий империята оказвала солидна помощ на атонските манастири, били установени връзки с българския владетел Константин Драгаш в Северна Македония, както и с руските земи. По същото време митрополит на Москва бил св. Киприан Българина, с когото св. Теодосий се е познавал още от Света гора. Дейността на св. Теодосий, както и на неговия по-малък брат св. Дионисий, е още едно свидетелство за ролята на личности от български произход във византийската църква и култура.Паметта на св. Теодосий се отбелязва на 11 януари.Из „Българи Светци\". Пламен Павлов, Христо Темелски. София, 2010 г.Житие на преподобния наш отец Теодосий ВеликиПреподобният Теодосий бил роден в селището Могарион в Кападокия от благочестивите родители Проересий и Евлогия, които го възпитали в благонравие и книжно обучение. Когато момчето пораснало и добре изучило Божественото Писание, заповядано му било да чете богослужебните книги в църквата и той бил сладкогласен и изкусен четец като никой друг. Той четял поучителни слова за полза на слушателите, но още повече полза извличал за себе си. Като се вслушвал в думите на Господа, Който повелява на Авраам да излезе от своята земя и от своя род, и в Евангелието убеждава да оставим заради вечния живот баща, майка и братя, Теодосий се възпламенявал духом и желаел да остави всичко, за да последва Христа по тесния и скръбен път. Размишлявайки за това, той се молел на Бога:- „Насочи ме, Господи, в Твоя път, и аз ще ходя в Твоята истина\".После, възложил упованието си на Бога, той отишъл в Йерусалим. Това станало към края на царуването на Маркиан, когато в Халкидон бил свикан Четвъртият вселенски събор против Диоскор и Евтихий. Докато бил в Антиохия, блаженият Теодосий пожелал да види преподобния Симеон Стълпник и да се сподоби с благословията и молитвите му. Когато дошъл при неговия стълб, чул гласа на преподобния:- Добре дошъл, човече Божий Теодосий!Теодосий се учудил, че онзи, който никога не го е виждал и не го познава, го нарича по име, паднал на колене и се поклонил на прозорливия отец. После по негова покана се качил на стълба и паднал в честните му нозе. А той прегърнал и целунал боговдъхновения юноша и му предсказал, че ще бъде пастир на словесните овци и мнозина ще спаси от крадеца, предсказал му и още много други неща, благословил го и го изпратил. Укрепен от благословията на преподобния и като имал светите му молитви вместо наставник и пазител, Теодосий дошъл в Йерусалим. Това станало по времето на патриарх Ювеналий. Той посетил всички свети места и се помолил на гроба Господен в храма на Възкресение. В себе си размишлявал какъв живот да поеме оттук нататък - дали отшелнически, или общежителен, заедно с други, които търсят спасение? И стигнал до убеждението, че не е безопасно да се отдаде на безмълвие в уединение, когато още не се е научил как да се бори с лукавите духове. „Ако никой от царските воини не е толкова неразумен, че още неопитен и необучен, в началото на военната си служба да се хвърли в самия център на битката, тогава как аз - размишлявал светецът, - чиито ръце още не са навикнали на оръжие и война, още непрепасан със сила свише, ще дръзна сам, в отшелничество, да се изправя против началствата, властите и светоуправниците на тъмнината на тоя век, против поднебесните духове на злобата? Трябва първо да се присъединя към светите подвижници и да се поуча от опитните отци как да се боря с невидимите врагове, а после, след време, ще събера и плодовете, които дава уединението и безмълвието.\" Като решил така благоразумно - защото наред с другите добродетели имал и съвършено благоразумие и способност добре да обмисля всичко - той започнал да си търси наставник.По това време най-прочут сред отците, живеещи в Йерусалим и околностите му, бил един старец на име Логин, който имал килия край Давидовата кула. Затворен в нея, той старателно събирал сладкия мед на добродетелта. Блаженият Теодосий отишъл при него и поставил начало на монашеските си трудове. Той се привързал към стареца с цялата си душа и се учел от него на добродетел, защото преподобният бил велик със словото и житието си. След доста дълго време, макар и против волята си, той се преселил на едно място, наречено „ветхото седалище\". Това станало по следната причина. Една благочестива жена, честна вдовица и служителка на Христа, на име Гликерия, създала там църква в името на Пречистата Богородица и усърдно молела преподобния Логин да пусне Теодосий да живее при новосъздадената църква. Макар ученикът да не искал да се разделя със своя отец, по негова заповед се преселил там. Скоро слухът за добродетелта му се разпространил навсякъде. Защото добродетелта озарява онзи, който я притежава, така, както запалената свещ осветява носещия я през нощта. При блажения започнали да идват хора за душевна полза и да се събират желаещи да станат подражатели на неговия живот.След като живял там известно време, той започнал да скърби за липсата на покой, защото не понасял човешката слава и мълва. Той се оттеглил в една планинска пещера: в нея, според древното предание, пренощували тримата влъхви, които дошли при Христа във Витлеем с дарове и се завърнали в страната си по друг път. Преподобният Теодосий се преселил там от „ветхото седалище\".Като сменил местожителството си, блаженият променил и живота си и поел по най-тесния път. Желанието му било винаги да изпълнява Господните заповеди, той бил толкова обзет от Божествената любов, че насочвал всичките си душевни сили не към настоящето, а само и единствено към Създателя Бог, за да Го обича с цялата си душа, с цялото си сърце и мисъл, и за да проявява тази любов на дело, в телесни трудове и подвизи, които трудно могат да се опишат. Молитвата му била непрестанна, всенощна, сълзите се, изливали от очите му като потоци.Постът му бил безмерен: тридесет години изобщо не вкусвал хляб, а се хранел само с фурми, зеленчуци или пустинни треви и корени, но толкова малко, че да не умре от глад. Когато нямал и това, защото в пустинята трудно се намирала храна, той се хранел само с костилките на фурмите, размекнати във вода, а душата си насищал непрестанно с Божието слово и вътрешно съзерцание на Бога. С живота си просиял като светла звезда и се прочул сред жителите на Палестина, защото „не може се укри град, който стои навръх планина\". Някои от онези, които обичали добродетелта, идвали при него и предпочитали пустинническия живот с него пред суетата на града.Отначало преподобният имал седем ученици. Ала братята всеки ден ставали все повече, защото благодатта, преизпълнила светия отец, привличала към себе си много души, които обичали добродетелта като разумни кошути, жадуващи духовните потоци. Идвали и немалко сановници и богати хора, за да живеят при него. Пещерата станала тясна за толкова много монаси. Братята отишли при преподобния и започнали да го молят да основе около пещерата манастир и да устрои широка ограда за словесните овци.- Не се грижи, отче - казвали те, - с какви средства ще бъде построен манастирът. Само заповядай и нашите ръце ще са достатъчни, за да изпълним това дело.Като видял, че го призовават да стане пастир на многобройно стадо, светият разбрал, че безмълвието му ще бъде нарушено, и се смущавал от различни помисли. От една страна, той не искал да остави безмълвието, което като нелицемерна майка дарува много благодат, а, от друга, смятал грижата за братята за важно дело, защото човек не бива да живее само за себе си, но много повече за ближния си, по примера на Самия Христос Господ, Който събрал ученици, станал пастир на словесните овци и положил душата си за тях.Той оставил всичко на Божия промисъл и се молел на Господ да открие дали Му е угодно да се основе манастир и с чудесно знамение да посочи мястото, където да бъдат положени основите на обителта. Той взел кадилница, напълнил я със студени въглени, сложил тамян и тръгнал из пустинята, като се молел така:- Боже, уверил Израил с много велики чудеса и убедил с рачлични знамения Своя угодник Мойсей да приеме бремето на началството над Твоите раби, превърнал жезъла в змия и здравата ръка поразил с проказа, а после направил я отново здрава; обърнал водата в кръв и после отново във вода, дал на Гедеон знамение на победата върху руното, Творецо и Вседържителю на всичко, Който Си дал на Езекия личбата, че ще го изцелиш, като Си върнал сянката десет стъпала назад; Ти, Който Си чул молитвите на Илия и Си пратил огън от небето, за да се обърнат нечестивите, и Си подпалил дърва и жертви, камъни и вода - Ти и сега си същият Бог! Чуй Твоя раб и покажи мястото, където ще Ти е угодно да издигна Твой свят храм и да устроя обител за Твоите раби, моите ученици. Посочи мястото, като заповядаш на тези въглени да пламнат сами за Твоя слава, та мнозина да познаят и научат истината.И обикалял места, които изглеждали най-удобни за построяването на манастир. Той отишъл далеч в пустинята, но въглените останали студени в кадилницата, докато не достигнал мястото, наречено Кутила, на брега на Солено море. Когато видял, че въглените не се разгарят и желанието му не се изпълнява, решил да се върне обратно. Той вече наближил пещерата и изведнъж от кадилницата се показал благоуханен дим, а въглените се разгорели силно. Светият разбрал, че това е мястото, на което по Божие благоволение трябва да построи обителта, посочено не с думи, а с огън. Учениците му веднага се заловили за работа: те положили основите, построили църква, килии и ограда и скоро, с помощта на Всевишния, издигнали просторна обител.Лаврата на преподобния Теодосий се прочула и прославила и в нея бил установен общежителен живот. Господ дарувал на обителта изобилие, та живеещите в нея не само да могат да се обогатяват с духовните богатства на добрите дела, но и да не бъдат лишени от нужното за тялото. Там намирали успокоение не само монаси, но и миряни, странници и пришълци, нищи и сироти, болни и немощни. Защото преподобният бил милосърден, човеколюбив и милостив, за всички бил грижовен отец, любезен приятел, усърден раб и служител, като очиствал язвите и струпеите на болните, умивал кръвта им, давал им да пият със своите ръце и им служел. Той показвал голяма любов и към идващите от всички страни, гощавал ги, успокоявал ги и ги снабдявал с всичко необходимо. Преподобният бил всеобщо пристанище и лечебница, дом и пиршество, общо съкровище за болните, страдащите, голите и странниците. Всички се утешавали с неговата любов, благост и щедрост и той не презрял никого.По това време царувал Анастасий, който наследил властта след Лъв Велики и Зенон. Отначало царуването му приличало на сладостен рай, но после се оказало поле на гибелта. Той станал подобен на пастирите, които разпиляват и губят стадото си и поят овците с мътна вода, защото се прелъстил от ереста на Евтихий и безглавия Север и смущавал с нея Божията Църква. Анастасий отхвърлил Халкидонския Четвърти вселенски събор на светите отци, прогонил православните епископи от престолите им, а еретиците поставил на техните места и успял да склони към единомислие със себе си мнозина от православните - едни със заплахи, а други с почести и дарове. С лъстивото си коварство той дръзнал да се докосне и до преподобния Теодосий. Царят се опитал да го изкуши, като му пратил тридесет литри злато, за да храни и облича бедните и за нуждите на болните, но всъщност се стараел да спечели разположението на преподобния, чийто съвет и разум следвала цяла Палестина. Великият отец разбрал лукавството му, но като орела, който лети в облаците и е недостъпен и недосегаем, по-скоро сам можел да улови своя ловец. Той не се отказал от златото, за да не се покаже като безразсъдно презиращ вярата на царя и да не му дава повод да се гневи. Освен това се надявал с милостинята, която можел да подаде със златото, да изпроси от Господа милостта да настави царя по пътя на истина. Но милостинята нямала никакъв успех, защото златото не било пратено искрено, а с лукавство. Царят сметнал, че в лицето на свети Теодосий ще има свой съмишленик, но надеждите му били напразни.Дошло време, когато той започнал чрез пратеници да иска от преподобния да изповядал вярата според учението на Евтихий и Север. Преподобният събрал всички пустинници и като мъж силен и водач на духовните воини, твърдо въстанал против еретическото зловерие, а на царя отговорил със следното послание:„Царю! Ако ни предстои или да живеем нечестиво, като последваме безглавите и се лишим от свободата си, или да умрем честно, следвайки истинните догмати на светите отци, знай, че предпочитаме смъртта, защото не приемаме новите догмати, а следваме законите на нашите отци. Онези, които твърдят нещо друго, благочестиво отхвърляме и проклинаме и не ще приемем по принуда никого, ръкоположен от безглавите. Да не става това, Христе! Ако пък се случи нещо подобно, като призовем за свидетел на истината Бог, хулен от тях, ще се противим до смърт. С радост ще положим душите си за отечеството и за православието, дори да видим светите места загиващи в огън. Защото каква полза има да се наричат свети, ако светинята бива поругавана от еретиците? По никакъв начин няма да се решим не само да кажем, но дори и да помислим нещо, несъгласно със светите Вселенски събори. Ако се противопоставяме на тези събори, нека се запали огън в нас, нека против нас бъде изваден меч, нека ни застигне най-люта смърт и дори, ако е възможно, нека тя ни споходи безброй пъти. Никога няма да отстъпим от истинското благочестие и няма да оскверним с отхвърляне онова, което доблестно са приели отците. Свидетели за това нека бъдат техните трудове и подвизи, поети за вярата. Крепко и неизменно ще пазим всичко, заедно с онези, които смятат за благо да последват Христа и нас. Нека „Божият мир, който надвишава всеки ум\", да бъде пазител и наставник на твоята държава.\"С това послание преподобният ясно показал своята голяма ревност в благочестието.Като го прочел, царят се засрамил, смирил се и до време прекратил гоненията против православните.Но Анастасий се смирил не за дълго и скоро отново въстанал против православието. Отново навсякъде, даже в светия град Йерусалим, били обявени постановленията му, отхвърлящи светите събори, особено Халкидонския. И отново духовният воин, преподобният Теодосий, макар и в преклонни години, показал юношески плам. Докато всички мълчали и мнозина от страх изявявали съгласие, преподобният отишъл в Йерусалим и застанал на амвона в главната църква, откъдето обикновено свещениците се обръщали с поучение към народа. Той направил знак с ръка на всички да замълчат и провъзгласил:- Който не почита четирите Вселенски събора, както и четирите Евангелия, да бъде анатема!С тези думи поразил народа като ангел и никой от неговите противници не посмял да му възрази. После, като взел най-усърдните във вярата свои ученици, тръгнал да обикаля градове и селища, унищожавайки зловерието и утвърждавайки благочестието. Като научил за това, царят го осъдил на изгнание - окаяният не знаел, че смъртта вече стои пред вратите му. Преподобният бил пратен на заточение, а Анастасий скоро се лишил от временния живот. След смъртта му Христовият изповедник Теодосий заедно с други изгнаници за православната вяра се завърнал в своята обител.След това преподобният се приближил към кончината си. Той лежал болен цяла година, но на устата му непрестанно била молитвата и дори когато заспивал, устните му се движели и мълвели псалмите и молитвите, на които били навикнали, така че се изпълнявали Давидовите думи: „и нощем песен ще Му пея\". Той често поучавал братята в добродетелите. Три дни преди смъртта си повикал тримата обичани от него епископи, съобщил им за отхождането си при Бога и отдал последно целувание на плачещите и ридаещите за раздялата с него. На третия ден, докато се молел на Господа, той предал духа си в Неговите ръце, след като живял сто и пет години. Кончината му Бог почел с чудо: един мъж на име Стефан, родом от Александрия, дълго време бил мъчен от бяс. След смъртта на преподобния той докоснал одъра му, освободил се от мъчителя си и оздравял. Вестта за смъртта на преподобния бързо се разнесла навсякъде и от всички градове се събрал много народ, дошли и монаси от различни манастири. Пристигнал и Иерусалимският първосветител Петър с епископите си и святото му тяло било погребано с почести в пещерата, в която някога живеел, за слава на нашия Господ Иисус Христос, прославян с Отца и Светия Дух во веки. Амин. ", "date": "2018.01.11", "title": "Преп. Теодосий Велики"}
{"url": "http://www.cross.bg/svetovna-voiina-purvata-1565188.html", "text": "/КРОСС/ 532 г. - В Константинопол избухва въстанието Ника, насочено срещу високите данъци и корупцията при император Юстиниан I; въстанието е потушено жестоко от войниците на Велизарий, избили на хиподрума около 30 000 души.1158 г. - Владислав II е коронован за крал на Чехия.1477 г. - В хода на войната между Швейцария и Бургундия се състои битката при Нанси, в която загива херцогът на Бургундия Шарл.1567 г. - В Лондон става тегленето на печалбите в първата държавна лотария.1610 г. - Италианският математик и астроном Галилео Галилей открива спътника на Юпитер Ганимед.1693 г. - При земетресение в Сицилия загиват около 60 000 души.1787 г. - Английският астроном Уилям Хершел открива два естествени спътници на Уран - Оберон и Титания.1909 г. - В САЩ се провежда първото женско автомобилно състезание.1910 г. - Основан е град Айоун, щата Вашингтон, САЩ.1919 г. - Румъния анексира Трансилвания.1921 г. - България получава помощ от Германия в размер на 1 500 000 златни марки в знак на благодарност за участието ѝ в Първата световна война на страната на Централните сили.1922 г. - В Торонто, Канада, за първи път успешно е използван инсулин при лечение на 14-годишно момче, болно от диабет.1923 г. - Войски на Франция и Белгия нахлуват в Рур, за да принудят Ваймарската република да плати репарациите след Първата световна война.1942 г. - Втората световна война: Япония обявява война на Холандия, а японската армия нахлува в Борнео и завзема столицата на Малайзия - Куала Лампур.1957 г. - Съветското правителство взема решение за създаване на балистична ракета.1961 г. - Започва изграждането на доменния цех на металургичния комбинат в Кремиковци.1966 г. - В СССР е създаден център за подготовка на космонавти.1974 г. - В Кейптаун (ЮАР) се раждат шестзначки - първите в света живородени и запазени живи 6 близнака.1981 г. - Международна експедиция поставя рекорд, като прекосява Антарктида за 67 дни.1982 г. - Астурия става автономна област на Испания.1991 г. - Съветската армия щурмува обществени сгради във Вилнюс, за да пресече кампанията за независимост на Литва.2001 г. - В щата Орегон (САЩ) се ражда първата генетически модифицирана маймуна - Анди. ", "date": "2018.01.11", "title": "11 януари в историята"}
{"url": "http://www.cross.bg/tema-zhivo-sofiya-1565194.html", "text": "/КРОСС/ Тема: Каква е София през погледа на чужденците?Тема: На живо от Благоевград - какво налага проверки на язовирите през зимата.Тема: За истинския смисъл в медицината - лекари спасиха четиримесечно бебе в Пирогов.Тема: Кога ще има работещи мерки срещу мръсния въздух?Тема: Сигурност, борба с корупцията, европредседателство - началото на новия политически сезонТема: Официален старт на европредседателството - как ще посрещнем гостите - на живо от Народния театър.Тема: Преди официалниото откриване на българското председателство - как посрещаме европейския елит? Министър Лиляна ПавловаТема: Ще бъде ли отхвърлено ветото на президента за антикорупционния закон? На живо: каква е позицията на партиите в парламента?Тема: На живо от София и Банско: Продължава спорът за пирин с протест и контрапротест;Тема: Защо премиерът поиска да бъде осигурен билборд за протеста на полицаите? На живо: Каква е реакцията на служителите на МВР?Тема: Трагедия в село Камен - как пожар отне живота на цяло семейство?Тема: Часове преди официалното откриване на европредседателството Нова разказва какви гости се очаква да пристигнат у нас и какви са мерките за сигурност в София. В студиото Виктор Николаев търси отговор на въпроса \"С какво събитието е важно за България?\". По темата гостуват постоянния ни представител в ЕС Димитър Цанчев и президентът на България от 2012 до 2017 г. Росен ПлевнелиевТема: В \"Дръжте крадеца\": Кадри от въоръжен обир в квартален магазин в Перник. Колко пари взе обирджията?Тема: Защо беше свален билборда на протеста на полицаите? ", "date": "2018.01.11", "title": "По телевизията тази сутрин"}
{"url": "http://www.cross.bg/chasa-sofiyaot-provede-1565191.html", "text": "/КРОСС/ ***София.От 9.00 часа ще се проведе редовно заседание на Народното събрание.***София.От 14.30 часа в зала 232 на Народното събрание Председателят на Комисията по вътрешна сигурност и обществен ред свиква извънредно заседание на Комисията относно предприетите мерки за противодействие на престъпността и обезпечаване на сигурността във връзка с Председателството на Съвета на Европейския съюз. За участие в заседанието са поканени политическото и професионалното ръководство на МВР, Главният прокурор на Република България и Градският прокурор на София.***София.От 8.30 часа в Министерския съвет синдикатите от КНСБ, които представляват интересите на работещите в системата на МВР, ще срещнат с премиера Бойко Борисов.***София.От 11.30 часа пред Народния театър „Иван Вазов\" ще се състои представяне пред медиите на интерактивна изложба за културно-историческото наследство на България в специално изградено пространство. На събитието се очаква да присъстват министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск, председателят на Европейската комисия Жан-Клод Юнкер.***София.От 19.00 часа в Народен театър „Иван Вазов\" ще се състои Откриващ концерт на Българското председателство на Съвета на ЕС. Изказвания ще направят президентът Румен Радев, министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск, председателят на Европейската комисия Жан-Клод Юнкер.***София.От 10.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група.***София.От 10.00 часа 7 състав на Специализирания наказателен съд ще гледа делото срещу Антон А. и др., обвинени в организиране и ръководене на организирана престъпна група.***София.От 10.00 часа 9 състав на Специализирания наказателен съд ще гледа делото срещу Галина Ц. и др., обвинени в организиране и ръководене на организирана престъпна група.***София.От 10.00 часа 3 състав на Специализирания наказателен съд ще гледа делото срещу Димитър М. и др., обвинени в организиране и ръководене на организирана престъпна група.***София.От 10.30 часа 14 състав на Специализирания наказателен съд ще гледа делото срещу Георги П. и др., обвинени в организиране и ръководене на организирана престъпна група.***София.От 10.30 часа в Големия салон на Централната сграда на БАН ще се състои Тържествено честване, посветено на 140-годишнината от рождението на П. К. Яворов.***София.От 10.30 часа 17 състав на Специализирания наказателен съд ще гледа делото срещу Александър В. и др., обвинени в Незаконно превеждане през граница.***София.От 11.00 часа 17 състав на Специализирания наказателен съд ще гледа делото срещу Николай П. и диктор И., обвинени в организиране и ръководене на организирана престъпна група.***София.От 11.00 часа пред сградата на Народното събрание ще се проведе мирна демонстрация в подкрепа на ратификацията на Истанбулската конвенция.***София.От 13.30 часа 15 състав на Специализирания наказателен съд ще гледа делото срещу Добрин С. и Георги П., обвинени в организиране и ръководене на организирана престъпна група.***София.От 11.00 часа в залата на бул. „Витоша\" 18 (вход от към Кърниградска) ще бъде дадена извънредна пресконференция на ПП „Движение Да България\" - „Да върнем Витоша на гражданите и на София\".***София.От 11.00 часа в Национален пресклуб БТА проф. Николай Овчаров - ръководител на проучванията на Перперикон, и Хасан Азис - кмет на Община Кърджали ще проведат пресконференция за старта на грандиозен инфраструктурен проект за Перперикон.***София.От 11.30 часа 5 състав на Софийския градски съд ще заседава по делото срещу Пламен Хр. (охранителят, обвинен, че е намушкал 19-годишен младеж в мол, чл.115 НК).***София.От 12.00 часа в пресклуба на БТА \"Национална Инициатива Социална Солидарност\" съвместно с други граждански организации и общественици, организира пресконференция на тема: „Европейски съюз- Корупция, Доходи, Пенсии в най-бедната страна на Съюза\".***София.От 13.00 часа в Национален пресклуб БТА ще се състои пресконференция на Любослав пенев във връзка с предстоящия конгрес за избор на президент и изпълком на БФС на 16.02.2018 г.***София.От 13.30 часа в хотел Бест Уестърн Премиер, летище София, бул. „Брюксел\" 11, ще се проведе пресконференция на тема: „Развитие и растеж на Wizz air в България през 2017 и бъдещи планове\".***София.От 16.30 - 17.00 часа, протестиращи служители в МВР ще „посрещат\" делегациите, пристигащи за официалното откриване на Българското председателство на Съвета на ЕС, с винили на кръстовището на бул. „Брюксел\" и бул. „Цариградско шосе\" и на кръстовището на Орлов мост. Протестните действия ще продължат в 18.15 часа в района на Народния театър „Иван Вазов\".***София.От 17.00 часа в Планет клуб ще се състои пресконференция във връзка с 6 часовите Гладиаторски битки, които ще се проведат в зала \"Арена Армеец\".***София.От 17.00 часа на площада пред Президентството ще се проведе Национално факелно шествие „Не на колониалният Европейски съюз! Да на Европейски съюз на Суверенните държави\".***София.От 18.00 часа от ъгъла на бул. \"Патриарх Евтимий\" и бул. \"Витоша\" в посока Министерски съвет до площад \"Александър Невски\" ще се проведат шествие и концерт в подкрепа на развитието на зимния туризъм в България, организирани от сдружение „Бъдеще за Банско\" под надслов „Аз искам да карам ски в България\".***София.От 18.30 часа от паметника на Патриарх Евтимий и по бул. „Левски\", „Гурко\" и „Раковски\" до Лъва пред НДК ще се проведе протестно шествие срещу решението за строителство в Национален парк Пирин.***София/Боровец.От 08.30 часа на писта „Попангелов\" повече от 90 скиори ще спорят за купа „Бороспорт\".***Видин.От 14.00 часа в заседателната зала на Общински съвет - Видин ще се проведе Обществено обсъждане на проекта за бюджет на Община Видин за 2018 година.***Благоевград.От 11.00 часа в зала № 5 на Община Благоевград ще се проведе Конференция на тема: „Не на жертвите по пътищата на България\".***Благоевград.От 17.30 часа в зала 5 на Община Благоевград ще се проведе първото заседание на Съвета на жените с председател зам.-кметът Христина Шопова.***Бургас.От 11.00 часа от площад „Тройката\" бели гълъби ще полетят в небето над града по повод официалното откриване на първото ни ротационно европредседателство.***Бургас.От 16.30 часа в централата на ГЕРБ в Бургас (ул. „Конт Андрованти\" 5) общинският съветник от Румен Ангелов организира приемен ден.*** Велико Търново. От 11.00 часа в библиотеката на НЧ „Надежда 1869\" ще бъдат отбелязани 170 години от рождението на Христо Ботев.- по телефона.*** Велико Търново. От 13.00 часа в детски отдел на РНБ „П.Р.Славейков\" на ул. „С. Велики\" №7 ще бъде отбелязан Международния ден на думата „Благодаря\" и 390 години от рождението на Шарл Перо заедно с доброволчески клуб „Творилци\" от СУ „Емилиян Станев\" с ръководител Ваня Цанева, по проект „Твоят Час\".- по телефона.***Велико Търново. От 18.30 часа на паметник „Майка България\" ще се проведе втори протест срещу изграждането на втори лифт в Банско.***Добрич.В Младежки център - Добрич ще бъде представена Изложба „Зима\" на Ателие „Стела и Дара\" при Младежки център - Добрич с ръководители Стела Славова и Даринка Стаматова .***Кюстендил.От 10.00 часа в парк-хотел „Кюстендил\" ще се проведе безплатен обучителен семинар за работа с виртуална образователна платформа (VEP) и виртуален консултантски офис (VOFIS). Семинарът е по повод съвместен българо-македонски интердисциплинарен проект „Иновативни инициативи за сътрудничество в пограничния регион\" ще бъдат оповестени през месец януари 2018 г. Проектът е съфинансиран от Европейския съюз чрез Програмата Интеррег ИПП за трансгранично сътрудничество България-Македония 2014TC16I5CB006. Проектът е инициатива между Българска академия на науките и Македонската академия на науките и изкуствата (МАНУ).***Пазарджик. От 10.30ч. в Приемната зала на Областна администрация Пазарджик ще се проведе пресконференция на областния управител .***Пазарджик/Белово.От 18.00 часа в залата на Общинския съвет в Белово ще бъде представена книгата „Каймакъ-Чаланъ\" на Красимир Узунов.***Плевен.От 11.00 часа в Пресклуб на БТА - Плевен ще се проведе Пресконференция на Сдружение \"Артилерия - ген. Владимир Вазов\" - Плевен на тема: Предвидените дейности от неправителствената организация за отбелязване на важни кръгли годишнини - 140 години от Освобождението на България от османско иго, 170 години от рождението на Христо Ботев, 100 години от боевете на Девета пехотна плевенска дивизия при Дойран, 150 години от рождението на генерал Владимир Вазов.***Плевен.От 13.00 часа в Пресклуб на БТА ще се проведе Пресконференция на Румен Петков - член на националното ръководство на политическа партия АБВ.***Пловдив.Общинските съветници от ГЕРБ в Пловдив ще проведат приемни с граждани. Петър Попов, от 17:30 до 19:00 часа в офиса на ГЕРБ в район „Западен\" на ул. \"Царевец\" № 9. Ясен Михайлов, от 17:30 до 19:00 часа в офиса на ГЕРБ в район „Западен\" на ул. \"Царевец\" № 9. Гошо Къчков, от 17:30 до 19:00 часа в офиса на ГЕРБ в район „Северен\" на бул.\"Марица\" №91. Пенчо Малинов, от 17:00 до 18:30 часа в офиса на ГЕРБ в район „Източен\" на ул.\"Коста Паница\" №5. Веселин Маневски, от 16 до 18:00 часа в офиса на ГЕРБ в район „Южен\" на ул. \"Академик Петър Динеков\" № 1А.***Пловдив.От 10.00 часа в Пресклуб БТА Пловдив ВМРО-Пловдив и Фондация \"Искам бебе\" организират пресконференция на тема: Увеличение на общинския фонд \"Ин витро\".***Пловдив.От 16.00 часа в Пресклуб БТА Пловдив ПП ДБГ организира пресконференция на тема:Актуалната национална политическа обстановка.***Русе.От 19.00 часа в Регионалната библиотека „Любен Каравелов\" „Българска история\" представя образователния проект „Българско военно чудо\" в Русе.***Сливен.От 11.30 часа в зала 210 на Регионално управление на образованието - Сливен ще бъдат представени най-новите моменти в дейността на РУО - Сливен през 2018 г.***Стара Загора.От 19.00 часа в Драматичен театър ще бъде представен спектакълът „Паника в хотела\" от Рей Куни. ", "date": "2018.01.11", "title": "Предстоящи събития на 11 януари"}
{"url": "http://www.cross.bg/na-yanyari-praznyvat-1565195.html", "text": "/КРОСС/ Ани Илков, поетАтанас Янкулов, музикален продуцентЕмил Димитров, бивш депутатМиодраг Иванов, актьорНадежда Кабакчиева, издател, собственик на ИК \"Слънце\"Николай Александров, депутат в 44-ото НСПетър Беков, бивш депутатРумен Дунев, автомобилен състезателЮрий Дачев, писател и драматург, бивш зам.-министър на културатаЕвелина Борисова, актриса и бизнесдама ", "date": "2018.01.11", "title": "На 11 януари празнуват"}
