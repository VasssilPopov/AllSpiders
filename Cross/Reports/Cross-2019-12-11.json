{"url": "http://www.cross.bg/moda-modna-kolektziya-1620098.html", "text": "/КРОСС/ Академията за мода с председател проф. Любомир Стойков награди за единадесета поредна година най-стилните и успешни българи. Райна Кабаиванска, поп певицата и актриса Поли Генова, Васил Петров и актьорът Ивайло Захариев са носителите на приза „БГ модна икона 2019\" в категория „Изкуство\". Ивет Лалова е отличена в категория „Спорт\", телевизионната водеща Цветанка Ризова - „Лице в лице\", БТВ, получи приза в категория „Медии\". В категория „Бизнес\" бяха наградени Бояна Шарлопова - член на борда на директорите на „Шарлопов груп\" и Максим Бехар. Отличията връчиха предишни носители на приза „БГ модна икона\": Юлияна Дончева, Мая Антова, Валерия Велева, Йоана Буковска-Давидова, Капка Амзина и Ива Екимова. В церемонията участваха още: Мирослав Печев, собственик на „Софсток ЛТД\", официален представител на кафе „Лаваца\" за България, италианският дизайнер и стилист Алберто Веделаго и Любослава Миткова, PR експерт на „Коника Минолта\" България. Ръководството на Академията за мода ще връчи лично наградите на Райна Кабаиванска и Ивет Лалова, когато те са в България, тъй като по време на официалната церемония бяха ангажирани в чужбина. В началото на церемонията проф. Любомир Стойков изтъкна: „Убеден съм, че наградата „БГ модна икона\" допринася за издигането на вкуса и естетическата взискателност на новото поколение, както и за осмислянето на единството между вътрешната и външната красота, между професионалния успех и стила на обличане. Вярвам, че победителите за 2019 година ще се присъединят към трите главни социални каузи на Академията за мода - подкрепата на младите дизайнери и студентите по мода, отстояването на ценностите на етичната и устойчива мода, и безмилостната борба с фалшивите знаменитости, кича и безвкусицата. Вярвам, че заедно ще дадем своя принос за един по-човечен, по-морален и по-красив свят!\"В ревю-спектакъла на Академията за мода непосредствено преди официалната церемония актуални колекции представиха: Радослава Лазарова - „Най-добър млад дизайнер\" за 2019-та година, която откри модните дефилета с избрани предложения на модна къща „Блинк\" от колекция „Отражения\" 2020. Носителят на „Златна игла\" на Академията за мода - дизайнерът Христо Чучев, представи актуална официална колекция. Част от своята най-нова колекция сватбени рокли за 2020-та година показа модна къща Paloma Fashion с дизайнер Поля Кинова, отличена със „Златна игла 2019\" за булчинска мода. Три бранда представиха за първи път самостоятелни колекции по време на ревю-спектакъла на Академията за мода. Световния моден бранд Sherri Hill, представен от „Брилянтин-Бургас\", Terry`s Fashion Style с дизайнер-художник Тери Караиванова представи колекция „Цветя и пеперуди\" - официални и абитуриентски облекла за сезон 2019-2020 г. Дизайнерският екип Валентина и Йоана Дочеви - майка и дъщеря, показаха рокли - уникати на луксозния моден бранд Myoo Couture, създаден през 2016 г. в Берлин. Дебютно участие в „БГ модна икона 2019\" имаше и младата дизайнерка Доротея Борисова.Аксел Харди, отличена със „Златна игла 2019\" за модна иновация представи дамска колекция „Тя\" - изцяло безшевна, изработена от фини плетива с 0 % отпадък. Колекцията е създадена специално за ревю-спектакъла „БГ модна икона 2019\".  Диляна Матеева, дизайнер на модния бранд Art.Look, презентира колекция „Женски правила\" за сезон есен-зима 2019-2020, вдъхновена от борбата на жените за равноправие. Дръзка, различна и провокативна колекция Moonlight 2020 с бутикови дамски рокли и мъжки костюми, вдъхновени от лунното сияние, показаха Десислава и Никола Карадамянови - дизайнери на модна къща „Бандерол\".  По един тоалет, тематично подбран за събитието, показаха и носителите на приза „Златна игла\" през годините: Невена Николова, Жана Жекова, Евгения Живкова, София Борисова, Мариела Гемишева, Милка Александрова-Бучи, Антония Йорданова, Теодора Спасова, Елена Златева, Меги Петкова и Николай Божилов. По покана на проф. Любомир Стойков със свои дебютни произведения в ревю-спектакъла участваха негови студенти по мода от Националната художествена академия: Анелия Антова, Давид Стояновски (Сърбия), Ирина Матов (Сърбия), Лора Лилова, Мария Рупова, Тао Цинюй (Китай), Лю Инджун (Китай), Рима Юнис (Израел), Иванина Иванова, Мария Атанасова и Мохамед Сахиб (Индия).  Сред гостите, които уважиха събитието се откроиха: Мария Гроздева, Есил Дюран, Гергана Ташкова, Ставри Калинов, д-р Ходор Факих, Павел и Едита Цветкови, д-р Полина Паньова, Стела Йорданова, Росица Стойчева, Мадлена Иванова, Венета Райкова, Цвети Радойчева, Явор Цаков, Алтен Алиева, Росица Рангелова, Севдалина Дякова  и др.Водеща на „БГ модна икона 2019\" беше чаровната Гери Дончева, която по време на събитието беше облечена в рокля на дизайнерката Радослава Лазарова. Подготовката и хореографията на ревю-спектакъла бяха поверени на Боян Караиванов.", "date": "2019.12.11", "title": "Академията за мода награди най-стилните и успешни българи с приза „БГ МОДНА ИКОНА 2019“"}
{"url": "http://www.cross.bg/vlasov-praga-armiya-1620085.html", "text": "/КРОСС/  Район в Прага е одобрил план на своя кмет за издигане на паметник на войниците от армията на генерал Андрей Власов - стъпка, която разгневи Русия, предаде БТА.Планът, одобрен вчера, има за цел да почете войниците, които са допринесли за освобождаването на Прага в края на Втората световна война.Ролята на власовската Руска освободителна армия е противоречива. Сформирана от бивши съветски войници тя воюва срещу Червената армия заедно с войските на нацистите.В началото на май 1945 г. армията на Власов идва на помощ на чешкото въстание срещу нацисткото управление, преди да пристигнат съветските войски и да спасят града от унищожение. Близо 300 войници загиват.Власов е екзекутиран от съветските власти след войната.Видът на паметника, който трябва да бъде завършен през май, засега не е ясен, но може да включва обяснителен текст за ролята на Власов в историята.Руското посолство в Прага отправи протест срещу плановете на кмета на район \"Репоруе\" Павел Новотни, който влезе в новините като изпрати писмо до рускияпрезидент Владимир Путин. В него кметът обяснява, че Москва няма думата в изпълнението на проекта, посочва АП. ", "date": "2019.12.11", "title": "Чехия издига паметник на генерал Власов, Русия против "}
{"url": "http://www.cross.bg/dybaii-mvnr-nyama-1620090.html", "text": "/КРОСС/  Няма данни за пострадали български граждани при наводнението в Дубай, Обединени арабски емирства. Няма риск за живота и здравето на гражданите, както и необходимост от евакуация, съобщи пресцентърът на МВнР.Пътната обстановка в града е сложна. В района на летище Дубай (DXB) има задръствания заради отводнителната дейност. Към момента обстановката на летището е нормализирана, като има минимални закъснения в графика на полетите. От МВнР препоръчват на пътуващите от летище Дубай да се информират за актуалната обстановка от официалната му интернет страница: http://www.dubaiairports.aeСъщо така препоръчваме пътуващите да се явяват за чекиране по-рано от обичайните 2 часа. Няма данни за отложени полети от и до София, посочват от МВнР.Информират още, че генералното консулство на България в Дубай работи и е готово да окаже съдействие на бедстващи български граждани. При необходимост от помощ, сънародниците ни могат да се свържат с генералното консулство на следните телефони: +971 43 442 419, +971 43 442 341. ", "date": "2019.12.11", "title": "Дубай е наводнен, няма пострадали българи"}
{"url": "http://www.cross.bg/mestoimenie-rechnik-beshe-1620096.html", "text": "/КРОСС/  Неутралното по род местоимение „they\" (те), използвано на английски за определяне на хората, които не се считат нито за жени, нито за мъже, беше избрано за дума на годината от американския интернет речник „Мериам-Уебстър\", предадоха АФП и Ройтерс.В САЩ все повече либерали се борят за правото с какво местоимение да бъдат определяни, независимо от пола, с който са се родили. Тази тяхна кауза често намира израз във визитните им картички, подписи на имейли и в акаунтите им в социалните мрежи. Така наречените „небинарни личности\" настояват да бъдат посочвани с неутралното местоимение „They\".„Няма никакво съмнение, че тази практика се наложи в английския език и поради тази причина употребата на местоимението беше включено в нашия речник през септември\", беше съобщено в сайта на „Мериам-Уебстър\". Търсенето на „те\" било скочило с 313% за година.„Небинарните\" личности се радват на нарастваща популярност в телевизионни сериали и сред звездите, какъвто е случаят с британския певец Сам Смит. От „Епъл\" също включиха напоследък „неутрални\" в полово отношение емотикони в последната версия на софтуера си, припомня агенцията. ", "date": "2019.12.11", "title": "„Джендър“ се превърна в Дума на годината за онлайн речник "}
{"url": "http://www.cross.bg/beny-asteroida-osiris-reks-1620097.html", "text": "/КРОСС/  Учени от университета на Аризона разкриха причините за загадъчното поведение на потенциално опасния за Земята астероид Бену, от чиято повърхност непрестанно се изхвърлят частици в космоса, съобщи Физ.орг.Специалисти, ангажирали се с проекта ОСИРИС-РЕКС, са наблюдавали три големи изхвърляния на частици от различни места на повърхността на астероида. След изхвърлянето им частиците кръжали около небесното тяло и падали на повърхността му или отлитали в космоса. Скоростта им била 3 м/сек, а размерите им достигали 10 см.Този процес допринася също за раздробяване на скалните отломки от небесното тяло.Сондата ОСИРИС-РЕКС (OSIRIS-REx - Origins, Spectral Interpretation, Resource Identificatiom, Security-Regolith Explorer) има за цел да достави образци от грунта на астероида Бену. Събирането им е планирано за лятото следващата година. Образците ще бъдат доставени на Земята през септември 2023 г.", "date": "2019.12.11", "title": "Астрономи разкриха причините за загадъчното поведение на астероида Бену "}
{"url": "http://www.cross.bg/istanbylskata-konventziya-vsichki-1620082.html", "text": "/КРОСС/  Правителството още веднъж потвърди пред Брюксел, че нямаме намерение да признаваме Истанбулската конвенция.Министрите приеха позиция, адресирана до Съда на Европейския съюз, в която изрично посочва, че няма как да бъде узаконена Истанбулската конвенция без съгласието на всички страни-членки. Позицията на кабинета е по дело пред Съда на Европейския съюз, което е образувано по искане на Европейския парламент за становище относно присъединяването на ЕС към Истанбулската конвенция.В рамките на делото ЕП отправя два въпроса към Съда на ЕС, по които могат да участват и държавите членки, за да изразят своята позиция по исканите въпроси.Българското правителство дава положителен отговор на въпроса дали за сключването от името на ЕС на Истанбулската конвенция е необходимо Съветът на ЕС да приеме две процедурни решения, по подобие на възприетия при подписването й подход, съобщава правителственият пресцентър.Вторият въпрос се отнася по същество до това дали е съвместимо с учредителните договори на ЕС Съюзът да сключи Истанбулската конвенция без наличие на общо съгласие на всички държави членки, в резултат на което те всички ще бъдат обвързани от тази конвенция.По този въпрос правителството отговаря, че за сключването от името на ЕС на Истанбулската конвенция е необходимо общото съгласие на всички държави членки.България не може да даде такова съгласие поради Решение № 13 от 27.07.2018 г. на Конституционния съд. В него се обявява, че Истанбулската конвенция не съответства на Конституцията на Република България, припомня българското правителство в позицията си до европейския съд. ", "date": "2019.12.11", "title": "Кабинетът към Брюксел: ЕС няма право да узакони Истанбулската конвенция без съгласието ни "}
{"url": "http://www.cross.bg/sistemata-bonys-malys-putya-1620092.html", "text": "/КРОСС/  На 19.11.2019 г. КФН обяви в прессъобщение до медиите, че проектът на Наредба по чл. 490, ал. 5 от Кодекса за застраховането и предложението за модел на системата „Бонус-малус\" вече са подготвени за стартиране на обществено обсъждане. Отговорни за проекта са три институции: Комисията за финансов надзор ( КФН), Министерството на вътрешните работи (МВР) и Министерството на транспорта, информационните технологии и съобщенията (МТИТС). В процеса на изработване активно се включи и Държавната агенция за пътна безопасност.Поради високия обществен интерес, КФН, като основен водещ в съставянето на системата „Бонус-малус\", е публикувала на интернет страницата си проекта на Наредба за системата „бонус-малус\" по задължителна застраховка „Гражданска отговорност\" на автомобилистите, заедно с мотивите към нея, както и проект за последващи промени в Наредба № 49 от 16.10.2014 г. за задължителното застраховане по застраховки „Гражданска отговорност\" на автомобилистите и „Злополука\" на пътниците в средствата за обществен превоз, които представят цялостно модела на функционирането  на бъдещата система (https://www.fsc.bg/bg/normativna-uredba/obshtestveni-konsultatsii/bonus-malus-2019/). КФН използва механизма за обществено обсъждане, за да бъде извършено задълбочено проучване на обществената реакция и за да даде възможност на всички заинтересовани страни да вземат отношение по предложената система „Бонус-малус\".Предстои направените предложения и коментари да се обсъдят от КФН, МВР и МТИТС и тогава, след коледните и новогодишни празнични дни, в началото на следващата година, окончателният проект на Наредбата за системата „Бонус-малус\" по задължителна застраховка „Гражданска отговорност\" на автомобилистите да се публикува на Портала за обществени консултации и интернет страниците на трите институции за стартиране на законоустановения срок за едномесечно обществено обсъждане. Приемането от КФН, МВР и МТИТС на Наредбата за системата „бонус-малус\" по задължителна застраховка „Гражданска отговорност\" на автомобилистите  може да се осъществи едва след изтичането на посочения срок и обнародването ѝ в Държавен вестник, което се очаква да се осъществи не по-рано от месец март 2020 г.В допълнение на каналите за събиране на общественото мнение, на 03 декември се състоя и експертно обсъждане във Висшето училище за застраховане и финанси (ВУЗФ), на което присъстваха Асоциацията на българските застрахователи (АБЗ), Българска асоциация на пострадали при катастрофи, Държавна агенция \"Безопасност на движението по пътищата\", „Институт за пътна безопасност\", Гаранционен фонд, представители на МВР и на МТИТС. По време на обсъждането, в изключително ползотворен дух, експертите затвърдиха подкрепата си към модела, като представиха и конструктивни и сериозно аргументирани предложения за подобрения в системата „Бонус-малус\".  Всички страни се обединиха около основната цел, че трябва да се внедряват нови инструменти за намаляване на броя на жертвите на пътя в България. От началото на 2019 г. до края на октомври, според данните на МВР, катастрофите са над 5000, като  при тях загиналите са близо 500 души, а ранените са повече от 6800.През 2018 г. в страната са регистрирани 6684 тежки пътнотранспортни произшествия (ТПТП), при които са загинали 611 и са ранени 8466, от които 6478 леко и 1988 тежко.България е и на първо място в ЕС по брой загинали при катастрофи с леки автомобили на 1 милион жители. Това показва анализ на Евростат за тенденцията със злополуките на пътя с фатален край през 2017 г.Характеристиката на фаталните инциденти при отделните категории превозни средства показва, че България се нарежда с най-висок дял смъртност в категорията на леките автомобили - 64 смъртни случая на милион жители. Това е почти шест пъти повече от най-ниското съотношение в Малта - 11. Средният показател за ЕС е 23 смъртни случая на 1 милион при категорията леки автомобили.По данни на МВР за периода 2011-2017 г. при ПТП с челен сблъсък са загинали 910 души, а ранените са 6 995, като по-голямата част от пострадалите нямат никаква вина за катастрофата.Фокусът на системата „Бонус-малус\" в глобален план е върху стимулиране на отговорно поведение на пътя на водачите и върху ангажиментите на собственици на МПС. Целта на „Бонус-малус\" е да  коригира в дългосрочен план поведението на участниците на пътя, да промени нагласата на мислене при шофиране и да засили вниманието към спазването на правилата за движение. Системата „Бонус-малус\" поставя акцент върху пряката връзка между поведението на водачите на пътя, спазването на отговорностите на собствениците на МПС и нивата на пътен травматизъм в България. „Бонус-малус\" има за цел да стимулира добросъвестните водачи, чиято застрахователната премия по застраховка „Гражданска отговорност\" ще намалява и да санкционира рисковите водачи чрез заплащане на по-висока застрахователна премия, определена на база на рисковото им поведение.  ", "date": "2019.12.11", "title": "Обществено обсъждане на системата „Бонус-малус“ ще стартира в началото на 2020 г."}
{"url": "http://www.cross.bg/sistema-pensionnata-reforma-1620083.html", "text": "/КРОСС/  Седми ден Франция е парализирана от стачка срещу пенсионната реформа. След дълги дискусии се очаква френският премиер Едуар Филип да съобщи детайлите на бъдещата универсална пенсионна система.„Няма да има чудеса: в предстоящото изявление на премиера Едуар Филип, както той сам призна снощи пред депутати на мнозинството след поредния ден на стачки и демонстрации срещу пенсионната реформа. Основните мерки и отстъпки на правителството вече са ясни: универсалната пенсионна система по точки трябва да заличи съществуващите в момента 42 пенсионни режима, като компромисен жест се очаква тя да се отнася за родените след 1975 г., преходът за специалните режими ще бъде по-дълъг.Младите, започващи работа през 2022 г., ще попаднат изцяло под новата система.Предвижда се и минимална пенсия от 1000 евро за пълна трудова кариера.Въпреки че на вчерашните демонстрации имаше по-малко хора, компромисите една ли ще уталожат напрежението. Днес стачката в транспорта продължава с пълна сила, метрото в Париж отново не работи, задръстванията сутринта стигнаха до 400 км. Въздушният трафик е нормален, но достъпът до парижките летища e затруднен. ", "date": "2019.12.11", "title": " Вече седми ден Франция протестира срещу пенсионната реформа"}
{"url": "http://www.cross.bg/montana-vidin-posoka-1620093.html", "text": "/КРОСС/  Ограничено е движението по път I-1 Видин - Монтана в района на с. Скомля, в посока от Монтана към Видин, поради ПТП. Трафикът на всички МПС в тази посока се пренасочва по обходен маршрут през Ружинци, Топли Дол, Арчар, Димово и обратно. Разрешено е преминаването на автомобили до 12 тона в посока от Видин към Монтана.", "date": "2019.12.11", "title": "Ограничено е движението по път I-1 Видин – Монтана"}
{"url": "http://www.cross.bg/bryuksel-evropeiiskiya-suvet-1620094.html", "text": "/КРОСС/  Министър-председателят Бойко Борисов ще участва в заседанието на Европейския съвет, което ще се проведе на 12 и 13 декември в Брюксел. Това ще бъде първата среща на върха на ЕС, ръководена от Шарл Мишел след избирането му за председател на Европейския съвет от лидерите на ЕС на 2 юли 2019 г.В Брюксел държавните и правителствени ръководители ще обсъдят изменението на климата и дългосрочния бюджет на ЕС, както и Брекзит и подготовката за преговорите по бъдещите отношения между ЕС и Обединеното кралство след оттеглянето му. Сред останалите теми, които ще бъдат обсъдени на заседанието на европейските лидери, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация.В Брюксел лидерите от ЕС-27 ще направят преглед на постигнатия напредък по изпълнението на изявлението, направено на срещата на върха на държавите от еврозоната от юни 2019 г.  ", "date": "2019.12.11", "title": "Бойко Борисов ще участва в заседанието на Европейския съвет в Брюксел"}
{"url": "http://www.cross.bg/bulgariya-otpadutzi-bili-1620095.html", "text": "/КРОСС/  Незаконен товар от 815 тона боклуци за България спряха карабинерите от Милано, предаде в. \"Кориере дела сера\".Открити били 582 бали отпадъци, натоварени в 17 вагона, а търговската им стойност на пазара била 130 000 евро.Влаковият конвой бил засечен на гарата на Леко, до Милано, където потеглял за България. Във вагоните били натъпкани преди всичко отпадъци от вече третирани пластмасови изделия.На практика ставало въпрос за крайните продукти от дейността по третирането на пластмасата, а не, както било посочено в документите, за пластмасови отпадъци, които тепърва трябва да бъдат обработени. Отпадъците трябвало да стигнат до България през Словения и Хърватия с уговорката че са материали, които трябва да бъдат подложени на третиране. Според карабинерите от екологичното звено под ръководството на подполковник Масимилиано Корсано всичко това било с цел да се заобиколят нормите и да се претопят нелегално отпадъци в България. Сред балите на практика вече нямало нищо за третиране.Разследването стартирало след сигнал от Митническата агенция на Леко. Така започнала проверката на вагоните, готови за отпътуване, след което била издадена заповед за запор от магистрат от Милано. Разследването трябва да установи кой е организирал изпращането на пратката, за кого е била предназначена и най-вече произходът на пластмасовите отпадъци. По първи предположения става въпрос за отпадъци от фирми от Централна и Северна Италия. Анализира се и документацията. Сред балите били открити материали от пластмаса, гума, тъкани, тетрапак, смесени боклуци и др.Според следователите и тук, както и в други случаи, става въпрос най-вероятно за изпращане в чужбина от страна на нелегални организации на пратки за незаконно третиране. Подозренията са, че веднъж, щом пристигнат в България, отпадъците по всяка вероятност е трябвало да бъдат изоставени или погребани в депа, без да се спазват екологичните норми. ", "date": "2019.12.11", "title": "Спипаха незаконен товар от 815 тона пластмасови боклуци от Италия за България"}
{"url": "http://www.cross.bg/tesla-germaniya-izgrazhdaneto-1620049.html", "text": "/КРОСС/  Американският производител на електрически автомобили \"Тесла\" (Tesla) планира да произвежда по 500 000 електромобили годишно в новата си фабрика, разположена на 140 км от немската столица Берлин, близо до Бранденбург.Германските медии съобщиха в сряда, позовавайки се на планови документи за изграждането на предприятието, че \"Тесла\" ще инвестира около 4 милиарда евро в завода и ще наеме около 10 000 души персонал. Строителството на фабриката трябва да започне през 2020 година.Главният изпълнителен директор на американската компания Илон Мъск заяви по-рано, че е избрана Германия пред Великобритания заради Брекзит, и че площадката с размерите на 420 футболни площадки ще бъде използвана за изграждането на електрически автомобили на Tesla от моделите Model 3 и Model Y.Илон Мъск посочи: \"Всички знаят, че немският инженеринг е изключителен и това е част от причината да разположим нашия завод Gigafactory Europe в Германия\", добавяйки, че компанията Tesla също така ще създаде и инженерно-конструктивен център в Берлин. ", "date": "2019.12.11", "title": "Заводът на \"Тесла\" в Германия ще произвежда 500 хиляди електромобила годишно "}
{"url": "http://www.cross.bg/ryskiya-izpolzvat-segment-1620057.html", "text": "/КРОСС/  Тоалетната на американския сегмент на Международната космическа станция не работи отново, астронавтите използват аналогичното устройство на руския сегмент. Това стана ясно от разговорите между екипажа на МКС и наземните специалисти, за които съобщава НАСА.На МКС има две тоалетни, направени от Русия - в руския модул „Звезда\" и американския „Спокойствие\". Тоалетните се намират в двата космически кораба „Союз\", намиращи се на станцията, но те се използват по време на автономен полет на космическия кораб и само ако са абсолютно необходими по време на престоя им на МКС.Пресслужбата на „Роскосмос\" съобщи за РИА Новости, че тоалетната на руския сегмент на МКС функционира нормално.В края на ноември командирът на МКС италианецът Лука Пармитано съобщи на наземните експерти, че тоалетната в американския модул не работи поради постоянни индикации за неизправност. В тази връзка астронавтите започнаха да използват UCD торбички за събиране на урина, които се съхраняват в европейския модул „Колумб\". По-късно екипажът смени сепаратора и възстанови работата на тоалетната.В момента на МКС полетите се извършват от руснаците Александър Скворцов и Олег Скрипочка, американците Кристина Кук, Андрю Морган и Джесика Мейър, както и италианеца Лука Пармитано. ", "date": "2019.12.11", "title": "Тоалетната на Международната космическа станция не работи "}
{"url": "http://www.cross.bg/godina-dete-hatayeii-1620059.html", "text": "/КРОСС/  37-годишната актриса Ан Хатауей стана майка за втори път. Тя беше забелязана в Кънектикът със сина й Джонатан и съпруга й Адам Шулман, който носеше в ръце кошница за новородени, а вътре определено имаше бебе.На този етап обаче няма официално изявление от семейството и все още не се знае полът на бебето и името.Актрисата обяви, че е бременна за втори път през юли тази година и призна, че е изпитвала трудности със зачеването.Тя първо публикува снимка в социалните мрежи, на която се виждаше наедрялото ѝ коремче, а след това вече спокойно се появяваше на събития.Това е второ дете за Ан Хатауей и съпруга ѝ Адам Шулман. Те се ожениха през 2012 година, а 4 години по-късно посрещнаха и първото си дете - Джонатан.През октомври тази година актрисата сподели, че вече знае пола и на второто си дете, но иска да го запази в тайна. ", "date": "2019.12.11", "title": "Ан Хатауей стана майка за втори път"}
{"url": "http://www.cross.bg/godina-sred-popadat-1620060.html", "text": "/КРОСС/  Google обяви резултатите от „2019 година на търсене\", класация на най-често търсените термини, която представя уникална перспектива върху важните моменти и тенденции от изминалата година.Избори и здравни кризи занимаваха съзнанието на българина през 2019 година. Неслучайно сред най-търсените термини в глобалната търсачка на Google от нашата държава се отличават „Резултати от изборите в ЕС\", „Морбили\", „Африканска чума\", „Легионерска болест\" и Брекзит. Българинът е искал да знае още що е „Инфлуенсър\" и „Електрическа тротинетка\" и какво се е случило в „Чернобил\". Интересен феномен е Законът за изпиране на пари - ЗМИП, който се нареди сред отличаващите 2019 година термини.Парадът на най-търсени личности се води от Папа Франциск, следван от Цветан Цветанов, Джени Суши. В тази категория попадат също Грета Тунберг, Мария Габриел и Беър Грилс.Сред значимите събития, за които българинът е търсил информация в глобалната търсачка на Google през 2019 попадат „Черен петък\", „Изтекли данни от НАП\", пожарът в „Нотр Дам\", \"Местни избори\" и раздаването на наградите „Оскар\".Григор Димитров застана начело на най-търсените спортисти. В тройката попадат Кубрат Пулев и Антъни Джошуа.  Най-добрият български алпиец Алберт Попов следва Анди Руис в тази категория.Колоритни личности, като Ицо Хазарта, Папи Ханс и Милко Калайджиев са се наредили сред класираните музикални изпълнители, редом със световните супер звезди Били Айлиш и Малума, като класацията се води от популярният с вокалните си имитации Стефан Илчев.И тази година образованието е на фокус, като сред търсенията попадат „Skolo.bg\", „Европейско кенгуру\" и „Подкрепа за успех\".Футболният двубой България - Англия е водещ при спортните събития, където попадат и вечното дерби Левски - ЦСКА, както и мачове от международните първенства. Втори спорт по популярност сред сънародниците ни е тенисът, като вниманието са привличали US Open, Wimbledon и Australian Open. За първи път тази година разделът с кинопродукции се оглавява от българско заглавие - „Доза щастие\", следван от блокбъстъри, като „Аквамен\", „Жокера\" и „Отмъстителите: Краят\". Характерни търсения за 2019Резултати от изборите в ЕСМорбилиЧернобилАфриканска чумаБрекзитЛегионерска болестЕлектронна винеткаЗМИПИнфлуенсърЕлектрическа тротинетка ЛичностиПапа ФранцискЦветан ЦветановДжени СушиАлександра СърчаджиеваДимитър МариновБорис БоневСилвена РоуГрета ТунбергМария ГабриелБеър ГрилсСъбитияЧерен петъкНАП изтекли данниНотр ДамМестни избориОскариИзпълнителиСтефан ИлчевКристина ДимитроваМила РобертПапи ХансНели РангеловаИцо ХазартаМилко КалайджиевBillie EilishМалумаСтенлиСпортистиГригор ДимитровКубрат ПулевАнтъни ДжошуаАнди РуисАлберт ПоповКинопродукцииДоза щастиеАкваменЖокераОтмъстителите: КраятСледИмало едно време в ХоливудГробище за домашни любимциКапитан МарвелРоди се звездаЗелената книгаСпортни събитияБългария - АнглияЛевски - ЦСКАUS Open 2019Ливърпул - БарселонаЛевски - ЛудогорецWimbledon 2019Australian Open 2019България - ЧехияАнглия - БългарияЛудогорец - Ференцварош Български реалити формати и сериалиПътят на честтаИгри на волятаЖенени от пръв погледДяволското гърлоМаскираният певецКато две капки водаБългария търси талантОткраднат животФерматаДенят на бащата ОбразованиеShkolo.bgПодкрепа за успехМатури 2019Европейско кенгуруРезултати НВО 7 клас  ", "date": "2019.12.11", "title": "Избори и здравни кризи са темите на 2019-та за търсачката Google"}
{"url": "http://www.cross.bg/pernik-voda-vladimirov-1620080.html", "text": "/КРОСС/  След проверки на Окръжна прокуратура и Районна прокуратура в Перник за източването на язовир „Студена\" и водния режим обвинителите ще разследват безстопанственост във ВиК Перник по информацията, че има отклоняване на вода към град Радомир.Останалите материали ще бъдат изпратени на Специализираната прокуратура - София по компетентност да се разследва работата на кметове и областен управител, съобщи БНР.Кметът на Перник Станислав Владимиров съобщи по-рано днес, че ще подпише новия график за режима на водата, след като го съгласува с всички институции на територията на общината. По думите му предложеният вчера от министър Петя Аврамова вариант за воден режим в Перник не е окончателен.Владимиров каза, че ще отправи предложение към ВиК специално за празниците режимът да не е толкова болезнен и драстичен и коментира, че лошата организация на ВиК и несработването на техните инсталации е довела до това една не малка част от кварталите на Перник да нямат вода с дни.Кметът изрази надежда новият управител на ВиК Перник да навлезе бързо в проблемите, защото жителите на махала „Андрейна\" в Батановци нямат вода вече почти две седмици, високите квартали на Перник и част от селата също нямат питейна вода с дни и дружеството трябва спешно да отстрани тези проблеми.По повод вчерашната среща в Министерството на регионалното развитие и благоустройството Владимиров каза, че след един изгубен месец, нещата още са на вариант \"търсят се водоизточници\".Такъв е бил отговорът и на въпроса му - ще има ли още водоноски в Перник. ", "date": "2019.12.11", "title": "Прокуратурата разследва безстопанственост във ВиК Перник "}
{"url": "http://www.cross.bg/tyrtziya-tzena-tzeni-1620074.html", "text": "/КРОСС/  \"Булгаргаз\" ЕАД предложи на КЕВР да утвърди цена на природния газ за първото тримесечие на 2020 г., в размер 43,98 лв./MWh /мегаватчаса/ (без цени за достъп, пренос, акциз и ДД), съобщиха от дружеството. Цената е за крайни снабдители на природен газ и за лица с лиценз за производство и пренос на топлинна енергия.В сравнение с утвърдената за четвърто тримесечие на 2019 г. цена (без цени за достъп, пренос, акциз и ДДС), предложената за първото тримесечие на 2020 г. е по-ниска с 1,94 на сто или с 0,87 лв./MWh.Намалението на цената се дължи на очакваните по-ниски разходи за доставка, във връзка с промяна на пункта на доставка, считано от 1 януари 2020 г. - това ще е \"Странджа/Малкочлар\", който се намира на границата с Турция. Това е т.нар. точка на междусистемно свързване между мрежите на \"Булгартрансгаз\" ЕАД и BOTAS, Турция.Транзитът (доставките) на руски газ през Украйна, Румъния и България за Турция спират в края на 2019 г.\"Булгаргаз\" ЕАД води преговори с \"Газпром експорт\" за намаление на доставната цена на природния газ за страната. Въпреки че срокът за постигане на споразумение изтече на 3 декември 2019 г., двете страни продължават преговорите, като българската страна настоява доставната цена за българския потребител да отразява развитието на цените на ликвидните континентални газови хъбове и действащите гранични цени за Германия/Франция/Италия, пише в съобщението.Интересът на двете страни предполага преговорите да бъдат финализирани в най-кратък срок, допълват от \"Булгаргаз\".  ", "date": "2019.12.11", "title": "От 1 януари руският газ ще идва от Турция и цената му пада"}
{"url": "http://www.cross.bg/vreme-normativen-tekstove-1620075.html", "text": "/КРОСС/  Петчленен състав на Върховния административен съд отмени с решение по административно дело 8601 от 2019 г. текстове от Наредба № 8121з-776 от 29.07.2016 г. за реда за организацията и разпределянето на работното време, за неговото отчитане, за компенсирането на работата извън редовното работно време, режима на дежурство, времето за отдих и почивките на държавните служители в Министерството на вътрешните работи, издадена от министъра на вътрешните работи, обнародвана в Държавен вестник на 2.08.2016 г. Делото  беше образувано по касационна жалба на Сдружение „Синдикат на служителите в МВР\".Отменени са чл. 8, чл. 14, ал. 2 и ал. 3, чл. 16, ал. 3, чл. 18, ал. 3, чл. 20а, чл. 21, ал. 2, чл. 23, ал. 2, чл. 24, ал. 2, чл. 25, ал. 1, чл. 26, ал. 2, чл. 32, ал. 2, чл. 33, ал. 1, §1, т. 9 от допълнителните разпоредби, § 3 от заключителните разпоредби, приложение № 1 към чл. 18, ал. 3 и чл. 23, ал. 1, приложение № 3 към чл. 24, ал. 2 и чл. 26, ал. 3. Съгласно изискванията на Закона за нормативните катове е необходимо да има мотиви на проекта на нормативен акт, които да гарантират спазване на основните принципи при неговото изработване - обоснованост, стабилност, откритост и съгласуваност. Липсата на дефинираното от закона съдържание на мотивите, освен, че е формално нарушение на чл. 28, ал. 2 ЗНА, не осигурява възможност на съда и да извърши проверка за спазване на принципите при подготовката на нормативния подзаконов акт, смята петчленният състав на ВАС. В текста на чл. 28, ал. 3 ЗНА е предвидено, че проектът на нормативен акт, към който не са приложени мотиви, съответно доклад, съгласно изискванията по ал. 2, не се обсъжда от компетентния орган. Допуснатото нарушение на императивни процедурни правила при издаване на процесната Наредба е съществено и е основание за отмяна на оспорения нормативен акт.Част от отменените текстове касаят общият брой часове за извънреден труд при бедствия и извънредни ситуации, разпределянето на работните смени в графиците, сумарното изчисляване на работното време за служители, работещи на ненормиран работен ден и др.Решението е окончателно.  ", "date": "2019.12.11", "title": "ВАС отмени текстове от Наредбата за работното време, дежурствата и почивките на служителите на МВР"}
{"url": "http://www.cross.bg/plovdiv-sgrada-elektrorazpredelenie-1620076.html", "text": "/КРОСС/  Днес беше направена символична първа копка на нова сграда на Клиентски енергoцентър (КЕЦ) Пловдив Север на Електроразпределение Юг (част от EVN). Сградата ще бъде изградена на терен с адрес ул. „Васил Левски\" 214 в гр. Пловдив.На церемонията по стартиране на строителството присъстваха г-н Карл Денк, председател на съвета на директорите на Електроразпределение Юг, г-н Александър Сипек, заместник-председател на съвета на директорите на Електроразпределение Юг, г-н Димчо Костов, ръководител отдел „Координация външни организации\" и др.Проектът предвижда да бъде изградена първата нова и модерна сграда на Клиентски център в Пловдив. Сградата ще бъде едноетажна монолитна конструкция, с частично подземно ниво. Разгъната застроена площ е над 980 кв.м., като е предвидена  и зона за открит склад за материали. Новата постройка ще предложи приятна и удобна работна среда, с места за 45 сътрудника.С този проект EVN продължава инвестициите в инфраструктурата на Клиентските центрове и подобряване на клиентското обслужване. Инвестицията в новата сграда e 2,3 млн. лв. и е част от мащабния пакет инвестиции „EVN за Пловдив\", който ще бъде реализиран през следващите години в града и надхвърля 40 млн. лв.  ", "date": "2019.12.11", "title": "Първа копка на нова сграда за Клиентски център на EVN в Пловдив"}
{"url": "http://www.cross.bg/yasla-stoyanova-margarita-1620087.html", "text": "/КРОСС/  Районната прокуратура в Ловеч е образувала досъдебно производство за причиняване на лека телесна повреда на 2-годишно дете в детска ясла \"Патиланци\" в областния град, съобщи говорителят на Окръжната прокуратура Кирил Петров.Преди месец е постъпила жалба от майката на момиченцето - Маргарита Стоянова. Тя разказа за БТА, че след като взела дъщеря си от ясла е забелязала на рамото й голяма синина, променило се и поведението на детето, което е започнало да изпада в крайни емоционални състояния, без видими причини.Според съдебния лекар Мери Газемба, която е извършила преглед на детето и е издала съдебно медицинско свидетелство, на двегодишната дете е причинено кръвонасядане от притискане с ръка, като има и следи от нокти.\"Детето действително беше много изнервено. Това не може да се получи от падане. Личи, че са пръсти, притиснато с по-голяма сила, за да остави такива следи\", добави съдебният лекар.Маргарита Стоянова се е консултирала и с детски психолог, който също е установил промяна в поведението на дъщеря й.Директорът на детската ясла Магдалена Баева обаче отрече над момиченцето да е упражнявано насилие от персонала.Разследването ще установи дали това е така. ", "date": "2019.12.11", "title": "Прокуратурата разследва насилие над 2-годишно момиченце в детска ясла"}
{"url": "http://www.cross.bg/paynda-godina-bekum-1620088.html", "text": "/КРОСС/  Дейвид Бекъм стана най-високоплатената звезда в Инстаграм за втора поредна година.44-годишният футболист е спечелил 286 000 паунда за една спонсорирана снимка в Инсатграм, а тази година той вече е качил 30 такива, което прави общо 8,6 милиона паунда.Впечатляващият приход в повишен спрямо миналата година, когато звездата изкарваше 228 000 паунда за пост.Данните на Hopper HQ, които обслужват акаунтите в социалните мрежи на знаменитости и компании, класира Бекъм на 17-о място в своя глобален списък на богатите.Компанията посочва футболистът като на първо място сред британските знаменитости, следван от друг професионалист в спорта - Гарет Бейл, който печели по 166 000 паунда за пост.За втора поредна година милиардерката Кайли Дженър е начело със своите 963 388 паунда за пост, следвана от Ариана Гранде със 757 926 и Кристиано Роналдо със 741 945 паунда. ", "date": "2019.12.11", "title": "Дейвид Бекъм изкарал 8,6 млн. паунда от спонсорирани постове в Инстаграм"}
{"url": "http://www.cross.bg/poyzi-peralnyata-dryri-1620086.html", "text": "/КРОСС/  Тримесечното коте Поузи остана само с осем живота, след като прекара 20 минути в работеща пералня, съобщи в. \"Мирър\".Собственичката на Поузи - Кортни Друри от Ливърпул, е изкъртила вратата на пералнята, за да спаси котето, след като е чула леко мяукане отвътре. Тя толкова се разстроила, че му е направила изкуствено дишане. Според ветеринарите това го е спасило.Ветеринарите са включили Поузи на кислород. Котето е останало при тях през нощта и първоначално се е влошило, но след това се свестило.След ужасния инцидент Кортни Друри е сложила надпис на пералнята \"Провери за котката, преди да я включиш\". ", "date": "2019.12.11", "title": "Коте се „изкъпа“ в пералня "}
{"url": "http://www.cross.bg/anistun-brad-dryg-1620089.html", "text": "/КРОСС/  Ако с времето Холивуд е доказал едно нещо, то това е, че любовта е преходна... Поне в повечето случаи. Разбира се, някои известни двойки успяват да поддържат романса жив и до днес, но по-голямата част от звездните бракове сякаш имат срок на годност. По неписано правило семейният им живот приключва със същата бурна сила, с която е започнал.Така беше и с най-обичаните и влиятелни съпрузи през 2000 година - Брад Пит и Дженифър Анистън, които бяха не само любимците на Америка, но и на целия цвят. Те се срещнаха през 1999 г. и 12 месеца по-късно вдигнаха пищна сватба в Малибу. Но само след 5 г., през които често са били разделени заради снимките на различни продукции, те се разведоха, а причината беше появата на Анджелина Джоли в живота на актьора. Почитателите на \"Бенифър\", както накратко всички наричаха двойката, трудно приеха края на взаимоотношенията им, като мнозина още се надяват да ги видят заедно.Ето че се очертава скоро те да се изправят очи в очи един срещу друг, което ще се случи на предстоящата церемония по връчването на наградите \"Златен глобус\", понеже всеки от тях получи номинация, с която ще се бори за статуетката. Джен за играта си в сериала \"The Morning show\", а Брад за превъплъщението си в \"Имало едно време в Холивуд\". Тази предстояща среща дава нова надежда на феновете им, че двамата биха могли да преоткрият всички причини, които навремето ги събраха. Но дали ще стане така?За жалост шансът сценария да се развие по този начин е малко вероятен. Всъщност, оказва се, че от доста време те са преустановили контакт, което означава, че ако са искали - имали са достатъчно възможности да подновят връзката си.\"Между тях няма лоши чувства и те се държат приятелски един с друг. През последните няколко години се чуват периодично. Ако се озоват на едно място ще се поздравят и ще разменят любезности. Миналото им е история, която вече са преодолели. Поддържат топли отношения, но околните им придават по-голямо значение, отколкото те самите\", казва източник на E!News.Оказва се, че звездата от \"Троя\" дори е присъствал на 50-ия рожден ден на бившата си съпруга през февруари. \"Някой бе отправил покана към Брад да дойде на тържеството на Дженифър и той прие, защото искаше да я подкрепи в този важен за нея момент... Нищо повече. На партито присъстваха много хора, заели важно място в живота на Анистън. Двамата не се срещат, но са настроени съвсем приятелски един към друг. Това е\", допълва източника.Фактът, че към днешна дата и двамата нямат половинка до себе си, кара много хора да се питат дали са склонни да променят това положение.\"Не се отклонявам от пътя си, за да избегна любовта, но също така и не я търся\", споделя в свое скорошно интервю Пит.\"Не съм сигурен през последните 2-3 години с колко жени писаха, че се срещам, но това не е вярно\", коментира той, визирайки скорошните слухове, че излиза с актрисата Алия Шоукат.И докато той не си е поставил за цел да открие нова партньорка, пред \"People\" Анистън намекна, че е готова за нов романс.\"Опознаваме себе си, когато сме достатъчно уязвими, за да си позволим да се влюбим. Това е фантастично чувство и винаги си струва - независимо дали те боли или изпитваш страх. Обичах много и въпреки края на всяка една от връзките ми, намирам пукнатините, останали след тях, за красиви. Днес не бих стояла тук, ако не бяха те\", каза звездата от сериала \"Приятели\". ", "date": "2019.12.11", "title": "Скоро Брад Пит и Дженифър Анистън ще се срещнат, говорят открито за любовта"}
{"url": "http://www.cross.bg/ykraiina-zelenski-pytin-1620077.html", "text": "/КРОСС/  Срещата мина, войната остава; първата среща на четири очи между Путин и Зеленски бе по-скоро мач с равен резултат; размразяване може би, но мир със сигурност не още.Такива са преобладаващите изводи след срещата на Нормандската четворка в Париж, която за пръв път събра президентите на Русия и Украйна - Владимир Путин и Володимир Зеленски, с посредничеството на френския президент Еманюел Макрон и германския канцлер Ангела Меркел.По всеобщо мнение срещата е постигнала скромен напредък към успокояването на конфликта в Източна Украйна, който продължава вече пет години и половина и взе досега около 15 000 жертви.Основният препъникамък между двете страни е статутът на сепаратистките райони в Донецк и Луганск. По този въпрос Зеленски и Путин продължават да говорят на различни езици.Двете страни приемат установяване на специален статут на Донбас. Но и тук дяволът е в детайлите.В заключителното комюнике от срещата в Париж се казва, че Украйна е съгласна с постоянния специален статут на Донбас. Но в същото време Зеленски настоява за продължаване на временния специален статут на сепаратистките райони, за който има приет временен закон, защото, по думите му, \"никой не знае каква ще бъде ситуацията след 5-10 години\". Украинският президент не желае да предлага въпроса на обсъждане в Тристранната контактна група (Украйна, ОССЕ и Русия), където \"могат да ни извиват ръцете\", казва той, имайки предвид Русия.Законът за местното самоуправление в Донецка и Луганска област е приет на 18 октомври 2014 г. и е в сила до 31 декември 2019 г. Според него разпоредбите за специалния статут ще започнат да действат за постоянно след провеждане на местните избори в тези области в съответствие с Конституцията и законодателството на Украйна, след публикуването на доклада на ОССЕ, че изборите са проведени според стандартите на организацията и международните стандарти за демократични избори и след изтеглянето на чуждите войски. Имат се предвид руските военни, а за такива Москва отрича.В същото време Киев иска украински войници да охраняват границата между Украйна и Русия.От своя страна Владимир Путин настоява за законодателно, дори конституционно - това означава повече от постоянно, уреждане на специалния статут на Донбас.Путин се опасява, че пълен контрол на Киев върху отцепилите се райони, включително върху границата, ще доведе до клане, до етническа чистка, до втора Сребреница, както се изрази. По тази причина Москва пряко или косвено не пуска контрола там - както на границата, така и между Украйна и \"другата\" Украйна. Насреща им са правителствените сили. Така на практика се поддържа \"тлеещ\" конфликт.Тук е моментът да припомним, че военният конфликт в Източна Украйна между правителствената армия и неправителствени въоръжени части започна през април 2014 г. Чрез посредничеството на международната общност през септември 2014 г. и февруари 2015 г. в Минск двете страни в конфликта постигнаха споразумение за прекратяване на огъня и определиха граничната линия на примирието. Мащабните военни действия (придвижване на тежко въоръжение) са под контрол, но престрелките продължават и до днес.Путин поиска задействане на \"формулата Щайнмайер\" за установяване на постоянен специален статут след провеждане на избори в отцепническите райони. Зеленски обаче каза след срещата в Париж, че \"формулата Щайнмайер\" ще бъде въведена по-късно, когато се видят стъпки за деескалация.Тоест, Путин настоява първо за политическо уреждане на статута и след това за отпускане на военната хватка, а Зеленски - първо за деескалация на военния конфликт и едва тогава за постоянен специален статут, скрепен законодателно.\"Формула на Щайнмайер\" беше предложена от германския президент Франк-Валтер Щайнмайер през 2016 г., който тогава бе външен министър. Тогава Киев отхвърли \"формулата\", а бунтовниците я приветстваха като победа.Днес и Киев, и Москва приемат най-важното - че след местни избори в сепаратистките райони и след изтеглянето на украинските и руските военни сили от т. нар. контактна линия Донбас би трябвало да получи специален статус в рамките на Украйна.Документът на практика урежда специалния статут на регионите в Донецка и Луганска област. Предвижда се териториите, окупирани от сепаратистите, да придобият временно специален статут до провеждането на местни избори под наблюдението на ОССЕ. Ако наблюдателите преценят, че вотът е проведен в съответствие със стандартите на организацията и украинските закони, специалният статут ще бъде обявен за постоянен.Споразумението, прието от Контактната група, не съдържа текстове за пребиваването на войски в тези региони, нито за реда на провеждането на изборите. Той урежда единствено прилагането на закона за статута на Донбас, приет през 2014 г. от украинската Върховна рада.На 1 октомври т.г. Зеленски заяви, че \"формулата на Щайнмайер\" трябва да бъде включена в новата редакция на закона за специалния статут на Донбас, която ще бъде внесена във Върховната рада.Но оттогава Зеленски е подложен на силен натиск от опозицията и националистите в Украйна. Обединени в движението \"Съпротива на капитулацията\", противниците на \"формулата на Щайнмайер\" вдигнаха многохилядни протести, като обявиха, че тя води до \"капитулация и федерализация\" на страната. Те се обявиха и срещу изтеглянето на войските и провеждането на избори в Донбас, срещу амнистията на опълченците от непризнатите две народни републики Донецка и Луганска. Сред противниците са парламентарните политически сили \"Европейска солидарност\" на Петро Порошенко, и \"Глас\", както и националистически организации, сред които прословутият \"Десен сектор\".Зеленски призна, че страната му е разделена, в нея царуват абсолютно различни виждания за това как точно да си върнат Донбас. Признава и че не е възможно \"още утре\" всички там да заговорят на украински език.Стратегия за \"връщане на окупираните територии\" в Донбас все пак се пише, каза през октомври говорителят на украинския парламент Дмитрий Разумков.Путин пък сякаш изобщо няма вяра в украинския държавен глава. Видяхме, казва той, как президентът Зеленски водеше дискусия с националистите. \"Вижда се кой там е по-силен. И какво ще се случи там? И кой ще ръководи тези националисти, когато те влязат на тези територии без гаранции за (безопасността) на хората?\". Според него всяко предаване на контрола на украинците трябва да бъде предхождано от амнистия за жителите на Донецк и Луганск - нещо, на което Киев едва ли ще се съгласи.Самият Щайнмайер не скри разочарованието си.\"Споровете в Украйна ме изненадват малко, защото един от участниците, тогавашният президент (Петро Порошенко) участва в тези преговори (за \"формулата Щайнмайер\")\", каза германският президент на 8 октомври. В същото време той отрече твърденията, че \"формулата\" е създадена под влиянието на Русия.\"Формулата не съдържа нищо повече от опит да се извършат големи стъпки, понеже и двете страни на конфликта не бяха готови да предприемат малки такива\", обясни Щайнмайер.Петро Порошенко обаче смята, че \"формулата на Щайнмайер\" всъщност е формула на Путин и реално подменя същността на Минските споразумения.Обясним е оптимизмът на радетелите на диалога - Макрон и Меркел, защото бе потвърден стремежът на двете враждуващи страни към спазване на Минските споразумения, както и уговорена следваща среща след четири месеца.Все пак Украйна и Русия се споразумяха за допълнителни мерки за спиране на огъня, за размяна на затворници до края на декември и за изтегляне на войниците от три района на конфликтната зона до края на март.Честно казано не зная дали ще има успех, но първата победа е, че тази среща изобщо ще се състои, каза в навечерието на парижката среша Зеленски. След разговорите той отбеляза, че никой от двамата президенти не е постигнал победа, резултатът е равен. Путин като цяло оцени срещата като позитивна.Да припомним, че Минските споразумения изискват незабавно спиране на огъня, изтегляне на тежките оръжия и от двете страни, връщане на териториите под сепаратистки контрол в Източна Украйна под контрола на Киев и предоставяне на по-голяма автономия за тях.В заключение, ето оценката на френския \"Фигаро\" след срещата: Със сигурност Донбас е бреме, което струва скъпо на Путин и той би искал вдигане на западните санкции. Но за него този регион е и важен лост за влияние. ", "date": "2019.12.11", "title": "Срещата Путин - Зеленски не постигна трайно мирно споразумение"}
{"url": "http://www.cross.bg/kralitzata-godini-charlz-1620084.html", "text": "/КРОСС/  Наскоро бяха разпространени слухове, че кралица Елизабет II се оттегля и че престолът ще бъде поет от нейния син принц Чарлз. Мнозина смятат, че кралицата е прекарала достатъчен брой години на трона и че дните на нейната старост трябва да се изживеят с лекота, а не с кралски задължения.Британските медии съобщиха, че кралицата ще се оттегли, когато навърши 95 години, но дворецът, както обикновено, не отговори на слуховете.Сега обаче официален отговор се появи.„Няма планове за промяна на положението, когато кралицата навърши 95 години, или когато и да било\", заяви кралското семейство, цитирано от Ю Ес Ей Тудей.Бъкингамският дворец обясни, че кралицата има много правомощия и привилегии, но официално пенсиониране не е възможно без политически усложнения, така че тя остава на трона.Говорител на Кларънс Хаус, официалната резиденция на принц Чарлз, заяви, че няма планове за промяна на кралската йерархия. ", "date": "2019.12.11", "title": "Елизабет II: Няма да се оттегля дори на 95 "}
{"url": "http://www.cross.bg/ramkofarm-prodykti-horata-1620099.html", "text": " - Неслучайно \"Рамкофарм\" избра , тъй като се стремим да не вредим на хората. Нашата идея е да създаваме екологично чисти продукти, които да подобряват функциите на различни органи и системи на човешкия организъм. Търсим решения на глобалните проблеми и вървим в крак със световните екоизисквания. Всички сме наясно, че не се ли промени нещо в света, климатичните промени ще доведат до екокатастрофа, което от една страна налага и това да караме електрически автомобили. Избрахме да закупим , защото е перфектното решение за такъв град като София. Той е компактен, лесно може да се паркира в центъра, но най-вече не замърсява въздуха с отровни емисии и не вреди на хората, защото е и безшумен. Вписва идеално и в нашата стратегия за модернизация.-  е на пазара вече повече от 25 години. Изминахме доста дълъг път, развиваме се и с всяка година успяваме да надградим постигнатото от предишната. Сега строим ново предприятие. То ще бъде изградено според всички съвременни стандарти. Ще се влагат енергоспестяващи елементи в унисон с предизвикателствата на века.- Продукцията ни се произвежда в България. Работим на българския пазар, но около 70% от оборота ни и е предназначен за външния. Като част от продуктите ни са позиционирани в страни от Далечния Изток. Стремим се да разширяваме нашата гама продукти. Работим с много чуждестранни клиенти, като създаваме и произвеждаме продукти под техен бранд, но тук в България, като това е добра производствена практика и показва, че произведените у нас фармацевтични продукти и хранителни добавки са конкурентоспособни. Суровините, които се използват са от целия свят, но технологията на обработката и довеждането им до краен продукт са наши. Правят се лабораторни изследвания и се довежда до краен продукт, който се търси в останалите страни. ", "date": "2019.12.11", "title": "Да си ЕКО дори и на пътя"}
{"url": "http://www.cross.bg/robeva-dekemvri-neshka-1620078.html", "text": "/КРОСС/  Изключителна демагогия. Така пред БНР Нешка Робева определи решението на Световната антидопингова агенция да отстрани Русия от международни състезания за четири години.„Няма рекорди от спортисти, които са абсолютно чисти. Тъжното е, че тук се вкарва много политика. Против съм това спортът да бъде използван за политически цели... Ощетени са млади хора, състезатели\", коментира още Робева в предаването „12+3\".Междувременно продължава благотворителното „Шоу без име, но с кауза\" - 10 спектакъла на легендарната треньорка на 10 сцени в страната. Тази вечер шоуто ще бъде в НДК, на 14-и декември в Пловдив, на 15-и декември в Стара Загора и на 17-и декември във Видин.„Хората по друг начин възприемат спектаклите. Слива се публика с участници. Искреността и чистотата, които идват от сцената, дават особено настроение... Пътувайки из България, се докоснах до невероятни таланти... Всичко е изключително интересно, възхищавам се от ентусиазма на своите колеги... Всичко е много чисто, имаме нуждата от това пречистване\", сподели Нешка Робева. ", "date": "2019.12.11", "title": "Нешка Робева: Изхвърлянето на Русия от олимпийските игри е изключителна демагогия"}
{"url": "http://www.cross.bg/greta-izmenenieto-stana-1620091.html", "text": "/КРОСС/  Списание Time провъзгласи активистката Грета Тунберг за „Личност на годината\" за 2019 година, предаде БГНЕС. Тя се превърна в най-младата фигура, появила се на корицата на списанието в неговата 92-годишна история.Тази година шведската тийнейджърка спечели слава със смелото си обръщение „Как смеете?\" към световните лидери по въпроса за изменението на климата.Преди седмица Грета стана носител и на наградата „Right Livelihood\", наречена „Алтернативна Нобелова награда\".Тя беше наградена \"за инспириране и засилване на политическите искания за спешни действия по изменението на климата въз основа на научни факти\".Въпреки че стана идол на природозащитни активисти от цял свят, у някои хора тя предизвика доста ярост, считана за пешка в по-голяма игра. ", "date": "2019.12.11", "title": " Грета Тунберг е „Личност на годината“ за 2019 г."}
{"url": "http://www.cross.bg/tomas-klientite-angazhira-1620079.html", "text": "/КРОСС/  Германия ще обезщетява клиентите на Томас Кук (Thomas Cook), понесли загуби за стотици милиони евро, обяви днес правителство в комюнике близо три месеца след фалита на британския туроператор.Правителството се ангажира да покрие загубите, които не са обезщетени от застраховката на Томас Кук, покриваща само малка част от разходите на ощетените клиенти, уточни АФП.Не е приемливо клиентите на Томас Кук, всеки поотделно, да се занимава със сложни юридически въпроси, включващи хиляди процедури с несигурен изход, допълва правителството.Берлин обещава да направи по-подробно изявление по темата в началото на 2020 година. ", "date": "2019.12.11", "title": "Германската държава се ангажира да обезщети клиентите на Томас Кук"}
{"url": "http://www.cross.bg/tynberg-pravyat-greta-1620081.html", "text": "/КРОСС/  Тийнейджърката екоактивистка Грета Тунберг заяви в сряда, че политиците и ръководителите на големите компании на практика не предприемат никакви действия за справяне с климатичните промени и само правят така, че да изглежда, че се опитват да се справят с проблема.\"Все още вярвам, че най-голямата опасност не е бездействието. Истинската опасност е, когато политиците и изпълнителните директори на големите компании правят така, че да изглежда, че предприемат реални действия, но всъщност почти нищо не се прави освен \"умно счетоводство\" и творчески пиар\", заяви Тунберг на продължаващата в Мадрид 25-ата конференция на ООН по изменението на климата (COP25).Грета Тунберг е включена в кратката листа за наградата \"Личност на 2019 година\" на списание \"Тайм\" (TIME), като победителят ще бъде обявен от американското списание по-късно днес. ", "date": "2019.12.11", "title": "Грета Тунберг: Политиците не правят почти нищо за справяне с климатичните промени "}
{"url": "http://www.cross.bg/kurdzhali-otkradnata-italiya-1620066.html", "text": "/КРОСС/  Пътната полиция в Кърджали иззе открадната от Италия, съобщават от полицията. Установено е, че колата е обявена за издирване в Шенгенската информационна система.53-годишен отишъл в Пътна полиция - Кърджали, за да регистрира автомобила. При направена справка станало ясно, че колата е обявена от властите в Италия за открадната през октомври 2016 година.Автомобилът е иззет с протокол и е на съхранение в база на областната дирекция. Работата по случая продължава. ", "date": "2019.12.11", "title": "Откриха открадната от Италия кола в Кърджали"}
{"url": "http://www.cross.bg/vuzel-ychastuk-presichaneto-1620067.html", "text": "/КРОСС/  Министерският съвет пое ангажимент за осигуряване на 1 380 000 000 лв. по бюджета на Министерството на регионалното развитие и благоустройството за изграждането на последните 88,9 км от АМ „Хемус\". Това е участъкът между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци. За целта се увеличава размерът на ангажиментите за разходи, които Министерството на регионалното развитие и благоустройството може да поеме през 2019 г. С това се цели планиране на завършването на автомагистралата от София до Варна.Средствата ще бъдат предназначени за изготвянето на технически проекти и изпълнение на строително-монтажните работи в отсечката в периода до 2022 г. От тях 483 000 000 лв. се отпускат по бюджета на МРРБ за 2019 г. за предстоящи плащания.През миналата година правителството предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Цялостното доизграждане на АМ „Хемус\" е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза\" и завършваща при с. Белокопитово, ще свърже вече изградените участъци от двете страни на магистралата.Изграждането на АМ „Хемус\" е разделено на следните участъци:Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци\".Участък 2 е 19,2 км. Той е от края на пътен възел „Дерманци\" - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик\" (от км 103+060 до км 122+260)Участък 3 е 17,08 км. Той ще започва от края на пътен възел „Каленик\" при пресичането с път III3005 Радовене - Катунец до връзката с път II-35 Плевен - Ловеч, включително и п. в. „Плевен\" (от км 122+260 до км 139+340).Участък 4 е 26,8 км. Той е от края на п. в. „Плевен\" при пресичане с път II-35 Плевен - Ловеч до път III-301 Летница - Ловеч, включително пътен възел „Летница\" (от км 139+340 до км 166+144.09).Участък 5 е 23,2 км. Той е от края на пътен възел „Летница\" при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).Участък 6 е 32,6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000).С поетите като ангажимент от страна на правителството 1 380 000 000 лв. ще се изгражда отсечката от 222-ри до 310-ти км.Обособени са следните три участъка по нея:Участък 7 е 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище.Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград.Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).За изграждането на трите участъка се подготвя процедура за сключване на договор по чл. 14, ал. 1, т. 6 от Закона за обществените поръчки, приложими за публичните възложители, какъвто е Агенция „Пътна инфраструктура\" с държавното дружество „Автомагистрали\" ЕАД. МРРБ е едноличен собственик на 100% от капитала на „Автомагистрали\" ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството. ", "date": "2019.12.11", "title": "Дават още 1,3 млрд за магистрала „Хемус“ от Търново до Шумен"}
{"url": "http://www.cross.bg/osvobozhdenieto-godishnina-ryski-1620069.html", "text": "/КРОСС/  Посланикът на Русия в България Анатолий Макаров взе участие в тържествата, посветени на 142-та годишнина от Освобождението на Плевен от османското робство.По време на мероприятието беше отслужена панихида за загиналите руски войници и български опълченци и поднесени венци и цветя към Параклис-мавзолея \"Св.Георги Победоносец\". ", "date": "2019.12.11", "title": "В Плевен отслужиха панихида за загиналите руски войни по повод годишнина от Освобождението"}
{"url": "http://www.cross.bg/danchev-zastrahovkata-otgovornost-1620063.html", "text": "/КРОСС/  \"За нас от БСП е неприемливо за едно и също нещо водачът да бъде санкциониран няколко пъти - един път с афиш или акт, втори път - да му бъдат отнемани точки, трети път - да му се повишава премията за застраховката „Гражданска отговорност\". Това заяви секретарят на ПГ на „БСП за България\" Димитър Данчев в Народното събрание по повод влизането в сила на наредбата за системата на „Бонус-малус\", която предвижда драстично повишаване на цената на застраховката „Гражданска отговорност\".  „Взимайки предвид обществената реакция на граждански и браншови организации, смятаме, че изготвената наредба не отговаря на очакванията на обществото, в това число и очакванията, че тази система ще допринесе за намаляване на пътнотранспортните произшествия\", подчерта Данчев. По думите му според левицата в наредбата са допуснати сериозни пропуски и тя има нужда да бъде преработена. От „БСП за България\" предлагат като първа стъпка тази наредба да бъде оттеглена от общественото обсъждане. „Внесли сме предложение за промяна в Кодекса за застраховането, където казваме, че размерът на премията за застраховката „Гражданска отговорност\" може да бъде коригирано само на база нанесени щети. Проблемите, които създава сега действащият текст, при влизане в сила и на наредбата, са свързани с повишаването на корупционния риск и на затрупване на съдилищата с купища жалби за отлагане на повишаване на застрахователната премия\", поясни депутатът от левицата. По думите му най-вече се създава допълнителна тежест за транспортните фирми, които имат по-голям брой водачи. „За нас „Бонус-малус\" системата трябва да има поощряващ ефект за водачите, а не само да бъде инструмент за процедурно увеличаване на застрахователната премия\", заключи Данчев.", "date": "2019.12.11", "title": "Димитър Данчев: Бонус-малус“ системата трябва да има поощряващ ефект"}
{"url": "http://www.cross.bg/sacheva-detza-horata-1620071.html", "text": "/КРОСС/  Законът за социалните услуги не предвижда и не третира отнемане на деца от семейството. Това заявиха категорично социалният министър Деница Сачева и шефката на депутатите от ГЕРБ Даниела Дариткова в Народното събрание.От ГЕРБ са склонни да отложат засега действието на Закона за социалните услуги, както поискаха Патриотите, но все още обсъждат предложението и едва ли ще се съгласят на срок от половин година, сочи репортерската ни проверка в кулоарите. Вероятно управляващите ще предложат срокът на замразяването на закона да бъде по-кратък и ще го използват, за да убеждават и успокояват, че никой няма да отнема нечии деца. В същото време от ОП подкрепиха Деница Сачева за министър именно срещу ангажимента й да отложи въпросния закон, който провокира обществено напрежение. След срещата, на която тя обеща отлагането му,  Сачева стана министър с превес от едва пет гласа.Днес новата социална министърка бе на среща с парламентарната група на ГЕРБ, за да бъдат обсъдени тревогите на хората във връзка с приемането на закона. Сачева обясни, че за да не бъдат грешно интерпретирани текстове, предстоят разговори с всички парламентарно представени партии, с националното сдружение на общините, изпратена е молба за среща и до Светия Синод. Ще има и срещи с протестиращите, неправителствени организации, организации на хора с увреждания, уточни тя.„Виждаме, че се преекспонират някои от заложените промени и се интерпретират неточно. Заявяваме ясната позиция и искаме да успокоим обществото, че категорично в този закон не се предвижда отнемане на деца от семействата. Законът има съвсем друг предмет на действие и всяка друга злоупотреба с текстовете с него не е в интерес на обществото\", подчерта Даниела Дариткова.„Подчертаваме, че законът не третира отнемане на деца от семействата и няма за цел да прави това. Напротив, с него се въвеждат стандарти за качество, въвеждат се възможности да има по-голяма инвестиция в социалните работници - в тяхното обучение, квалификация и тяхната отговорност професионална\", успокои и социалният министър Сачева.Тя уточни, че в момента съществуват над 1350 социални услуги, като от тях едва 15% се извършват от напправителствени организации, а останалите 85% - от общините.„Става дума за различна форма на грижа за хора с увреждания, възрастни хора, бездомни хора, за деца, които имат нужда от подкрепа, от информиране, застъпничество, грижа за хора, които са болни\", обясни Сачева.Министърът добави, че управляващите няма да останат безучастни и не могат да проявяват високомерие към страховете на хората. Затова и се предвиждат серия от разговори със заинтересованите страни.„Ще започнем разговори с парламентарно представените партии, с Националното сдружение на общините, изпратили сме молба за среща и до Светия Синод, за да чуем и становището на българската православна църква, ще има срещи и с НПО-та, организации на хора с увреждания, както и с орагнизациите на протестиращите.От началото на следващата година ще бъдат проведени регионални дискусии в 6 области в държавата, така че да се съберат максимално много гледни точки\", успокои новият социален министър.На въпрос кой подклажда страховете на хората, Сачева посочи, че не са инициирали проверки. „Ако има съзнателна злоупотреба със страховете на хората, ще сезираме прокуратурата и органите\", закани се тя.По думите й част от притесненията на хората идват и от наши съграждани в чужбина , които имат трудности с чужди служби.„Имаме много български граждани, които имат деца без да са в законен брак с граждани от други държави членки на ЕС, те не са направили необходимите постъпки децата им да са български граждани, и имат затруднения, нямат нужната правна защита. Това са страхове, които също ще се опитаме да идентифицираме и съответно да намерим отговор. Но този тип казуси не са обект на Закона за социалните услуги и не са част от основната дейност на социалното министерство. Отчитаме, че сред хората, които протестират, има и такива със своите реални страхове и затова с рационалните техни притеснения ще се опитаме да се преборим. Но с онези, които използват антиевропейска риторика или съзнателно се опитват да разрушат социалната система, със сигурност ще предприемем мерки и ще сезираме институциите\", отсече Сачева. ", "date": "2019.12.11", "title": "Сачева ще убеждава Синода, че новият закон няма да отнема деца"}
{"url": "http://www.cross.bg/kypyvame-nov-pravitelstven-samolet-1620072.html", "text": "/КРОСС/  Правителството прие решение да възложи на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение. Резултатът от преговорите ще бъде докладван на Министерския съвет за приемане на постановление, съобщиха от пресцентъра на ведомството.Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване.Правителственият \"Фалкон\" претърпя пореден инцидент в средата на ноември, когато премиерът Бойко Борисов се връщаше от Солун. Тогава навигационната система на самолета отказа. Това е един от многото инциденти с правителствения самолет за последните години. ", "date": "2019.12.11", "title": "Купуваме нов правителствен самолет "}
{"url": "http://www.cross.bg/avramova-obshtinite-konferentziya-1620073.html", "text": "/КРОСС/  Министърът на регионалното развитие и благоустройството Петя Аврамова ще участва днес във встъпителната конференция за мандат 2019 - 2023 г. на Националното сдружение на общините в Република България. Форумът ще се проведе в зала „ЕФЕ\" на хотел „Маринела\". Участието на министър Аврамова е в панела на тема „Развитието на общините - развитие на държавата\" от 17.00 часа.", "date": "2019.12.11", "title": "Министър Аврамова ще участва в конференция на НСОРБ"}
{"url": "http://www.cross.bg/patzienti-donorska-sityatziya-1620048.html", "text": "/КРОСС/  Нова донорска ситуация във Варна дава шанс за живот на пациенти от българската листа на чакащите. Близките на 57-годишна жена, изпаднала в мозъчна смърт, взеха решение да дарят органите й на нуждаещи се пациенти, съобщиха от министерство на здравеопазването.Екипът на проф. Вилиян Платиканов от УМБАЛ „Света Марина\" - Варна успешно реализира 15-тата за тази година донорска ситуация.От началото на годината до момента са трансплантирани и спасени 41 души, от тях 32-ма са български граждани, а европейските са девет. За Варненската университетска болница това е третата донорска ситуация в рамките на два месеца", "date": "2019.12.11", "title": " ДОНОРСКА СИТУАЦИЯ: Жена в мозъчна смърт дава шанс за живот на пациенти"}
{"url": "http://www.cross.bg/sofiya-vuzdyha-vuzdyh-1620050.html", "text": "/КРОСС/  София е на трето място в света по замърсяване на въздуха, сочат данни на световните агенции за измерване на чистотата на въздуха. Според Европейската агенция по околна среда въздухът в София е с най-високо замърсяване и е реално опасен за човешкото здраве, предаде БГНЕС.Дори и в сряда, когато има вятър и мъглата от фини прахови частици се разсея, въздухът остава опасен за здравето на столичани. Най-голямо замърсяване на въздуха се случва нощем, като пикът му е бил в неделя срещу понеделник, сочат данните. Това означава, че наистина битовото отопление е виновникът за опасния въздух в столицата, както съобщи по-рано в ефира на „Здравей,България\" кметът Йорданка Фандъкова.Ситуацията е идентична за събота, неделя, понеделник и вторник, когато въздухът отново е бил с превишени стойности, които са опасни за здравето. От Агенцията отбелязват, че районите с отровен въздух са „Павлово\" и „Хиподрума\".Европейската агенция по околна среда на Еврокомисията използва държавните станции за измерване на въздуха, които са няколко в София. Това означава, че и държавните, и общински власти трябва да са наясно с нормите на превишение на праховите частици. В борбата със запрашаването и опасния въздух ръководството на Столична община въведе безплатни буферни паркинги.От Европейската агенция по околна среда окачествяват въздуха в столицата като „много нездравословен\", като индексът на замърсяване е оцветен в тъмнолилаво - най-високата степен на замърсяване.Според международния сайт за чистота на въздуха - airvisual.com, София се нарежда на трето място в света по опасно мръсен въздух. Само стойностите в индийския град Делхи и в пакистанския Лахор с малко превишават мръсотията, която софиянци дишат. Дори жителите на градове като Дака, Бангладеш, и Мумбай в Индия дишат по-чист въздух от жителите на София. ", "date": "2019.12.11", "title": "Еврокомисията: Въздухът в София е опасен за здравето"}
{"url": "http://www.cross.bg/morales-terorizum-doma-1620051.html", "text": "/КРОСС/  Направен е обиск в дома на сваления президент Ево Моралес . Той е бил част от разследването за тероризъм и противодържавна дейност. Това съобщиха боливийски следователи, цитирани от БГНЕС.Моралес подаде оставка през ноември след близо 14 години власт след твърденията, че е фалшифицирал националните избори. Оттогава лидерът на левите ветерани е в Мексико, където получи убежище.Настоящият президент Жанин Анес обвини предшественика си и още няколко души в разпалването на жестоки сблъсъци след изборите в Боливия в продължение на повече от месец, заради които десетки загинаха.Прокурор Руди Теразас заяви, че обискът в дома на Моралес в богат квартал в административната столица Ла Пас, е извършен според изискванията на закона. Компютрите, намерени в имота, ще бъдат прегледани за доказателства за „престъпленията на тероризъм и действия против държавата\", добави Теразас.В Twitter бившият държавен глава заяви, че прокурорите са злоупотребили с властта си. Правителството на Анес твърди, че Моралес е предизвикал силен недостиг на храна и гориво, като инструктирал последователите си да блокират пътища, водещи към големи градове, след заминаването му за Мексико. ", "date": "2019.12.11", "title": "Заради разследване за тероризъм: Обискираха дома на Ево Моралес"}
{"url": "http://www.cross.bg/trump-lavrov-prezident-1620052.html", "text": "/КРОСС/  Американският президент Доналд Тръмп се срещна с руския министър на външните работи Сергей Лавров в Белия дом, предадоха Асошиейтед прес и ТАСС.Държавният глава е предупредил Русия да не се намесва в изборите в САЩ, допълва Ройтерс, позовавайки се на Белия дом. Тръмп също така е призовал Москва да разреши конфликта си с Украйна и е подчертал подкрепата си за световен контрол над въоръженията, което включва не само Русия, но и Китай.Тръмп е получил покана от руския президент Владимир Путин да посети тържествата в Москва по случай 75-ата годишнина от победата над хитлеристка Германия на 9 май догодина и сега обмисля предложението, допълни руският външен министър, цитиран от ТАСС. По-рано през деня Сергей Лавров се срещна и с държавния секретар Майк Помпейо, припомнят от АП.Посещението на Лавров във Вашингтон, първото от 2017 година, бе затъмнено от повдигането на обвинения, свързани с Украйна, срещу Тръмп от демократите в Камарата на представителите за злоупотреба с власт и възпрепятстване на разследване на Конгреса.Американският президент е потърсил подкрепа за усилията на Вашингтон да попречи на Иран да разработи ядрено оръжие и за денуклеаризация на Корейския полуостров. Тръмп е изразил надежда, че подобряването на двустранните отношения с Русия ще позволи да бъде активизирана взаимната търговия.Лавров посочи, че с американския президент са обсъдили стратегическата стабилност, сигурността, положението в сферата на контрола над въоръженията и неразпространението им.Тръмп е получил покана от руския президент Владимир Путин да посети тържествата в Москва по случай 75-ата годишнина от победата над хитлеристка Германия на 9 май догодина и сега обмисля предложението, допълни руският министър.Лавров отбеляза, че са били обсъдени и мерки за недопускане на криза в района на Персийския залив.Вашингтон е заинтересован от предложението на Путин за създаване на руско-американски консултативен делови съвет, каза той.Министърът обаче подчерта, че санкциите срещу газопроводните проекти \"Северен поток-2\" и \"Турски поток\", заложени в новия военен бюджет на САЩ, няма да попречат на изпълнението на проектите.Лавров се срещна и с държавния секретар Майк Помпейо. ", "date": "2019.12.11", "title": "Лавров връчи на Тръмп поканата от Путин да празнуват заедно 9 май в Москва "}
{"url": "http://www.cross.bg/koleda-prezidentut-detza-1620064.html", "text": "/КРОСС/  Наближава Коледа, а всички знаете какво е тя - най-вълшебният и красив празник. Коледа ни зарежда с много доброта, дава ни много вяра и надежда. Това каза президентът Румен Радев на предколедното тържество на \"Дондуков\" 2, където той, заедно със съпругата му Десислава Радева и деца, подпомогнати от благотворителната инициатива \"Българската Коледа\", украсиха коледната елха.По традиция президентът кани десетки деца и техните родители за украсяването на празничното дърво.Хубаво е в тези дни да си напомняме, че най-важното е да бъдем заедно на празниците, и не само тогава - най-важното е да се подкрепяме. Всеки един от нас има нужда да усети тази подкрепа в труден момент, да усети усмивка, добра дума, протегната ръка. Всички тези рисунки, които вие днес рисувате, всички играчки, които сглобявате, всяка песен, която днес сте изпели и още ще чуем, е част от коледното вълшебство. Вие сте вълшебниците на нашия празник, и безкрайно се радваме, че сте тук, каза президентът на децата.Нека във всичко, което правите, да влагате доверие към вашите близки, родители, приятели, а те са много и ние сме част от тях, каза президентът Румен Радев и пожела щастливи и много весели коледни и новогодишни празници. Продължавайте да гледате към света все така усмихнати и добри, да давате надежда и вяра на нас, че светът е по-добър, добави Радев.На тържеството днес децата изработваха коледна украса, украсяваха коледни сладки, писаха писма до Дядо Коледа, а за доброто настроение се погрижиха децата от танцовия ансамбъл \"Пламъче\" и от 144-о СУ \"Народни будители\", които също се включиха в украсяването на елхата.В края на ноември президентът Румен Радев обяви във Варна началото на 17-о издание на благотворителната инициатива \"Българската Коледа\", която е под патронажа на държавния глава в подкрепа на болни деца. Темата на настоящата кампания е \"Да дарим бъдеще на болните деца\" като основната цел ще бъде осигуряването на високотехнологична апаратура за диагностика и лечение.", "date": "2019.12.11", "title": "Деца от \"Българската Коледа\" заедно с президента и съпругата му украсиха елхата на \"Дондуков\" 2"}
{"url": "http://www.cross.bg/bulgariya-septemvri-sushtiya-1620054.html", "text": "/КРОСС/  През периода януари - септември 2019 г. износът на България за ЕС нараства с 3.3% спрямо същия период на 2018 г. и е в размер на 29 049.1 млн. лева, съобщиха от НСИ.Основни търговски партньори на България са Германия, Румъния, Италия, Гърция, Франция и Белгия, които формират 66.3% от износа за държавите - членки на ЕС. През септември 2019 г. износът за ЕС нараства незначително спрямо същия месец на предходната година е на стойност 3 233.8 млн. лева.При износа на България за ЕС, разпределен според Стандартната външнотърговска класификация, през периода януари - септември 2019 г. в сравнение със същия период на предходната година най-голям ръст е отбелязан в сектор „Минерални горива, масла и подобни продукти\" (15.5%). Най-голям спад се наблюдава в сектор се „Артикули, класифицирани главно според вида на материала\" (7.3%).Вносът на България от ЕС през периода януари - септември 2019 г. се увеличава с 2.2% спрямо същия период на предходната година и достига 30 209.7 млн. лева (по цени CIF). Най-голям е стойностният обем на стоките, внесени от Германия, Италия, Румъния, Гърция и Испания. През септември 2019 г. вносът на България от държавите - членки на ЕС, се увеличава с 0.3% спрямо същия месец на предходната година и е в размер на 3 243.7 млн. лева.При вноса от ЕС, разпределен според Стандартната външнотърговска класификация, през периода януари - септември 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн\" (25.7%). Най-голямо намаление се наблюдава в сектор „Необработени (сурови) материали, негодни за консумация (изкл. горивата)\" (22.7%).Външнотърговското салдо (износ FOB - внос CIF) на България с ЕС за периода януари - септември 2019 г. е отрицателно и е на стойност 1 160.6 млн. лева. ", "date": "2019.12.11", "title": " НСИ: Износът на България за ЕС нараства с 3.3% "}
{"url": "http://www.cross.bg/leva-zriteli-prihodi-1620055.html", "text": "/КРОСС/  В третата седмица от премиерата си у нас \"Замръзналото кралство 2\" продължава да е най-гледаният филм, сочат обобщените данни от киносалоните. Продължавайки да е на двойното по-голямо \"разстояние\" от следващия филм по зрителски интерес, историята за преодоляването на надвисналата над Арендел магия, е гледана вече от 156 686 зрители и има 1 568 053 лева приходи.На втора позиция е българският \"Диви и щастливи\" на режисьора Мартин Макариев. Историята на две приятелки, една от които е подлъгана да намери бързо пари за любовник от Варна, който \"спасява\" болен роднина е вече десет дни на екран и за това време е видяна от 41 971 зрители и има 396 883 лева приходи.Трето място е за първата премиера от миналия петък - анимацията \"Пазителите на Арктика\". Разказът за лисунгера Суифти, който се сблъска с морза Валрус - обладан от желание да разтопи леда на полюсите и да залее земната повърхност, е гледан от 5 854 зрители и има 51 492 лева приходи за първите три дни у нас.Друг български филм - \"Доза щастие\", е на четвърто място в топ 10. За петте седмици на екраните, историята, базирана на автобиографията на Весела Тотева, е гледана от 79 331 зрители и има 639 244 лева приходи.На пето място е втората премиера от миналия уикенд - \"Болка и величие\" на режисьора Педро Алмодовар, базиран по мотиви от филма \"Осем и половина\" на Ф. Фелини от 1963 година. Филмът с Пенелопе Крус и Антонио Бандерас в главните роли е гледан от общо 6 897 зрители и има 72 731 лева приходи от премиерния си уикенд и от \"Киномания 2019\".Шеста позиция е за \"Пълно ускорение\" - историята на първия спортен модел на \"Форд\" \"GT40\". Съревнованието между американската компания и италианската \"Ферари\" през погледа на Кен Майлс и Кен Шелби, в ролите на които са Крисчън Бейл и Мат Деймън, е гледано вече от 36 580 зрители и има 368 634 лева приходи за месец на екраните у нас.Седмо място е за филма на Уди Алън \"Един дъждовен ден в Ню Йорк\". Случващото се в един уикенд на двама колежани - Гетсби и Ашли - първият стремящ се да избегне среща с родителите си, а втората стремяща се да се впише бързо във филмовия свят с цената на всичко, е гледано от общо 18 560 зрители и има 183 703 лева приходи за трите седмици у нас.Осма позиция сред най-гледаните филми заема анимацията \"Семейство Адамс\". Новите приключения на познатите герои от комиксовата анимация от 60-те години на миналия век, които този път стават съседи на нов град, изпълнен с много нормални човеци, вече са гледани от 48 473 зрители и имат 494 026 лева приходи за месец и половина на екраните у нас.На девето място е романтичната драма \"Последната Коледа\". Изпълненият с песни на \"Wamp!\" и на Джордж Майкъл филм, чието име е по една от тези песни, е вече месец на екраните у нас и за това време са го видели 19 828 зрители и има 190 185 лева приходи.Десето място е за \"Господарка на злото 2\" с Анджелина Джоли в главната роля, продължение на филма от 2014 година. Историята за това как Злодеида и Диавал стават добрата страна, а кралица Ингрит - злата, докато Аврора и Филип планират сватбата си, е вече втори месец на екраните у нас и е гледана от 140 733 зрители и има 1 461 240 лева приходи от билетите им.Извън първите десет са останалите две премиери от миналия петък. Драмата \"Славни времена\" за това как чрез платена услуга можеш да оживиш който и да е момент от живота си е гледана от 939 зрители и има 9 216 лева приходи. Британско-полско-украинският \"Мистър Джоунс\" за Гарет Джоунс, който разкрива Гладомора в Украйна през 30-те години на миналия век и който вдъхновява Джордж Оруел за написването на \"Фермата за животни\", е гледан от 728 зрители и има 6 262 лева приходи. ", "date": "2019.12.11", "title": "„Замръзналото кралство 2“ мина всички рекорди у нас "}
{"url": "http://www.cross.bg/kurdzhali-slyzhiteli-otdelenie-1620058.html", "text": "/КРОСС/  За отправени обиди и заплахи към служители на Спешното отделение в Кърджали,  52-годишен е бил задържан на 10 декември в полицейското управление.Сигналът за инцидента е подаден в 7:50 часа, след което последвала намеса на полицейски автопатрул.Материалите по случая са били внесени в съда по Указа за борба с дребното хулиганство.На мъжа е наложено административно наказание глоба в размер на 100 лв. с решение на Районния съд в Кърджали. ", "date": "2019.12.11", "title": "Агресивен мъж заплаши служители на Спешното отделение в Кърджали "}
{"url": "http://www.cross.bg/obyvki-lasocki-torbichki-1620062.html", "text": "/КРОСС/  Популярните найлонови торбички вече са минало! - обявиха от ССС Обувки и чанти - пазарният лидер в търговията на дребно с обувки в Европа и един от най-големите производители в Полша. Компанията употребява само рециклирани хартиени опаковки, а популярният сайт obuvki.bg (също собственост на ССС Груп) използва екологични кутии и опаковки за доставка. Според изчисленията на компанията, в България на всеки човек се падат по над 420 найлонови торбички за година! За щастие се наблюдава обръщане на тенденцията в следствие на обширни дискусии за опазване на околната среда и мерките, които взимат големите компании.„Доскоро имаше широко разпространено мнение, че екологията е запазена за първокласни марки с тясна, осъзната група клиенти. Ние достигаме до широка аудитория с продуктите си, продаваме над 70 милиона обувки годишно, поради което не искаме да участваме в масовата употреба на найлонови опаковки и се фокусираме върху изграждането на екологична информираност сред нашите клиенти. Самият продукт обаче е също толкова важен, колкото опаковката. Като компания, ние поставяме основен акцент върху сертификатите за произход на материалите, от които се правят обувките и аксесоарите, налични за продажба в ССС. Нашата продукция е обозначена с марката Fairtrade, която е една от най-разпознаваемите системи за етично сертифициране на продуктите, а колекциите на Lasocki Kids са изработени от еко кожи, сертифицирани в съответствие с протокола на Leather Working Group. Приложихме и политика за управление на химичните вещества, така че продуктите, продавани онлайн, да са безопасни за клиента и щадящи природата.\"- казва Марчин Чичерски, председател на Управителния съвет на CCC S.A.Екологичните цели на CCC включват още 5% намаление на потреблението на електроенергия, 5% намаление на емисиите на CO2 и 5% по-малко отпадъци до 2021 г. Зелените планове на компанията включват още намаляване на емисиите на въглероден диоксид с 620 тона или 100 тона по-малко опаковки от картон. От своя страна Центърът за изследвания и развитие в Полковице е оборудван с най-новите климатични системи, използващи въздушни термопомпи, както и BMS система, която интегрира и контролира всички сградни системи. Това позволи да се постигнат много големи икономии на електроенергия. В момента CCC работи по разработването на цялостна бизнес стратегия за следващите години, която ще включва и дейности за устойчиво развитие. Като глобален партньор на UNICEF ССС ще дари над 6.6 милиона долара на световната организация за периода 2019-2021. Многобройните клиенти на ССС обувки и чанти в България вече са запознати с инициативата чрез разпространението на хартиени торбички, означени с надписа CCC FOR UNICEF. По този начин CCC подкрепя UNICEF, така че всяко дете да има големи мечти и да достигне пълния си потенциал, като гарантира здравето и по-доброто образование на децата.За CCC:CCC е пазарният лидер в търговията на дребно с обувки и един от най-големите производители в Полша. Групата има 700 магазина, разположени в търговски центрове в 15 страни, както и собствена фабрика за кожени обувки в Полша. Широкият асортимент от обувки на достъпни цени се предлага за дамите, мъжете, младежите и деца от всички възрастови групи. CCC работи на принципа на мулти-бранд концепцията, която включва продажбата на много марки за обувки под един покрив. Най-популярният бранд в CCC е Lasocki, който предлага изделия от естествена кожа. Повече от половин век той е бил достъпен само за дамите, но сега вече и мъжете могат да се възползват от него с линиите Lasocki Fashion For Men и Lasocki Casual, както и децата - с колекциите Lasocki Kids и Lasocki Young.В допълнение към собствените марки като Jenny Fairy, Clara Barson, Nylon Red, Cesare Cave, Vapiano и други CCC също така предлага лицензирани колекции от обувки. Пример за това е колекцията Disney, която е обожавана от децата заради  любимите детски анимационни герои. В допълнение към широката гама от обувки магазините на CCC предлагат също модни чанти и аксесоари.CCC въвежда най-новите тенденции в света на модата на полския пазар, като в същото време предлага достъпни цени. Компанията е фокусирана към обслужването и работи за това предлаганата продуктова гама и качеството на услугата да отговарят на най-високите очаквания на клиентите.CCC разполага с близо 700 филиала в 15 държави. CCC продава над 25 милиона чифта обувки годишно. ", "date": "2019.12.11", "title": "Сбогом на найлоновите торбички в магазините на ССС Обувки и чанти"}
{"url": "http://www.cross.bg/shoy-robeva-neshka-1620047.html", "text": "/КРОСС/  Нешка Робева и нейните възпитаници ще представят тази вечер в зала 1 на НДК най-новия си спектакъл „Шоу без име\". Постановката се показва на сцените в 10 града.Над 2 хиляди танцьори, певчески състави и спортисти участват в шоуто, на което домакини до сега са били Благоевград, Русе, Шумен, Варна и Бургас.След София „Шоу без име\" ще се играе в Пловдив и Стара Загора. Спектаклите там са в събота и неделя. ", "date": "2019.12.11", "title": "Най-новият спектакъл на Нешка Робева ще се играе тази вечер в НДК "}
{"url": "http://www.cross.bg/jeff-biznes-kompaniyata-1620040.html", "text": "/КРОСС/  Испанският стартъп обяви, че е готов да предостави на българския пазар  за удобно и висококачествено професионално пране и химическо чистене от и до дома. Революционната услуга дава възможност на българските предприемачи да стартират нов малък или среден бизнес с ниска първоначална инвестиция и бърза възвръщаемост.Компанията стартира във Валенсия през 2015 г. и към момента, само за 4 години, вече оперира в повече от 32 страни в Азия, Африка, Латинска Америка и Европа, с над 1 780 франчайза и над 1 млн. потребители на приложението, чрез което функционира. България е най-новата точка на световната карта, в която предстои утвърждаването на франчайз модела на испанския стартъп.„Услугата предлага уникална възможност за българските предприемачи, които търсят възможност за бизнес с бърза възвръщаемост на инвестицията (ROI)\", коментира изпълнителният директор и съосновател на компанията Елой Гомез. „Нашите проучвания показват, че 78% от хората смятат, прането за най-досадната домакинска работа. Ние буквално преобразяваме лицето на домакинските задължения с иновативен подход и месечни абонаментни планове, които предлагаме на крайните клиенти и всичко това може да се случва от телефона или компютъра им!\", допълни още той.Размерът на първоначалната инвестиция е 50 хил. лева, като в повечето държави тенденцията е тя да се възстанови в рамките на 20 месеца, заради практичността и голямото потребление на услугата.  Jeff изцяло подкрепя стартиращите български предприемачи за период от 1 година, като ги освобождава от месечна такса и маркетингови разходи. В допълнение, екип от професионалисти е на разположение да дава насоки и съвети преди, по време на и след отварянето на помещението за перални услуги, цялостно обучение на служителите, проектиране на дизайна на помещението според стандартите на компанията, както и осигуряване на компютърни програми за управление на бизнеса.За предприемачи, които се интересуват от отварянето на перилно помещение на Jeff в България, компанията предоставя повече информация на своята начална страница (), както и по електронна поща (franchises@mrjeffapp.com).Услугата може да се използва като месечен абонамент или при единична поръчка и е специално разработена за активния градски потребител, който търси бързи решения, използва онлайн услуги с добро качество и търси здравословния баланс между кариерата, личния и социалния живот. 60% от клиентите на компанията никога досега не са използвали други услуги за пране, което е сред причините за разрастването на бизнес модела на Jeff в цял свят.Чрез приложението (съвместимо с Android и iOS устройства) или чрез сайта потребителите могат да заявят директно взимане на пране от входната врата на дома им, по зададен ден, час и място. Мръсните дрехи трябва да бъдат сложени в специално предназначена за това торба, донесена от доставчика. Те се доставят обратно чисти и изгладени в рамките на 48 часа в удобен час, което предоставя на клиентите свободно време и спестява усилията от прането и гладенето вкъщи. Цените, които компанията ще предлага в България, са в зависимост от плана, който потребителят избере. На месечна база ще бъде възможно да се избере между XS и S торба, с включени 4 пранета, съответно за 56 и 72 лв.Историята на Jeff започва преди четири години, когато трима млади предприемачи от Валенсия осъществяват идеята си за иновативна и технологична услуга за професионално пране и химическо чистене, с помощта на програмата Bbooster (първият акселератор в Испания, който стимулира бизнес проекти, базирани на онлайн приложения за смартфони и сайтове). През същата година е направена и първата поръчка за изпиране и доставка на дрехи, а година по-късно се обявяват официално и абонаментните планове, от които клиентите могат да се възползват и до днес. Своят пик компанията отчита през 2017 г., когато утвърждава франчайз модела си и бързо разраства присъствието си от Валенсия до над 20 държави. В допълнение към бизнес модела за пране има и други, които се разработват, както и два вече утвърдени: „Beauty Jeff\" - услуга, която е посветена на фризьорството и красотата и фитнес услугата „Fit Jeff\". И двете работят по франчайз бизнес модела на Jeff.През декември 2018 г. Jeff получи 10.4 млн. евро в кръг на финансиране от серия А, воден от инвестиционна компания . Тази инвестиция добави над 3 млн. евро към постигнатите резултати в предишни операции на утвърдени европейски предприемачи като Йероен Марчес, управляващ директор на Airbnb Европа, Близкия Изток и Африка, Алберт Арменгол, главен изпълнителен директор на Doctoralia, и Ким Юнг, изпълнителен директор на NX Corp.Франчайзинг моделът на Jeff се доказва като успешен бизнес за професионално пране и химическо чистене, като към момента работната сила на компанията вече е нараснала до 500 директни служители и над 3500 косвени служители по целия свят. От основаването си до момента, Jeff отчита само прогресивни финансови резултати и се радва на голям интерес от страна както на клиентите, така и на предприемачите, избрали бизнес модела й. Сред някои от признанията, които компанията получава, са:  Най-добър стартъп проект на Digital Tech&Trends Summit 2019 г., Най-добър предприемач на Valencia Startup Awards 2019 г., а също и подреждането й сред 20-те най-бързо развиващите се стартъп компании в света, според Google.Испанската компания Jeff е стартираща фирма, която е основана през 2015 г. Бизнесът е създаден във Валенсия, Испания, от Елой Гомез, Адриан Лоренцо и Рубен Муньоз, трима млади испански предприемачи под 30 години. Компанията вече оперира в повече от 32 държави в Азия , Латинска Америка, Африка и Европа, предлагайки на своите потребители удобни решения чрез своето приложение, уебсайт и магазини. Тя започва като платформа за доставка на пране до дома и химическо чистене, наречена г-н Джеф, но в момента е в процес на разширяване, в който услугите за красота и фитнес, Beauty Jeff и Fit Jeff, вече са добавени  към услугите за пране и предстоят още. Приложението е достъпно на устройства с Android и iOS и предлага мрежа от франчайзи, която напълно променя традиционните бизнес модели. Jeff предприема процес на международна експанзия с повече от 1780 магазина и над 1 млн. потребители по целия свят. ", "date": "2019.12.11", "title": "Jeff – един от най-лесните за менажиране бизнес модели навлиза и на българския пазар"}
{"url": "http://www.cross.bg/ctydentka-momiche-balkona-1620056.html", "text": "/КРОСС/  20-гoдишнa cтудeнткa oт Руcкия унивeрcитeт нa дружбaтa нa нaрoдитe бeшe убитa в югoзaпaднaтa чacт нa cтoлицaтa Мocквa, прeдaдe fakti.bg Тялoтo нa млaдoтo мoмичe e билo oткритo нa 10 дeкeмври нa бaлкoнa нa coбcтвeнaтa ѝ квaртирa. Трупът e бил зaвит в oдeялo.Oт Cлeдcтвeния кoмитeт нa Руcкaтa фeдeрaция oбявихa, чe ce рaзcлeдвa убийcтвo. „Мocкoвcки кoмcoмoлeц\" cъoбщи, чe ocнoвeн зaпoдoзрян e cъквaртирaнтът нa убитoтo мoмичe - 23-гoдишeн мъж oт Чувaшия.Близкитe нa убитaтa cтудeнткa прeдпoлaгaт, чe мeжду двaмaтa e възникнaлa рaзпрaвия, cлeд кoeтo тoй e нaнecъл удaр пo глaвaтa ѝ c тeжък прeдмeт. Пoлициятa издирвa зaпoдoзрeния.Рoднини нa убитaтa cтудeнткa я нaмeрили в квaртирaтa, cлeд кaтo тя cпрялa дa cи вдигa тeлeфoнa.Тялoтo e oткритo нa бaлкoнa cъc зaвързaни крaкa. ", "date": "2019.12.11", "title": "Убиха 20-годишна студентка в Москва "}
{"url": "http://www.cross.bg/pnevmoniya-madzharov-smurtta-1620042.html", "text": "/КРОСС/  Двустранна пневмония, кръвоизлив в надбъбречните жлези е причина за смъртта на 3-годишното дете. Това стана ясно по време на брифинг на Българския лекарски съюз. Председателят на БЛС д-р Иван Маджаров обясни, че състоянието на детето е било несъвместимо със живота. Той призова обществеността да има повече доверие в хората с белите престилки.\"На първо място искам да поднеса искрените си съболезнования на близките на детето. Досега запазихме мълчание, защото ние, лекарите, смятаме, че трябва да загърбваме емоциите си и да изчакваме доказателствата. За съжаление, науката не е всесилна. В световен мащаб загиват повече от 800 000 души от пневмония годишно. За съжаление този нещастен случай доведе до това, че неоснователно бяха уволнени колеги. Екипите, които се бориха за живота на това дете, неоснователно бяха наранени. Стигна се до там, че специалността Педиатрия да получи допълнителен отлив и уважавани лекари да бъдат опетнени\", коментира председателят на Българския лекарски съюз д-р Иван Маджаров, цитиран от Агенция \"Фокус\".Изключително тежка инфекция - двустранна пневмония с кръвоизлив в надбъбречните жлези, протекла по най-бързия начин. Това е причината за смъртта на 3-годишното Алекс, който почина преди около месец, след като родителите му търсиха помощ в три столични болници. Това е заключението на БЛС по случая, което д-р Маджаров оповести на съобщи на брифинг.Той допълни, че лекарското съсловие застава зад медиците, които биват \"нападани без доказателства\". \"Призовавам ви да се борим за истината, да информираме обществото, да градим доверие и вяра, защото от това имаме нужда. В съвремието стават чудеса. Те обаче са възможни, когато вярваме в своя лечител. Нито нашето общество, нито ние като лекари, можем да работим в среда, в която няма доверие\", допълни председателят на БЛС. И подчерта, че разчита и на медиите за възстановяването на доверието към медиците. ", "date": "2019.12.11", "title": "БЛС: Двустранна пневмония е причина за смъртта на 3-годишното дете "}
{"url": "http://www.cross.bg/tzatzarov-kpkonpi-predsedatel-1620043.html", "text": "/КРОСС/ Парламентът избра Сотир Цацаров за председател на КПКОНПИ, предаде БГНЕС.Гласуваха 198 народни представители, за бяха 165, против - 30, въздържаха се трима. Преди това парламентът гласува и кандидатурата на Симеон Найденов от ПП Воля. За него гласуваха 12 депутати, против бяха 42, 136 се въздържаха.Двамата кандидати бяха изслушани от Комисията за борба с корупцията, конфликт на интереси и парламентарна етика в открито заседание на 3 декември. Тогава те представиха концепциите си и отговаряха на въпроси от членовете на парламентарната комисия.Симеон Найденов предложи антикорупционната култура да залегне в програмата на училищата и университетите, а Сотир Цацаров отново каза, че КПКОНПИ не се нуждае от каквито и да е нови правомощия, а тези, които има сега да бъдат развити. Той настоява дирекция Антикорупцията да бъде подсилена за сметка на администрацията и да има изнесени работни места в страната.Сотир Цацаров подава оставка още днес като главен прокурор. Това заяви самият той, след като бе избран от парламента за председател на КПКОНПИ.Цацаров очаква президентът да не бави неговия указ.  ", "date": "2019.12.11", "title": "Парламентът избра Цацаров за председател на КПКОНПИ "}
{"url": "http://www.cross.bg/initziativata-zaedno-rabotim-1620044.html", "text": "/КРОСС/  Златодобивната компания \"Дънди Прешъс Металс\" е известна с отношението си към иновациите, прилагани в производството. Инициативата \"Да работим заедно\", базирана на теорията на системното лидерство, е друг вид иновативна форма. Тя изгражда екипен дух сред работещите в компанията от Торонто до Крумовград. В двете фирми на \"Дънди\" в България са проведени серия от семинари по програмата. Тримата водещи на семинара Нонка Гешева, Иван Аврамов и Димитър Кръстев, разказаха пред БНР повече за инициативата и резултатите от нея.Нонка Гешева: Различното тук от всички други обучения, които се провеждат, материалът, включен в Инициативата \"Да работим заедно\" се базира на теорията на системното лидерство. Това е един голям научен труд на международни ексепрти. Нашата компания е избрала някои от моделите, залегнали в тази теория, да бъдат приложени при нас. Целта е да се постигне максимална мотивация у хората, пълно разгръщане на техния потенциал и те с желание да дават всичко от себе си за постигане целите на компанията. Инициативата стартира през 2015 година, първоначално за висшия мениджмънт в офиса в Торонто, по-късно бяха обучени ключови специалисти в България, впоследствие целият оперативен персонал. В момента 100 процента от работещите в Крумовград са минали това обучение.Иван Аврамов: Мога да кажа твърдо, че след обучението, екипното чувство се промени. Всъщност това е целта - да се създадат условия хората сами да искат да дават най-доброто от себе си, без да бъдат притискани. С нашите семинари искаме да изградим навици и поведение, които да им помогнат в ежедневието.Димитър Кръстев: Тази система може да бъде прилагана във всички сфери на бизнеса и е много полезна. Виждам промени в настройката, както на ръководителите, които бяха обучени първи, така и промени в нагласите на служителите на оперативни нива. Служителите могат да спазват моделите на поведение, през които минаваме заедно, но те имат възможностда поискат от техните ръководите да спазват тези модели, акослучайно някой от тях се отклони. Тогава вече имаме двупосочно търсене. Като цяло тази практика подобрява ефективността в работата, постигаш повече по-лесно. ", "date": "2019.12.11", "title": "Инициативата \"Да работим заедно\" помага да постигаш повече по-лесно "}
{"url": "http://www.cross.bg/nenkov-gerb-aleksandur-1620045.html", "text": "/КРОСС/  Законодателни промени, които предвиждат по-строги санкции за горене на отпадъци предлагат от ГЕРБ. \"Целта не е да вкарваме хората в затворите, по-скоро това е крайна, превантивна мярка, тъй като положението в момента и очакванията на хората са всички възможни институции да подходят максимално радикално, така че да се подобри качеството на въздуха\". Това заяви в Сутрешния блок на БНТ зам.-председателят на ПГ на ГЕРБ Александър Ненков. \"Най-общо казано, предлагаме да инкриминираме горенето на отпадъци, в това число се включват всякакви производни на нефтопродукти, отработени масла, каучук, пластмаса и т.н., като санкцията ще бъде до 2 години лишаване от свобода в краен случай и глоба от 2000 до 5000 лв. За маловажни случаи се предвижда 1 година пробация и съответно глоба\", каза още Ненков.Според него трябва да се търси стимул. В момента в Столична община върви програма за подмяна на инсталациите за отопление на 20 000 домакинства.Александър Ненков, зам.-председател на ПГ на ГЕРБ: Общините търсят да стимулират домакинствата. 20 000 домакинства могат да се възползват, но до този момент са заявили желание за подмяна само 6000 домакинства.Той обясни, че този законопроект всъщност е допълнение към съществуващ текст. \"В предишните алинеи се коментират и инкриминират юридически лица, които не управляват добре горенето на отпадъци за производства, даже има глоби, ако се предизвика авария в някаква сериозна инсталация, даже се предвиждат до 20 години затвор, ако са починали хора. Санкциите ги има и в момента, просто сме допълнили съществуващия текст за физическите лица\", каза зам.-председателят на ГЕРБ.Александър Ненков допълни, че в много държави на Запад е забранено отоплението освен с топлофикация, електричество или газ, и че ситуацията у нас изисква драконовски мерки.Според него този законопроект може би няма да доведе от само себе си до подобряване на качеството на въздуха, но всичките комплексни мерки може да подобрят качеството на живот.Александър Ненков, зам.-председател на ПГ на ГЕРБ: Законът трябва да важи за всички и вярвам, че той ще се прилага, защото нямаме алтернатива. За да живеем по-качествен живот, трябва да дадем повече от себе си. Още преди Нова година вярвам, че ще можем да го гласуваме на първо четене, за да може в началото на следващата година да влезе в сила. ", "date": "2019.12.11", "title": "Александър Ненков: 6000 домакинства желаят подмяна на инсталациите за отопление "}
{"url": "http://www.cross.bg/kpkonpi-tzatzarov-ninova-1620053.html", "text": "/КРОСС/  БСП няма да подкрепи нито един от двамата кандидати за шеф на КПКОНПИ. Това заяви по време на дебатите лидерът на социалистите Корнелия Нинова. Тя припомни, че партията й няма кандидат, защото още преди две години е била против този закон и има свой проект за структурата и работата на антикорупционната комисия.\"Щеше да е върховно политическо лицемерие да се изправя и да кажа \"ние не признаваме този закон и тази мъртвородена комисия, но \"да кажем - ами ето ние предлагаме председател. Ами затова не предлагаме председател. Очевидно е кандидатура на мнозинството и ще мине с подкрепата на ДПС. Ние няма да подкрепим никого от двамата кандидати\", каза Нинова.Тя коментира и изказването на Сотир Цацаров по време на изслушването в парламентарната комисия, когато той заяви, че възнамерява да събуди КПКОНПИ. С уговорката, че социалистите вярват в професионализма на Цацаров, Нинова репликира: \"Комисията не е заспала, тя е мъртвородена. Така я създаде мнозинството\". Нинова разкритикува, че в този си вид КПКОНПИ е безполезна, защото се занимава с бумаги и бюрокрация, а не с разследвания.За разлика от лявата опозиция, от ДПС заявиха, че ще подкрепят главния прокурор за председател на КПКОНПИ. От името на групата го заяви о.з.генерал Симеон Симеонов. Той призна, че е имал възможност да работи с Цацаров по време на службата си в Пловдив и има впечатления от неговия професионализъм. \"Считаме, че би бил най-полезен за КПКОНПИ. Нашата група ще гласува за него и ще подкрепи неговата кандидатура\", каза депутатът от ДПС.От ГЕРБ и Обединените патриоти логично и очаквано, след като бяха и вносители на кандидатурата му, се обявиха в подкрепа на номинирания за шеф на КПКОНПИ досегашен главен прокурор Сотир Цацаров. ", "date": "2019.12.11", "title": "БСП не подкрепя никого за КПКОНПИ, ДПС е за Цацаров"}
{"url": "http://www.cross.bg/krymovgrad-preshus-dundi-1620068.html", "text": "/КРОСС/  С шест одобрени проекта стартира фондът за подкрепа на малкия и среден бизнес в Крумовград, финансиран от златодобивната компания \"Дънди Прешъс Металс\". Отпуснатите средства са в размер на 368 492 лева, а гарантираните банкови кредити са на стойност 375 492 лева. Фондът разполага с 10 млн. щатски долара, от които 5 милиона се предоставят безвъзмездно от  „Дънди Прешъс Металс\", а 5 милиона се дават като кредити от Райфайзен банк. В тържествена обстановка заместник кметът на община Крумовград Абидин Хаджимехмед и вицепрезидентът на \"Дънди\" инж. Илия Гърков връчиха сертификати на предприемачите.", "date": "2019.12.11", "title": "С шест одобрени проекта стартира фондът за подкрепа на малкия и среден бизнес в Крумовград"}
{"url": "http://www.cross.bg/byala-postradali-mikrobysa-1620065.html", "text": "/КРОСС/  Два микробуса се удариха на пътя Русе - Бяла. Инцидентът е станал малко след 12.30 часа. По първоначални данни има пострадали. На мястото са изпратени екипи на пожарната и полицията.Пътният участък е затворен.Полицаи насочват движението на леките автомобили през село Басарбово, а водачите на тежки се спират за изчакване в района на Бяла и преди село Иваново. ", "date": "2019.12.11", "title": "Тежка катастрофа с два микробуса край Бяла, има пострадали"}
{"url": "http://www.cross.bg/grypa-siti-baiier-1620070.html", "text": "/КРОСС/  Тази вечер ще се изиграят мачовете в последните четири групи на Шампионската лига по футбол.Най-голямата неяснота е в трета група, където е ясен единствено победителя Манчестър Сити. За второто място се борят едновременно три отбора - Динамо Загреб, който посреща  Сити, Шахтьор Донецк и Аталанта, които се изправят в директен двубой. Равенство устройва украинците, ако Динамо Загреб не победи Манчестър Сити. Загуба на хърватите и на Шахтьор Донецк пък може да класиране напред Аталанта.Известна интрига има и в четвърта група, където в борбата за второто място са Атлетико Мадрид и Байер Леверкузен. Байер приема победителя Ювентус и се нуждаят от победа и поне равенство на Атлетико у дома срещу аутсайдера Локомотив Москва, за да се класират.Всички мачове в групите тази вечер:В група \"А\"Брюж - Реал (Мадрид) и ПСЖ - ГалатасарайВ група \"В\"Байер Мюнхен - Тотнъм и Олимпиакос - Цървена звездаВ група \"С\"Динамо Загреб - Манчестър Сити и Шахтьор (Донецк) - АталантаВ група \"D\"Атлетико (Мадрид) - Локомотив (Москва) и Байер (Леверкузен) - Ювентус. ", "date": "2019.12.11", "title": "Тази вечер се играят последните срещи за осминафиналите на Шампионска лига "}
{"url": "http://www.cross.bg/turgovishte-ychastuka-mi-1620035.html", "text": "/КРОСС/  Днес от 15 ч. до 16 ч., ще бъде ограничено движението по път I-4 София - Варна, в участъка от град Търговище, при 228-ми км, до пътен възел „Белокопитово\", при 258-ми км. Спирането на трафика е за извършването на взривни работи, свързани с изграждането на участъка от АМ „Хемус\" между Буховци и Белокопитово.\t Превозните средства ще бъдат пренасочени при 228-ми км на път I-4 по път II-49 Търговище - Разград до кръговото кръстовище при с. Трапище и по път II-51 Трапище - Лозница - Мировец, до кръстовището с път I-2 Разград - Шумен в посока п. в. „Белокопитово\" и обратно. Движението в отсечката ще се ограничава между 15 и 16 ч. и на 18-ти декември. Необходимо е шофьорите да карат с повишено внимание, като спазват стриктно поставената сигнализация и указанията на „Пътна полиция", "date": "2019.12.11", "title": "Ограничават движението от Търговище до п. в. „Белокопитово“ "}
{"url": "http://www.cross.bg/operatziya-godishnata-vlasiadis-1620041.html", "text": "/КРОСС/  Екипът на Очно отделение в МБАЛ „Централ Хоспитал\" подари безплатна операция на 80-годишната Анка от Белово. Пациентката страда от катаракта, както е по-известна старческо перде, и от диабетна ретинопатия, зрението на двете й очи е силно намалено и почти нищо не вижда, посочи началникът д-р Димитриос Власиадис. Медиците предлагат да я оперират и да й имплантират вътреочна леща, но жената отказва, защото не разполага с необходимите средства.Проблемът се разрешава със съдействие на Ортодоксалния орден на Хоспиталиерите и днес бе направена благотворителната операция. Традиция е за всяка Коледа екипът на Очно отделение да прави хуманни жестове и да помага на хора в затруднено материално положение, на които присажда изкуствени лещи. Този път зарадвахме 80-годишната жена навръх имения й ден - на Света Ана, отбеляза д-р Власиадис. „За съжаление броят на пенсионерите, които изпитват затруднения да заплатят импланти, да се оперират, след което да започнат да виждат по-добре, никак не е малък у нас, каза той. - По тази причина при възможност ние съдействаме на социално слабите пациенти, ако са потърсили помощ. Проблемът е, че голяма част от тях знаят, че интервенцията е непосилна във финансов план за тях и дори не ходят на преглед.\" Водещият специалист припомни, че катарактата е сред водещите причини за слепота в световен мащаб. От нея са засегнати близо 100 000 души у нас.          ", "date": "2019.12.11", "title": "Благотворителна операция от очни лекари за 80-годишна жена"}
{"url": "http://www.cross.bg/vladimirov-pernik-rezhim-1620029.html", "text": "/КРОСС/ Кметът на Перник Станислав Владимиров ще отправи предложение към ВиК оператора специално за празниците режимът да не е толкова строг, съобщи БГНЕС.От днес водният режим в Перник се затяга - част от селищата в района ще имат вода от 16 до 22 часа, а в други водоподаването ще е през денПредложението на министър Петя Аврамова след вчерашната среща в МРРБ за нов режим Владимиров определи като много болезнено. Той все пак обясни, че не става въпрос за окончателен вариант и ще вземе решение след съгласуване с всички институции.\"Продължават безбройните аварии на територията на общината, продължава проблемите, сигнали от страна на перничани. ВиК дружеството не благоволи да си разкрие денонощен телефон\", отбелязва още  Владимиров.Качеството на водата, която тече по чешмите, според РЗИ е годно за консумация.Отокът на яз. Студена е много по-голям. Имало е един малък период от около седмица, в който притокът е бил по-голям. От тогава се харчи 10 пъти повече вода от прихода. ", "date": "2019.12.11", "title": "Кметът на Перник ще предложи по-лек режим на водата за празниците"}
{"url": "http://www.cross.bg/velingrad-voda-propadna-1620030.html", "text": "/КРОСС/ Прокуратурата започна разследване по случая, при който дете получи тежки изгаряния, след като пропадна в дупка с гореща вода във Велинград. От тръбата е извирала вода с температура 90 градуса. Вчера момиченцето беше настанено в болница с тежки изгаряния, претърпяло е операция. Инцидентът е станал до извор „Мезинка\". Момичето е пропаднало, докато се е разхождало с приятели.Очевидец на инцидента посочи, че явно почвата е пропаднала и детето се е озовало в капан. Краченцето му пропадна на дълбочина 60-70 см - уплах, болки, доста плачеше и беше много изплашено. Предполагам, че другарчетата са му помогнали да си извади крака от дупката, каза Николай Димитров. Веднага след инцидента мястото е било обезопасено, а дупката е затрупана с дървени пелети, обясни кметът на Велинград Костадин Коев. По думите му никой от жителите в района не е подал сигнал за авария и изтичане не вода. Той отрече твърденията, че е имало изкоп около извора, както и че капаците на бетонните шахти са липсвали. Кметът заяви, че е назначена проверка по случая, а резултати се очакват до два дни.Тук има тръби на хотели, частни обекти, обществените чешми, училището, читалището и църквата. Оградата в момента е временна, за да предотвратим следващи инциденти - ще направим по-солидно заграждение, посочи Коев и допълни, че Община Велинград ще отпусне пари за лечението на детето. ", "date": "2019.12.11", "title": "Прокуратурата разследва случая на дете с тежки изгаряния, което пропадна в дупка с гореща вода във Велинград"}
{"url": "http://www.cross.bg/grazhdani-manolova-sebg-1620026.html", "text": "/КРОСС/Председателят на гражданската платформа „Изправи се.БГ\" Мая Манолова организира трета безплатна приемна за граждани днес, на 11 декември, от 10.00 часа.В приемната Манолова и юридическият й екип отново ще приемат жалби и сигнали за проблемите на граждани.Часовете за безплатната приемна за граждани са запълнени до края на годината, а следващите са за 2020 г.В понеделник, на събитието по присъединяване на партньори към платформата „Изправи се.БГ\" в София, Манолова обяви, че ще отвори безплатни приемни за граждани и в други градове.Първите две приемни бяха на 27 ноември и 4 декември. Гражданите сигнализират за проблеми с „Топлофикация\", проблеми на домоуправителите в София, с банки, монополисти, частни съдебни изпълнители, колекторски фирми, лоши условия в студентските общежития, нарушени трудови права, проблеми със социалните плащания, отказ за социално подпомагане, кражба на имоти, полицейско насилие, случаи на замърсяващи околната среда производства, мръсен въздух, презастрояване и други.Приемната днес е в офиса на „Изправи се.БГ\", на адрес пл. „Славейков\" в София, ул. „Дякон Игнатий\" 4, ет. 2.За записване и допълнителна информация са открити телефоните: 0988 15 73 54 и 02/ 421 76 44. ", "date": "2019.12.11", "title": "Мая Манолова организира трета безплатна приемна за граждани"}
{"url": "http://www.cross.bg/tangoto-paryshev-posochi-1620046.html", "text": "/КРОСС/  Днес е Световният ден на тангото. По този повод днес в София е бандонеонът Михаел Долак. Той ще изнесе концерт тази вечер в Гьоте институт, последван от традиционна Гран милонга.Концертът ще разкаже с думи и музика историята на бандонеона, посочи пред БНР Иво Парушев от студио „Тангерин\", който е сред организаторите на събитието.„Има много истории и легенди. Най-вероятно германски емигранти са го донесли до Буенос Айрес, където той просто е намерил новото си призвание като основен инструмент на аржентинското танго и своя нов дом. ... Когато се появява бандонеонът, някак той пасва като уникален инструмент, изразяващ душевността на тангото\", разказа той в предаването „Преди всички\".По думите му тангото е и дует, и дуел. Той посочи и скритите кодове в танца.Парушев съобщи, че за празника са поканили професионална танцьорка и преподавателка от Берлин, която по време на Гран милонгата ще направи демонстрация с българския танцьор Андрей Ненчев.\"Тангото е храна и за душата, и за мисъла, и за интелекта. Всеки търси и намира в тангото това, от което има нужда\", каза в заключение Иво Парушев. ", "date": "2019.12.11", "title": " Световен ден на тангото "}
{"url": "http://www.cross.bg/grazhdanstvo-bulgariya-bulgarsko-1620033.html", "text": "/КРОСС/  Българка по призвание, но не и по гражданство. Това е историята на Мария Качарава, която живее, работи и създава семейство у нас. Въпреки това, тя получава отказ за придобиване на българско гражданство.Жената живее в България от 2002 година. Омъжена е за българин от почти десетилетие. Имат 5 деца - всички български граждани. Всъщност тя е единствената от семейството, която не е българка по документи. През 2015 година Мария подава молба за придобиване на българско гражданство. Процедурата отнема близо 5 г., а резултатът е негативен. От Дирекция „Българско гражданство\" към Министерството на правосъдието са доста лаконични.„Съгласно резолюция на вицепрезидента на Република България е отказано издаването на указ за придобиване на българско гражданство\", пише в решението.При опит да разбере каква е причината, от дирекцията посочват, че след предложение за одобрение от министъра на правосъдието, вицепрезидентът е отказал да подпише указ, но мотиви за отказа - не са посочени. В официален отговор до bTV, от кабинета на вицепрезидента заявиха:„Конституцията на Република България не задължава вицепрезидентът да мотивира своето решение. Наличието на неизяснени факти и обстоятелства е предпоставка за отказ за издаване на указ. Настоящият отказ не ограничава правото на лицето да кандидатства отново\", пише в отговора.„За мен това е като един плесник, един шамар, защото аз мисля, че не е лесно да гледаш деца в България, а още повече да са ти 5. Отговарям на абсолютно всички изисквания, които са посочени там. Работя, плащам си данъци, плащам си осигуровки, поне искам като човешко същество да ми отговорят, а не да ми казват подавайте наново\", каза Мария.„Процедурата по придобиване на българско гражданство се оказа, че е една от най-тъмните процедури при досег с държавната администрация, за нея не ти дават обяснения, нито можеш да направиш адекватна проверка, поне да получиш така наставления нещо ви куца, отстранете това\", коментира съпругът й Бисер Смиленски.Въпреки отказа, младото семейство е избрало да се развива в България. Независимо от трудностите те се справят като екип, разчитат безрезервно един на друг и споделят, че семейството е истинското им богатство. ", "date": "2019.12.11", "title": "Майка на пет деца се оказа нежелана от държавата"}
{"url": "http://www.cross.bg/plovdiv-pazardzhik-eood-1620034.html", "text": "/КРОСС/  Отворени са офертите в тръжната процедура за изработването на технически проект и подробен устройствен план за Околовръстен път на гр. Пловдив. Дължината на обходното трасе ще бъде 18,7 км. Индикативната стойност на поръчката е 3 750 000 лв. без ДДС, а финансирането е от националния бюджет. Околовръстният път на Пловдив е от съществено значение за района и е важен за развитието на индустриалната зона и връзката й с града. Проектът предвижда промяна в габарита на пътя, изграждане на локални платна за осигуряване на достъп до търговски, крайпътни и други обекти, разположени в близост до съществуващия път. Трасето включва участък от път ІІ-86 Пловдив - Асеновград като началото е при отделянето му от път І-8 Пазарджик - Пловдив, а краят е при новоизграждащото се кръгово кръстовище между път ІІ-56 Брезово - Пловдив и път ІІ-86. Отделно от това се проектира и път ІІІ-805 п. в. Царацово - Съединение, който също се отделя от път І-8 Пазарджик - Пловдив в северна посока към АМ „Тракия\". Двата пътя ІІІ-805 и път ІІ-86 оформят западен околовръстен път на гр. Пловдив. Чрез него се осъществява една от връзките към гр. Пловдив, а от друга осъществява връзката на АМ „Тракия\" с Област Смолян. Стартираната тръжна процедура е в 3 обособени позиции:•\tВ обособена позиция №1 е път ІІІ-805 /Път І-8 Пазарджик - Пловдив/ - ПВ Царацово -Съединение\" от 0+000 до км 1+460 и участък за привързване към съществуващия път и път II-86 „/Път І-8 Пазарджик - Пловдив/ - Асеновград - Смолян\" от км 0+000 до км 0+640 и участък за привързване към съществуващия път. Отворените оферти за тази обособена позиция са 6. Те са на:-\t„Проджект Планинг енд Мениджмънт\" ООД;-\t„ТРАФИК ХОЛДИНГ\" ЕООД;-\t„РУТЕКС\" ООД;-\tОБЕДИНЕНИЕ „ПЛОВДИВ 2020 ЛОТ 1\", в което са: „ВИА ПЛАН\" и „ИНЖКОНСУЛТПРОЕКТ\" ООД;-\t„АЛВЕ КОНСУЛТ\" ЕООД;-\tДЗЗД „БУРДА-ПЪТПРОЕКТ 2000\", с участници: „ИЛИЯ БУРДА\" ЕООД и „ПЪТПРОЕКТ 2000\" ООД.•\tВ Обособена позиция №2 е път ІІІ-805 /Път І-8 Пазарджик - Пловдив/ - ПВ Царацово-Съединение\" от км 1+460 до км 4+120. Отворените оферти са 5. Те са на:-\tДЗЗД „ТРАФИК КОНТРОЛС\", с участници: „ТРАФИК ХОЛДИНГ\" ЕООД и „КОНТРОЛС\" ООД;-\t„ПЪТПРОЕКТ 2000\" ООД;-\tОБЕДИНЕНИЕ „ПЛОВДИВ 2020 ЛОТ 2\", в което са: „ВИА ПЛАН\" ЕООД и „АЛВЕ КОНСУЛТ\" ЕООД;-\t„ТРАНСКОНСУЛТ-22\" ООД;-\t„ИЛИЯ БУРДА\" ЕООД;•\tВ Обособена позиция №3 е път ІІ-86 /Път І-8 Пазарджик - Пловдив/ - Асеновград - Смолян от км 0+640 до км 14+600.Отворените оферти са 6. Те са на:ДЗЗД „ОБЕДИНЕНИЕ ТРАФИККОНСУЛТ БГ\" - ИЛИЯ БУРДА, в което са: „ТРАФИК ХОЛДИНГ\" ЕООД  и „ИЛИЯ БУРДА\" ЕООД;„ИНЖКОНСУЛТПРОЕКТ\" ООД;„ППМ-ИЙ Кей Джей\", в което са: „Проджект Планинг енд Мениджмънт\" ООД и „Ий Кей Джей България Кънсълтинг Енджиниърс\" ЕООД;„ВИА ПЛАН\" ЕООД;„ПЪТПРОЕКТ\" ЕООД;ДЗЗД „ТРАНСЛОГИСТИКА\", с участници: „Трансконсулт-22\" ООД и „Логистика 21\" ЕООД. ", "date": "2019.12.11", "title": "Отвориха офертите за  Околовръстния път на Пловдив"}
{"url": "http://www.cross.bg/bolnitzi-mimi-vitkova-1620036.html", "text": "/КРОСС/  Лечебни заведения нерегламентирано изискват плащания от пациенти, които имат доброволно здравно осигуряване. В студиото на сутрешния блок на БНТ Мими Виткова, председател на Асоциацията на дружествата за здравно застраховане обясни, че никой не може да твърди, че тези вземания са само от застраховани лица. Методи Янков, член на Националното сдружение на частните болници заяви, че проблемът не е в доплащанията, а в тяхното регламентиране. Мими Виткова: Проблемът в годините се разраства, може би в последните 3-4 години.Медицината се развива, всеки пациент иска да се ползва от най-съвременните технологии, обясни тя. По нейни думи вземанията не са само от частните, но и от държавните болници. За да могат всички болници да покрият технологичните изисквания, да задържат добрите кадри, обществените средства не достигат.Мими Виткова: Ако обществените средства ги адаптираме към потребностите за развитие на здравеопазването, няма да ги има тези неща. Ние изискваме от държавата да сложи ред в системата.Методи Янков: Касата покрива 60-65% от издръжките на болниците.По негово мнение се плаща за измислени неща, защото целият списък от дейности, незаплатени от Касата, са факт във всички болници. Регламент за доплащане трябва да бъде направен от министерството, смята той. Янков отбеляза и, че застрахователите не са предложили техен модел.  ", "date": "2019.12.11", "title": "Лечебни заведения нерегламентирано изискват плащания от пациенти "}
{"url": "http://www.cross.bg/nyama-purvenetz-karierata-1620037.html", "text": "/КРОСС/  Жители на пловдивското село Първенец протестират срещу изграждане на кариера за добив на инертни материали край населеното място. Хората са против, тъй като на територията на находището има частни терени с обработваема земя, притеснени са и за последствията върху здравето им. Според инвеститора всички законови изисквания са спазени и дейността му няма да навреди на екологичното равновесие в района.Разрешение за проучване на обекта е издадено на фирмата още през 2011 година. Сега бъдещият инвеститор кандидатства в Министерството на енергетиката за концесия за добив на пясък и чакъл за период от 35 години. Жителите на Първенец обаче са против кариерата.Димитър Воденичаров - предс. на Инициативния комитет срещу изграждане на кариерата: Тази местност е обработваема, има обработваеми земи, по-голямата част са обработваеми, лозя, овощни градини, черешови насаждения.Илия Матев: Имаме места долу. Там, където искат да копаят баластра, нито ги е купил, нито нищо. Отишъл, нямаме достъп до земята, заградил ни е земята и ние отидохме при него да се разберем, за ни отгради.Собственикът на фирмата твърди, че е оградил само своята земя, тъй като там хората изхвърляли боклуци. Територията на бъдещата кариера включва общински и частни терени, както и земя, която е на инвеститора.Тодор Воденичаров - инвеститор: На това находище обхвата е 210 декара, от които горе-долу стотина декара са мои, за още 30 декара имам предложение да ми я продадат хората, но аз не искам да я взимам на този етап, докато не подпиша договора с държавата за концесията.Голяма част от собствениците обаче не желаят да продават парцелите си.Величка Ташева: Даже и да искат, ние няма да си го дадем. Защото сме го създали, за да го работим.Петрана Воденичарова: Не, не желаем, това е наше наследство от нашите деди, ние искаме да обработваме земята, виждате, че полагаме изключителен труд.Тодор Воденичаров - инвеститор: Като не са съгласни да ми ги продадат, няма да ги копаме, държавата го решава този въпрос, като ако не искат да ги продадат, могат да я дадат под наем, за което ще печелят от тази цялата работа.Според инвеститора кариерата ще разкрие нови работни места. Жителите на Първенец обаче са притеснени от спадане на подпочвените води, запрашаване на района и здравословни проблеми.Ренета Плевнелиева- кмет на село Първенец, община Родопи: В последно време се засилват заболяванията, предимно децата са със астми, виждаме от експертните решения на ТЕЛК. Наистина имам опасения.Димитър Воденичаров - предс. на Инициативния комитет срещу изграждане на кариерата: Имам програма агроекологична, която се казва контрол на почвената ерозия, която е петгодишна програма с договор и ако я има тази кариера аз ще плащам неустойки назад.Според бъдещия инвеститор добива на пясък не води до запрашаване няма да има проблем и с подпочвените води, тъй като ще се копае над нивото им.Тодор Воденичаров - инвеститор: Прах няма да се вдига, няма да минават коли през селото, аз няма да разреша да мине една кола през селото. Има обходни пътища и откъде ще дойде този прах.От фирмата обявиха, че сами са поискали изготвяне на Оценка за въздействие на околната среда. Представили са доклад с мерки за намаляване на отрицателното въздействие от дейността на кариерата, който е разгледан от инспекцията по околна среда.Инж. Владимир Илиев- гл. Експерт „ОВОС\"- РИОСВ- Пловдив: Докладът е одобрен с представените в него мерки, докладът е съгласуван с РЗИ и с Басейнова дирекция, те също са представили положителни становища.През февруари следващата година в Първенец предстои обществено обсъждане за бъдещата кариера. След това ще стане ясно дали концесията ще бъде подписана. ", "date": "2019.12.11", "title": "Жители на Първенец протестират срещу кариера за инертни материали"}
{"url": "http://www.cross.bg/hranite-vruzka-zavedeniyata-1620031.html", "text": "/КРОСС/ Агенцията по безопасност на храните в Благоевград започва засилени проверки на заведенията и временните търговски обекти в зимния курорт Банско във връзка с откриването на зимния сезон. Освен заведенията в курорта ще се проверяват и местата за хранене в останалите градове преди коледните и новогодишните. Всички обекти, които предлагат изхранване на своите клиенти ще бъдат проверени от БАБХ. С всяка изминала година търговците, които правят компромис с качеството на храните, са все по-малко. По-малко са и тези, които допускат нередности, при етикитирането на храните, които използват.Д-р Калина Милушева от Агенцията по безопасност на храните - Благоевград коментира, че ще има и дежурни инспектори в празничните дни. Така беше и миналата седмица във връзка с Никулден, така беше и събота и неделя във връзка със студентския празник. Следи се за документите, с които са приети произхода на храните и суровините. Следи се за срока на годност и режимите на съхранение. Този, който решава да направи компромис с нещо, си понася последствията след това, каза още д-р Милушева.Сашка Десподова, която е готвач, коментира, че готвят гарантирано с пресни продукти, защото им доставят всеки ден доставчиците на месо със специални превози, с карти. Не правим предварителна заготовка. Правим всичко за деня. Гаранцията е голяма, каза още Десподова. ", "date": "2019.12.11", "title": "БАБХ започва засилени проверки на заведенията преди празниците"}
{"url": "http://www.cross.bg/zarkov-koryptziyata-zayavi-1620038.html", "text": "/КРОСС/  „От конституирането на този парламент досега, непрекъснато се занимаваме с корупцията - с прословутата КПКОНПИ\". Това заяви от трибуната на Народното събрание зам.-председателят на ПГ на „БСП за България\" Крум Зарков. Той посочи процедурите в хронология - създаването, поправките в закона, отлагането на текстовете, закон, който „виси\" на първо четене и чака второ, избор на председател, оставка на председател, и така - до днешната процедура. „Резултатите от тази трескава активност се измерват предимно в скандали. Изследванията на общественото мнение напомнят, че корупцията остава  проблем, който българите посочват като най-остър пред държавата и обществото. Страхувам се, че и след  това ще остане така\", заяви още Зарков. Той изтъкна причините, поради които левицата няма да подкрепи нито една от двете кандидатури: „Причините могат да бъдат политически и институционални, разбира се, доколкото гласуваме личност - и индивидуални. В политически план г-н Цацаров е кандидатура на управляващото мнозинство. Това е неизбежно следствие от законодателното решение председателят на КПКОНПИ да се избира от парламента. Този прост факт автоматично води до неоспорима връзка между властта и органа, който трябва да следи за нейните корупционни прояви. Проверяваните избират проверяващите\". Зам.-председателят на ПГ на „БСП за България\" припомни, че същото мнозинство може да прекрати предсрочно мандата на председателя, ако прецени, че не си върши работата.  Той заяви още, че законът прави състезателността на процедурата напълно илюзорна и констатира, че кандидатът на левицата на предишния избор е бил подкрепен единствено от БСП, въпреки експертизата и опита му.  „Процедурата по избора е с предизвестен край. Последващите изслушвания, препитвания, онлайн излъчвания, дебат - не са толкова процедура, колкото церемония по встъпване в длъжност\", категоричен е Зарков. \"Перфектни решения няма, критики винаги ще има, но това е тежката страна на властта - поемането на отговорност. За да бъде ясна отговорността по избора на такъв тип орган и за да отдалечим органа, борещ корупцията, от правителствената власт, ние предлагаме председателят му да се назначава от президента на Републиката\", отбеляза Зарков. По думите му Цацаров приема обърканата философия на този орган. От левицата смятат, че с който и да е председател, КПКОНПИ ще продължи в същата посока, защото съдбата й е заложена в закона.  ", "date": "2019.12.11", "title": "Крум Зарков: Корупцията остава  проблем, който българите посочват като най-остър "}
{"url": "http://www.cross.bg/doma-vuzdyh-vuzdyha-1620039.html", "text": "/КРОСС/  Да предпазим дома си от замърсявания на въздуха звучи почти невъзможна задача в днешно време, особено ако живеем в голям град. Проучвания показват, че въздухът у дома е от 2 до 6 пъти по-мръсен, от колкото навън. Тези стойности варират, когато температурите паднат и проветряваме все по-рядко. Дори и да сме изчистили праха от всяко кътче и сме минали внимателно пода с прахосмукачка, във въздуха все още има малки прахови частици, химикали от козметични продукти и почистващи препарати.  Има ли начин да осигурим чист въздух у дома за нас и нашите семейства?Пречиствателите за въздух са перфектното решение за всяко пространство. Те са компактни, вписват се във всяко интериорно решение, контролират се от мобилен телефон и осигуряват чист въздух в целия дом, независимо къде са поставени. Но подходящи ли са за бебета?За бебета и деца е от особено значение да израстват в среда с чист въздух, тъй като те са най-застрашени от замърсяванията в него, особено ако в дома има и домашен любимец. Тяхната имунна система е крехка и трябва да се полагат усилия, за да ги предпазим от болести. Според изследвания, използването на пречиствател води до много ползи за здравето. Застоелият въздух у дома лесно може да се превърне в преносител на вируси и бактерии. С  сте сигурни, че въздухът, който дишате, е свеж и чист. Във влажни райони или през лятото въздухът сякаш задържа излишна влага. Ако не намалите влажността в дома си, това може да доведе до неприятни застоели миризми, лепкава кожа и други вредни въздействия върху бебето. Използването на пречиствател на въздуха ще помогне за поддържането на умерена влажност в помещенията. Димът от кухнята, частиците от домашни любимци и химикалите във въздуха, проникващи в помещението, също могат да доведат до вредни последици. В сравнение с възрастен човек, едно бебе приема по-голямо количество вредни газове като отношение с телесното му тегло. Следователно, трябва да обмислите намаляване на употребата на продукти и химикали, съдържащи токсини. Използването на пречиствател ще помогне за подобряване на въздуха в помещението в дългосрочен план. LG PuriCare е безопасен, както за вас, така и за бебета, деца и домашни любимци. Един от най- големите плюсове на LG PuriCare е, че на практика е безшумен. Не пречи на следобедната дрямка на бебето, както и на така нужния ви сън вечер. Освен това се управлява лесно и удобно през мобилния ви телефон с приложението LG ThinQ. То ви помага да настройвате, спирате, засилвате пречиствателя, дори докато сте на разходка в парка или на работа. Тъй като прекарваме по-голямата част от времето си у дома, особено през студените месеци, е важно да инвестираме в качеството на въздуха, който дишаме вкъщи и да не правим компромис с нашето здраве и това на семействата ни.", "date": "2019.12.11", "title": "Здравословна среда за нашите бебета от LG"}
{"url": "http://www.cross.bg/rysiya-zayavi-lavrov-1620017.html", "text": "/КРОСС/ Властите на САЩ възнамеряват да задълбочат сътрудничеството си с Русия в борбата с тероризма и наркотрафика, заяви американският държавен секретар Майк Помпео на съвместна пресконференция с руския външен министър Сергей Лавров във Вашингтон, предаде ТАСС.\"Обсъдихме темата за борбата с тероризма и търговията на наркотици. Специалните служби на двете ни страни поддържат редовно сътрудничество в тези области. Ще продължим да го правим. Смятаме да направим това сътрудничество още по-качествено и по-добро\", каза Помпейо.Русия и САЩ са готови да водят диалог за нормализиране на отношенията, заяви Сергей Лавров.\"Ситуация, в която се натрупват разногласия между двете най-големи ядрени държави не е приемлива. Това не е от полза нито за нашите страни, нито за международната общност, то създава допълнително напрежение на международната сцена и в света като цяло. Затова ще продължим диалога. И в двете страни има такава готовност и заедно ще търсим възможности за нормализиране на двустранните отношения\", каза Лавров. Той добави, че би било наивно да се допуска, че незабавно ще се постигне взаимно разбирателство по ключови въпроси и че никога няма да има 100-процентово съвпадане на позициите.САЩ и Русия са готови да окажат съдействие на Северна Корея за постигане на пълната й денуклеаризация, заяви Помпео.\"И аз, и външният министър Лавров сме изпълнени с решимост да помогнем на Северна Корея да постигне пълна денуклеаризация\", каза Помпейо и добави, че САЩ разчитат Русия да спазва изцяло санкциите на ООН срещу КНДР.Тръмп скастри шефа на ФБР за разследването за руската намеса, окачестви обвиненията като „смехотворни\"Помпео заяви още, че администрацията на Тръмп силно се надява, че Северна Корея ще продължи да изпълнява ангажиментите си да работи за денуклеаризация и няма да провежда повече изпитания на ракети с голям обсег, предаде Ройтерс.Лавров заяви, че Русия е готова да направи публично достояние водени със САЩ поверителни комуникации от периода 2016-2017 г., които според него ще опровергаят всякакви твърдения, че Москва се е месила в политиката на САЩ.\"Предложихме на колегите си да се съгласят да публикуваме тези комуникации по поверителни канали в периода между октомври 2016 и ноември 2017 г., за да може нещата да станат напълно ясни за много хора. За жалост тази администрация отказва това\", каза Лавров.Съединените щати се надяват на нарастване на двустранния стокообмен с Русия, въпреки санкциите, заяви Помпео, цитиран от ТАСС. ", "date": "2019.12.11", "title": "Помпео: Искаме да задълбочим сътрудничеството си с Русия срещу тероризма и наркотрафика "}
{"url": "http://www.cross.bg/grenlandiya-godina-ledovete-1620018.html", "text": "/КРОСС/ Топенето на леденото покритие на Гренландия е повишило нивото на моретата с 10,6 милиметра от 1992 година насам, предаде ДПА, като цитира проучване, публикувано в сп. \"Нейчър\". В разработката са били анализирани данни от 26 отделни изследвания на група от 96 учени от 50 международни организации.Гренландия губи ледовете си седем пъти по-бързо, отколкото това е ставало през 90-те години на миналия век, се казва още в изводите от проучването, цитирани и от Би Би Си.Оценката на учените е, че приносът на Гренландия за повишаване на морското равнище в момента достига песимистичната прогноза за бъдещето, правена през онези години.Ако ледовете в Гренландия продължат да се топят със същата интензивност, нивата на моретата в световен мащаб може да се покачат с 20 сантиметра до 2100 година, предупреждават специалистите. Гренландия ще допринесе за това покачване на морското равнище в края на века със 7 сантиметра.Международният екип от полярни учени са стигнали до тези изводи, като са прегледали всички спътникови наблюдения за 26-годишен период.Сателитните данни са били събрани и анализирани от два научни колектива под ръководството на Андрю Шепърд от университета в Лийдс и от Ерик Айвинс от Лабораторията за ракетни двигатели в Пасадена, щата Калифорния. Двата екипа използвали три различни метода, за да изготвят най-подробната картина на топенето на ледовете в Гренландия. Учените измерили височината на ледниците, скоростта на придвижването им и гравитацията. Като се измерва гравитацията, може да се определи масата на леденото покритие на острова.\"Простото изчисление показва, че шест милиона души някъде по света са изправени пред ситуация на наводнение при всеки един сантиметър повишаване на морското равнище. Така че, когато чуете за вдигане със сантиметър, то това ще има въздействие\", каза за Би Би Си Андрю Шепърд.2019 година бележи края на едно извънредно топло десетилетие, на топене на ледовете и на рекордно повишаване на нивото на моретата в глобален мащаб. Настоящата година, със своите горски пожари, засушаване, топлинни вълни и урагани се вписва сред трите най-топли години, регистрирани някога от 1850 година насам, съобщи преди седмица Франс прес, като се позова на доклад на ООН повод 25-ата конференция по изменение на климата в Мадрид.Всички тези промени се дължат на парниковите газове, изпускани в атмосферата вследствие на човешката дейност, се казва в доклад на Световната метеорологична организация (СМО).Глобалното затопляне беше придружено от екстремни климатични явления, като наводненията в Иран, сушата в Австралия и Централна Америка, топлинните вълни в Европа и Австралия, горските пожали в Сибир, Индонезия и Южна Америка.Климатичните и метеорологични промени водят след себе си до тежки материални щети, подчерта Петери Талас, генерален секретар на СМО. По неговите думи броят на новите придвижили се хора, свързани с климатичните промени, може да достигне 22 милиона души в края на 2019 година. ", "date": "2019.12.11", "title": "Топенето на ледовете в Гренландия е повишило морското ниво с 11 мм"}
{"url": "http://www.cross.bg/banksi-instagram-birmingam-1620019.html", "text": "/КРОСС/  Стенна рисунка на анонимния британски стрийт художник Банкси на бездомник, лежащ на пейка, теглена от два елена на Дядо Коледа, стана хит в Инстаграм, предаде Ройтерс.Видеото на инсталацията с жив бездомник, полегнал на пейка с всичките си притежания, привързана към нарисувани на стената в бяло коледни елени, се появи в английския град Бирмингам през уикенда. Композицията бе гледана от близо три милиона потребители.Проблемът с бездомниците става все по-остър в страната, отбелязва агенцията. Миналата година 726 души без покрив над главата починаха в Англия е Уелс. Това означава по два смъртни случая всеки ден.\"Бог да пази Бирмингам\", написа Банкси на страницата си в Инстаграм. \"За 20-те минути, през които заснехме бездомника Райън, случайни минувачи му предложиха топла напитка, шоколад и запалка, без да е молил за нищо\", сподели художникът.Роденият в Бристол Банкси, който държи в тайна своята самоличност, е известен със своите политически и социално ангажирани графити. Рисунките му се появяваха ненадейно по стените в най-различни краища на света ", "date": "2019.12.11", "title": "Бездомният Дядо Коледа на Банкси стана хит в Инстаграм"}
{"url": "http://www.cross.bg/koli-ynishtozhi-pozhara-1620020.html", "text": "/КРОСС/Пожар унищожи снощи няколко коли на паркинг в столичния квартал „Света Троица\" пред блок 298А. Запалените коли са три. Инцидентът е станал малко след 22 ч., пострадали няма. Според живеещите в района секунди преди пожара се е чул силен шум, определиха чутото като „взрив от бомба\". Огънят е тръгнал от средната кола, като най-вероятно акумулаторът е дал на късо. Автомобилите са напълно унищожени. От МВР съобщиха, че са изпратени два пожарни автомобила на място. Огнеборците са успели да спасят четвърти автомобил от огъня. Работи се по установяването на причините за пожара.", "date": "2019.12.11", "title": "Пожар унищожи коли на столичен паркинг"}
{"url": "http://www.cross.bg/parlamentut-naiidenov-beshe-1620021.html", "text": "/КРОСС/ Парламентът избира нов председател на Антикорупционната комисия. Кандидатите са двама - настоящият главен прокурор Сотир Цацаров и депутатът от ВОЛЯ - Симеон Найденов.Цацаров беше издигнат за поста с подкрепата на ГЕРБ и Обединени патриоти в средата на ноември. Найденов пък беше подкрепен единствено от своята партия.По закон новият шеф на комисията ще  довърши мандата на Пламен Георгиев, който подаде оставка. ", "date": "2019.12.11", "title": "Парламентът избира нов шеф на КПКОНПИ"}
{"url": "http://www.cross.bg/mugla-stranata-gradysa-1620023.html", "text": "/КРОСС/ Жълт код за гъста мъгла е обявена в 15 области на страната. Предупреждението е в сила за цяла Северна България, както и за северозападната част от страната и област Благоевград, съобщи НИМХВ низините и котловините ще има ниска слоеста облачност или мъгла. Над останалата част от страната ще бъде облачно и със слаби превалявания от дъжд.По-значителни ще са количествата на валежа в планинските райони и привечер на места в Предбалкана и Южна България дъждът ще се примесва със сняг.Максималните температури ще са предимно между 2 и 7 градуса, в районите с трайна мъгла ще са без съществен дневен ход.Максималната температура на 1200 метра ще е около 2 градуса, на 2000 метра - минус 3 градуса.Вълнението на морето ще е 1-2 бала. ", "date": "2019.12.11", "title": "Жълт код за мъгла в 15 области "}
{"url": "http://www.cross.bg/kushta-shymen-kushtata-1620024.html", "text": "/КРОСС/ Взрив на бойлер разруши къща в Шумен. За щастие собствениците не са били в жилището в този момент. Щетите по имота са големи - къщата е наполовина срутена. Инцидентът оставя без дом семейството, което живее в нея.От Община Шумен се ангажираха да им помогнат, за да не прекарат предстоящите празници на улицата. Взривът е засегнал и съседната къща.Инцидентът е станал около 14 ч. вчера. Минути по-късно на сигнала за отзовават екипи на пожарната и полицията. Началникът на районната противопожарна Красимир Колев заяви, че цялата северна стена на къщата е унищожена, има щети и по западната и източната. Пламъци нямаше, обадихме се на ВиК, „Енерго Про\" и газовата компания - взети са всички мерки за безопасност, за да се обезопаси местопроизшествието, допълни Колев. По думите му са назначени необходимите експертизи, за да се установи причината за взрива. По първоначална информация става дума за техническа неизправност на бойлера. ", "date": "2019.12.11", "title": "Взрив на бойлер разруши къща в Шумен"}
{"url": "http://www.cross.bg/bulgariya-finansi-ychenitzi-1620032.html", "text": "/КРОСС/ В 34 класа в страната стартира програмата „Практични финанси\", със своето трето издание, което ще достигне до ученици от гимназиален етап в 31 училища в градовете София, Пловдив, Варна, Бургас, Русе, Кърджали, Габрово, Благоевград, Разлог,  Пазарджик, Вършец, Враца, Тетевен, Пирдоп, Търговище, Елин Пелин, Вълчи дол, Монтана, Лом, Плевен и с. Черни Осъм, област Ловеч.34 учители, обучени в преподаване на практическия курс по лични финанси ще водят предмета, а във всеки от класовете са предвидени между две и пет посещения от бизнес ментори от компаниите, осигуряващи и финансиране за реализацията на курса - NN България, BNP Paribas Лични финанси и УниКредит Булбанк.„Свидетели сме на сериозно сътресение в капацитета на българското училище да подготвя младите хора за живота. От резултатите от проучването PISA става ясно, че близо половината ученици в България нямат знания и умения, които да им позволяват да правят преценки или да взимат решения в различен личен и професионален контекст, както и не могат да намират подходящо научно обяснение в ежедневна ситуация. Финансовата грамотност се разглежда като елемент от компетентността за предприемчивост и инициативност, и е ключово важно присъствието на такава практическа теория за живота в клас. Благодарение на бизнес партньорите на „Практични финанси\" предметът стига до ученици в страната вече за трета година и е важно тази устойчивост да бъде регистрирана и подкрепена от средата, включително на институционално ниво\" - каза Милена Стойчева, изпълнителен директор на JA България.Първите уроци в клас, както и стартовото посещение на бизнес доброволците са вече факт в повечето от училищата, където се преподава предметът през тази учебна година. Съдържанието е фокусирано върху 12 важни теми, свързани с личните финанси, сред тях са: разбиране на приходите и разходите, лично бюджетиране, кредити и застраховане в контекста на риск и инвестиции и др.„Радваме се, че заедно с партньорите ни от JA България намираме правилния път и подход към българските ученици. Участието ни в „Практични финанси\" e израз на желанието ни да подпомогнем младите хора в натрупването на знания и умения за управление на личните финанси. Служителите и консултантите от NN България, които се включват като лектори и ментори по програмата, съвместно с учениците разглеждат финансови казуси и примери от практиката, като ги насочват във вземането на адекватни финансови решения за реализиране на важни житейските цели - добро образование, защита от различни рискове, осигуряване на добър стандарт на живот.\"- каза Николай Стойков, Главен изпълнителен директор на NN Пенсионно осигуряване и на NN Живото застраховане.Жозе Салойо, управител на БНП Париба Лични Финанси в България заяви: „Ние подкрепяме проекта от самия му старт, защото сме убедени, че това е важна част от отговорността на водещите финансови институции към обществото. Днес финансовата грамотност е по-важна от всякога и затова ние сме щастливи, че можем да предадем огромния опит на нашата компания и да дадем своя принос младите хора да научат как да управляват разумно личните си финанси, защото така ще бъдат отговорни потребители в бъдеще.\"Като един от водещите партньори на програмата от тази учебна година се включи и УниKредит Булбанк: „Партньорството на УниКредит Булбанк с JA България е част от международната инициатива Social Impact Banking на УниКредит. Повишаването на финансовата култура е един от приоритетите на инициативата. JA беше избрана от УниКредит Булбанк за един от официалните партньори на Social Impact Banking в България, защото предлагат широка платформа за предаване на финансов и бизнес опит на българските ученици. Крайната ни цел е: по-информирани млади хора, които разумно и умело да управляват парите си\", коментира Теодора Петкова - председател на УС и Главен Изпълнителен Директор на банката.В края на курса през юни 2020 г. учениците от 34-те класа ще разпознават начините, по които финансовите избори влияят върху качеството им на живот. Като заключителен елемент от обучението най-активните ученици ще участват във финансов иновационен лагер „Практични финанси\", който JA България ще организира през май 2020 г.„Практични финанси\" стартира през 2017 г. по инициатива на JA България и финансовия сектор у нас, в лицето на 8 браншови организации - Асоциация на банките в България (АББ), Асоциация на българските застрахователи (АБЗ), Българска асоциация за лизинг (БАЛ), Българска асоциация за потребителско кредитиране (БАПК), Българска асоциация на дружествата за допълнително пенсионно осигуряване (БАДДПО), Българска асоциация на застрахователните брокери (БАЗБ), Българска асоциация на лицензираните инвестиционни посредници (БАЛИП), Българска асоциация на управляващите дружества (БАУД). Институционални партньори на проекта са Министерство на науката и образованието (МОН), Комисия за финансов надзор (КФН), Национална агенция за приходите (НАП). Първоначалното финансиране беше осигурено от Европейската банка за възстановяване и развитие, с Инициатива за общностите, БНП Париба Лични Финанси, NN България и Финансова група Karoll, Булстрад Живот Виена Иншурънс Груп, ДЗИ и ПОК „Доверие\" АД.Учебният курс по „Практични финанси\" се състои от 12 теми, които покриват 72 часа и се преподава в гимназиален етап, като част от часовете по избираема и факултативна подготовка в средни, профилирани, професионални и езикови училища, както и като предмет в раздел „Б\" и раздел „В\" на учебните планове на училищата. ", "date": "2019.12.11", "title": "800 ученици ще получат практични знания по финанси"}
{"url": "http://www.cross.bg/fandukova-sofiya-stantzii-1620025.html", "text": "/КРОСС/ Имаме мобилна станция, която, особено при прогноза за по-сериозни превишения, изпращаме на Орлов мост. Доста често имаме данни от там. Те не се различават много от останалите пет. Това заяви в ефира на \"Здравей, България\" кметът на София Йорданка Фандъкова.\"Общо са пет станциите, те са на Националната агенция по околна среда. Това са официалните измерватели, на база на които ние взимаме нашите решения. Аз следя и гражданските станции\", поясни тя.\"Още миналата година имахме официални срещи при министъра на околната среда и водите с екипа, който монтира и поддържа гражданските станции. Работи се така, че да могат да се съпоставят и данните да бъдат сигурни. Гражданските станции са по-скоро сензори. Официалните решения ние взимаме на база на официалните станции, но следим всичко\", обяви Фандъкова.\"Очевидно е, че най-сериозният проблем през зимата е битовото отопление. При най-сериозните нива, които бяха през уикенда, най-голямото замърсяване отново беше през нощта. Горенето на дърва и въглища е сериозна причина, за това са и мерките, които поискахме и предприемахме. В няколко района на София имаме проблеми с изгарянето на отпадъци. Това крие риск за здравето на хората. Живеещите в тези квартали буквално виждат горенето през прозореца. Понякога е трудно да се диша. Ние сме в контакт с гражданите, по тяхно предложение поисках и промяна на законодателството, за да може да се криминализира\", обясни столичният кмет.\"Решаването на проблема с чистотата на въздуха е комплексен. Това са много мерки. Не само трябва, а е почнато и се работи много активно. Още миналата година, отново по мое предложение, беше променен законът и бяха въведени стандарти за дърва и въглища. Министерство на околната среда и водите разработва наредбата, не знам на какъв етап е в момента. Идеята е да се регулира при търговците, при продажбата. Тоест да не се продават въглища, които могат сериозно да замърсяват, или мокри дърва. Разбира се, това е процес\", каза Фандъкова.\"Това, което е важно, че наред с рестриктивните мерки, ние предприемаме и насърчителни. Имаме възможността, вече работим по подмяната на отоплителните инсталации безплатно за хората на 20 000 домакинства. Защитихме 2 големи проекта. В момента се работи по набирането на заявления за първия от тези проекти. Той ще ни позволи на една трета от домакинствата, които се отопляват на дърва и въглища в София, да бъдат подменени отоплителни тела. Това не са само нови печки. Това е подмяна на отоплението с екологично гориво - газ, електричество и пелети\", заяви тя.\"Проектите имат своите срокове. Лесно е просто да стоиш и да говориш. Хората се притесняват. Първо трябва да ги убедиш, че това е в тяхна полза. Второ - те се притесняват, че след това ще им бъде по-скъпо отоплението. На този етап няма как да задължим хората, защото трябва да им предложим алтернатива. За това ние работим и за помощите, които така да се разпределят, че за хора, които са преминали на по-екологично гориво, да има възможност да бъдат подкрепени и подпомогнати\", обясни кемтицата на София.\"Ако разчитаме само на образование в някои от кварталите, които горят гуми  и кабели и тровят хората, няма как да се случат нещата. За това трябват сериозни санкции. За това говоря за комплексни мерки. Трябва да ограничаваме трафика, трябва да намаляваме и санкционираме колите, които замърсяват. Мисля, че ние трябва да изпращаме към цялото общество послание, че въздухът е такъв, защото ние го правим с нашата дейност. Ако не мога да си купя кола, която да е по-чиста, тогава ще използвам градски транспорт. Ролята на общината е да инвестира в това да направи градския транспорт достъпен и удобен\", смята Йорданка Фандъкова. ", "date": "2019.12.11", "title": "Фандъкова: Най-сериозният проблем през зимата е битовото отопление"}
{"url": "http://www.cross.bg/bolnitza-dete-godishno-1620027.html", "text": "/КРОСС//Българският лекарски съюз (БЛС) се очаква да оповести по-късно днес позицията си по случая с починалото 3-годишно дете и да представи заключенията от окончателния доклад на Изпълнителна агенция \"Медицински надзор\".Резултатите от проверката, които бяха съобщени миналата седмица, показаха, че няма пропуски в диагностично-лечебния процес на детето, което почина на 14 ноември в болница \"Пирогов\", след като родителите му са потърсили лекарска помощ в Детската болница в София и в болница \"Лозенец\".Ръководителите на трите лечебни заведения бяха временно отстранени, но възстановени на работа по-късно.Като причина за смъртта на детето беше посочена тежка двустранна хеморагична пневмония. ", "date": "2019.12.11", "title": "БЛС оповестява позицията си за починалото през ноември 3-годишно дете"}
{"url": "http://www.cross.bg/edin-ot-naii-dobrite-suveti-1619959.html", "text": "/КРОСС/  Един от най-добрите съвети, които съм получавал. Не приемайте критики от хора, при които никога ни бихте отишли за съвет.Морган Фрийман", "date": "2019.12.11", "title": " Един от най-добрите съвети..."}
{"url": "http://www.cross.bg/daniil-boga-cvetite-1619967.html", "text": "/КРОСС/  Прeп. Дaниил Cтълпник ce рoдил в Мecoпoтaмия oт рoдитeли, кoитo дългo врeмe нямaли дeцa. В уcърднитe cи мoлитви тe дaли oбeщaниe, чe aкo имaт рoжбa, щe я пocвeтят в cлужбa нa Бoгa. Рoдил им ce cин и тe, вeрни нa cвoeтo oбeщaниe, гo зaвeли в мaнacтир oщe кoгaтo бил пeтгoдишeн. Нo игумeнът нa мaнacтирa нe ce cъглacил дa гo приeмe - мoмчeтo трябвaлo нaпълнo cъзнaтeлнo дa oпрeдeли cвoя път в живoтa. И дeйcтвитeлнo, кoгaтo мoмчeтo нaвършилo 12 гoдини, тo caмo нaпуcнaлo бaщиния дoм и пocтъпилo в мaнacтир. Рoдитeлитe ce зaрaдвaли и му пoжeлaли уcпeх в cпacитeлния пoдвиг. В мaнacтирa мoмъкът удивлявaл и нaй-cтрoгитe пoдвижници cъc cвoятa рeвнocт към мoлитвa и трудoвe.Cлeд някoлкo гoдини тoй пoжeлaл дa ce пoклoни нa cвeтитe мecтa, къдeтo Cпacитeлят живял и cтрaдaл. Игумeнът гo зaдържaл. Пo-къcнo гo изпрaтил в Aнтиoхия пo някaквa рaбoтa. Дaниил ce рaдвaл, зaщoтo му ce прeдcтaвялa възмoжнocт дa пoceти прeпoдoбни Cимeoн Cтълпник, кoeтo oтдaвнa жeлaeл. Тoй ce възкaчил a кулaтa и пoлучил блaгocлoвeниe oт cв. пoдвижник, кoйтo в прoрoчecки дух му кaзaл:- Бъди мъжecтвeн, чeдo, и дa крeпнe cърцeтo ти. Мнoгo трудoвe щe пoнeceш зaрaди Хриcтa, нo Хриcтoc щe ти бъдe във вcичкo пoмoщник, щe тe укрeпи и щe утeшaвa душaтa ти.Дaниил ce върнaл в cвoятa oбитeл. Cкoрo игумeнът пoчинaл, и брaтятa иcкaли дa избeрaт зa игумeн Дaниил, нo тoй ги oтклoнил, кaтo вмecтo ceбe cи им пocoчил друг дocтoeн чoвeк, a caм нaпуcнaл мaнacтирa, зa дa изпълни oтдaвнaшнoтo cи жeлaниe - дa пoceти Йeруcaлим. Нo нe билo cъдeнo дa ce изпълни тoвa му жeлaниe: мeждуocoбнитe вoйни и cмутoвe зaтруднявaли пътувaнeтo дo cвeтитe мecтa.Дaниил нe пocлушaл cъвeтитe нa прeпoдoбни Cимeoн Cтълпник. Кoгaтo гo пoceтил зa втoри път, прeпoдoбният внушaвaл нa Дaниил дa нe тръгвa. Нo тoй тръгнaл и пo пътя cрeщнaл eдин чecтeн cтaрeц.- Къдe oтивaш? - пoпитaл тoй Дaниил.- Oтивaм към cвeтитe мecтa, aкo Бoг e рeкъл - oтгoвoрил Дaниил.- Дoбрe cтoри, дeтo кaзa: \"Aкo Бoг e рeкъл\". Тoя път e нeугoдeн Бoгу. Нe cи ли чул кaкви cмутoвe имa в Пaлecтинa?- Чул cъм - oтгoвoрил Дaниил, - нo ce упoвaвaм нa Бoгa. Тoй щe ми бъдe пoмoщник и щe мe зaпaзи oт бeдa. Дoри и дa ce cлучи нeщo c мeнe, нe ce бoя, зaщoтo живeeм ли, умирaмe ли - вcичкo e зa Гocпoдa (Рим. 14:8).- Тoй нe щe дaдe дa ce пoклaти нoгaтa ти; нямa дa зaдрeмe Oня, Кoйтo тe пaзи - кaзaл cтaрeцът c думитe нa Пcaлмoпeвeцa (Пc. 120:3).Дaниил зaпoчнaл дa увeрявa, чe e гoтoв дa умрe нa тoя път зaрaди Хриcтa. Нo cтaрeцът възрaзил, чe нe трябвa дoбрoвoлнo дa търcи oпacнocт. Тoй убeдил нaй-пocлe Дaниил дa ocтaви пътя, пo кoйтo e тръгнaл и дa oтидe във Визaнтия. \"Нимa caмo в Йeруcaлим мoжeм дa нaмeрим Бoгa, кaзaл тoй, a в грaд Визaнтиoн нe? Бoг нe ce oбхвaщa oт мяcтo, любeзни cинe!\"Дaниил ce oткaзaл oт нaмeрeниeтo cи и пoтърcил дa угoди нa Бoгa чрeз други трудoвe. Цeлият му живoт бил пocвeтeн нa Гocпoдa. Нeдaлeчe oт Визaнтиoн тoй cи пocтрoил cтълб и тaм дeнeм и нoщeм прeкaрвaл в пocтoяннa мoлитвa. Cлучилo му ce дa прeтърпи мнoгo гoнeния и клeвeти, нo вcичкo пoнacял cпoкoйнo, търпeливo, твърдo, упoвaвaйки ce нa Бoгa, Кoйтo нe гo ocтaвил и гo удocтoил c виcoк дaр нa чудoтвoрcтвo. Дaниил ce прocлaвил c мъдрocт и блaгoчecтиe. Тълпи пoceтитeли ce cтичaли при нeгoвия cтълб, зa дa пoлучaт нacтaвлeния; учeници ce зaceлвaли oкoлo нeгo; цaрe и caнoвници иcкaли нeгoвия cъвeт и блaгocлoвeниe. Нo пoдвижникът cчитaл ceбe cи винaги нeдocтoeн Бoжи cлужитeл. ", "date": "2019.12.11", "title": "Преп. Даниил Стълпник. Преп. Лука Стълпник"}
{"url": "http://www.cross.bg/stava-purviyat-voiina-1619972.html", "text": "/КРОСС/  361 г. - Император Фравий Клавдий Юлиан влиза в Константинопол, поемайки по този начин властта в цялата Римска империя.1792 г. - Френската революция: Революционният Конвент във Франция изправя на съд бившия вече крал Луи XVI по обвинение в държавна измяна.1816 г. - Индиана става 19-ят щат на САЩ.1866 г. - Започва първата трансатлантическа яхтена регата.1868 г. - Васил Левски започва първата си организационна обиколка из България.1881 г. - В Пловдив е създаден първият в страната професионален театър.1886 г. - Състои се първият мач на английския футболен отбор Арсенал (тогава Диъл Скуеър), завършил с победа 6:0 над Истърн Уондърърс.1901 г. - Италианският изобретател Гулиелмо Маркони изпраща първия трансатлантически радиосигнал, който е приет в Нюфаундленд.1930 г. - Националната банка на САЩ обявява фалит и затваря всичките си клонове, в които имат сметки над 400 хиляди клиенти.1931 г. - Създадена е Британската общност.1936 г. - Кралят на Обединено кралство Великобритания и Северна Ирландия Едуард VIII абдикира след по-малко от година на престола като заявява, че не е в състояние да носи отговорностите на властта щом не може да ги сподели с жената, която обича.1937 г. - Италия е изключена от Обществото на народите за нейната инвазия в Етиопия.1941 г. - Втората световна война: Нацистка Германия и Италия обявяват война на САЩ.1946 г. - Общото събрание на ООН учредява фонда УНИЦЕФ.1948 г. - Нюфаундленд влиза в състава на Канада.1958 г. - Горна Волта става автономна република в рамките на Френската общност.1958 г. - Създадена е Република Дахомей, сега Бенин.1967 г. - В Тулуза, Франция, е показан прототипа на свръхзвуковия пътнически самолет Конкорд.1970 г. - Джон Ленън издава класическия албум Plastic Ono Band.1972 г. - Аполо 17 на НАСА става последната пилотирана мисия, която каца на Луната.1983 г. - За първи път в историята на римокатолическата църква римски папа (Йоан Павел II) посещава протестантска църква.1994 г. - Първа чеченска война: Руският президент Борис Елцин изпраща военни части в Чечня.2001 г. - Китайската народна република се присъединява към Световната търговска организация.2004 г. - Френският алпинист Жан-Кристоф Лафел става първият покорител на хималайския връх Шиша Пангма (8 013 м) през зимния сезон.2007 г. - Терористи самоубийци атакуват сградите на ООН и Върховния Съд на Алжир. При атентата загиват 41 (включително 17 миротворци на ООН), а ранените са над 170. ", "date": "2019.12.11", "title": " 11 декември в историята"}
{"url": "http://www.cross.bg/temi-i-gosti-v-sytreshnite-blokove-na-televiziite-1620011.html", "text": "/КРОСС/Тема: Управляващите предложиха строги санкции срещу замърсителите на въздуха. Гост: Александър Ненков от ГЕРБТема: Водният режим в Перник се затяга. Какъв е новият график? Гост в студиото е Станислав ВладимировТема: Достатъчни ли са парите в болниците и налага ли се пациентите да доплащат за лечение?Тема: \"Бонус-малус\". Какви са промените в \"Гражданска отговорност\" и как ще се отразят на водачите? Коментар на експертитеТема: Как ще се развива българската енергетика? Анализ на специалиститеТема: Ще влезем ли в затвора, ако горим битови отпадъци. И как ще се преборим с мръсния въздух? Гост: Йорданка Фандъкова.Тема: Камък едва не уби семейство в Искърскато дефиле. Има ли виновни за инцидента?Тема: Ива Софиянска ни среща с първия трансплантиран с бял дроб в България.Тема: Внимание! Крадци задигат автомобили, докато си почистваш стъклата.Тема: Кощунство или модернизиране? Европроект за милиони в Етъра. Панорамни асансьори и стъклени капаци в къщи, които са паметници на културата. ", "date": "2019.12.11", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-dekemvri-1620012.html", "text": "/КРОСС/Александър Кипров, композиторБогдан Русев, журналист, писател, преводачПроф. Боян Биолчев, писател, бивш ректор на Софийския университетД-р Иван Кокалов, вицепрезидент на КНСБКрасимир Янков, депутат от „БСП за България\" в 44-то Народно събрание  ", "date": "2019.12.11", "title": "Рождениците на 11 декември "}
{"url": "http://www.cross.bg/chasa-provede-sofiyaot-1620013.html", "text": "/КРОСС/ София.От 09.00 часа ще се проведе заседание на Народното събрание.***София.От 10.00 часа ще се проведе заседание на Министерски съвет.***София.От 9.30 в конгресен център Глобус (сградата на КНСБ), ще се проведе здравен форум „Въздух\".***София.От 10.00 часа в централата на БЛС - Център по хигиена (Бул. \"Акад. Иван Гешов\" 15) - председателят на БЛС д-р Иван Маджаров ще даде брифинг по случая с починалото 3-годишно дете и заключенията от окончателния доклад на Изпълнителна агенция „Медицински надзор\" /ИАМН/.***София.От 11.00 часа в зала „Музейна\" на Българския Червен кръст на пресконференция във връзка с началото на зимния сезон.***София.От 11.00 часа в литературен клуб „Перото\", ще се проведе коледен брънч.***София.От 11.00 часа в Националния пресклуб на БТА ще се проведе пресконференция на Асоциацията на българските медицински сестри на тема. „За честта на професията...и един истински синдикат стига!\".***София.От 12.00 часа в централата на ПП АБВ на улица „Врабча\" 23 ще се проведе пресконференция на партията.***София.От 12.10 часа в 25 СУ „Д-р Петър Берон\" заместник-министрите на науката и образованието и на културата Таня Михайлова и Амелия Гешева ще се включат в организираната от МОН Национална седмица на четенето.***София.От 13.30 часа в зала „EFE\" на хотел „Маринела\", Националното сдружение на общините в Република България (НСОРБ) организира Встъпителен форум за новоизбраните кметове и председатели на общински съвети с участието на представители на централната законодателна и изпълнителна власт.***София.От 14.00 часа в Автобусно поделение \"Земляне\" на \"Столичен автотранспорт\" ЕАД ще се представи демонстрационен проект за иновативна информационна система за пътниците на един от новите автобуси на дружеството.***София.От 14.00 часа ще се проведе заседание на Комисия по икономическа политика и туризъм***София.От 14.30 часа ще се проведе заседание на Комисия по външна политика***София.От 14.30 часа ще се проведе заседание на Комисия по отбрана***София.От 14.30 часа ще се проведе заседание на Комисия по вътрешна сигурност и обществен ред***София.От 14.30 часа ще се проведе заседание на Комисия по земеделието и храните***София.От 15.30 часа ще се проведе заседание на Комисия по политиките за българите в чужбина***София.От 18.00 часа в парк „Възраждане\" ще се проведе детски празник за посрещане на Дядо Коледа.***София.От 18.30 часа в залата на Гьоте-институт германският бандонеонист Михаел Долак ще сподели с публиката своята любов към бандонеона и ще разкаже историята му чрез едно увлекателно музикално пътешествие от Рудните планини в Германия до бреговете на Рио де ла Плата в Латинска Америка.***София.От 18.30 часа в галерия „Сердика\" представя 14 български карикатуристи, които показват своето намигане към столичната публика за предстоящите зимни празници, веселите ситуации около тях и радостта на малки и големи от новогодишните изненади.***София.В 19.05 часа от Терминал 2 на летище „София\" ще замине втората група участници в 28-ата Национална антарктическа експедиция.***Благоевград.От 17.00 часа в зала 509 на Общината ще се проведе извънредно заседание на Общинска избирателна комисия - Благоевград по жалба с искане за прекратяване правомощията на кмета.***БургасОт 10.00 до 17.30 часа на ул. \"Апостол Карамитев\" 12 ще има ден на отворените врати към Център за социална рехабилитация и интеграция на хора с увреждания към Сдружение \"Социален център Бургас\".***Бургас.От 16.00 до 19.30 часа в Експозиционен център „Флора\" ще се проведе първият ежегоден форум за доброволчество „Заедно творим добро\".***Варна.От 10.00 часа, омбудсмана доц. Диана Ковачева и ректорът на Икономически университет - Варна проф. д-р Евгени Станимиров ще подпишат споразумение за сътрудничество.От 11.00 часа в зала 128 на ИУ - Варна омбудсмана на Република България доц. Диана Ковачева ще изнесе пред студентите публична лекция на тема „Ролята на омбудсмана за защита на основните права\".***Варна.От 12.30 часа в Областната управа - заседателна зала, ет. 1 (ул. „Преслав\" 26), омбудсманът Диана Ковачева организира изнесена приемна.***Варна.От 18.00 часа в Артсалон Радио Варна ще се състои премиера на новата книга на Райна Стефанова \"Лунни приказки\" за земляни.***Велико Търново.От 10.00 часа в Ректората и в Корпус 5 на ВТУ „Св. Св. Кирил и Методий\" ще се проведе Благотворителен коледен базар в подкрепа на деца и младежи, лишени от родителски грижи.***Велико Търново.От 17.30 часа в Изложбени зали „Рафаел Михайлов\" ще бъде открита представителна изложба „Багри от долината\" на Художествена галерия - Казанлък.***Велико Търново.От 18.00 часа в Читалище „Надежда\" 1869 ще се състои Коледен концерт „Надежда и приятели\".***Велико Търново.От 18.30 часа в Клуб 7 ще бъде представена новата поетична книга на Райна Недялкова - „Целувка на сълза\".***Велико Търново.От 19.00 часа Стадион „Ивайло\" ще започнат масовите тренировки на стадиона.***Видин.От 10.00 часа заместник-кметът на Община Видин Борислава Борисова ще посети ДГ \"Желязко Попниколов\", където ще прочете приказка на децата от трета и четвърта група.***Габрово.От 18.00 часа на сцената на Габровския театър, ще се състои премиера на детското представление „Приказливко в страната на думите\" на авторката и режисьор Валерия Минева.***Горна Оряховица.В Детска градина „Ален Мак\" Горна Оряховица ще се състои Коледно шоу на МТ „Алтернатива\" при НЧ „Напредък 1869\" Горна Оряховица с худ. ръководител Симеон Христов.***Горна Оряховица.От 17.30 часа в ХГ „Недялко Каранешев\"-Горна Оряховица ще се проведе Коледен концерт на възпитаници от клас „Китара\" при НЧ „Напредък - 1869\".***Горна Оряховица.От 18.30 часа в Салона на НЧ „Напредък 1869\" ще се проведе представление на МТ „Алтернатива\" при НЧ „Напредък 1869\" Горна Оряховица - „Скакалци\" по Ст. Л. Костов, режисьор Симеон Христов.***Горна Оряховица./ с. ДрагановоОт 11.00 часа в НЧ „Съединение - 1888\" ще бъде открита битова изложба „Бъдни вечер\".***Гоце Делчев.От 17.30 часа в НЧ „Просвета - 1865\" ще се проведе представяне на романа „Часовниковата кула\" - първият от поредицата „Продухване на комините\" на психотерапевта Силвия Димитрова.***Добрич.От 18.00 часа в Концертна зала „Добрич\", ще се проведе концерт на хор „Добруджански звуци\", посветен Световния ден на хоровото изкуство.***Гюргево.От 10.00 часа в заседателната зала на Окръжния съвет, ще се проведе редовно заседание на Съвместната българо-румънска земеделска работна група.***Петрич.От 14.30 часа в сградата на Общината ще се проведе изнесено заседание на Комисията по вътрешна сигурност и обществен ред в Народното събрание. Ще бъдат посетени ГКПП „Кулата\" и ГКПП „Златарево\".***Пловдив.В 09.00 часа в зала 10 на Окръжния съд ще се проведе заседание по делото срещу Илия Д. , обвинен в притежание с цел разпространение на високорискови наркотични вещества /хероин, марихуана, метамфетамини/ в особено големи размери.***Пловдив.В 13.30 часа в зала 2 на Окръжния съд ще се проведе заседание по делото Сергей П., Йоана С. и Ивайло А., обвинени в притежание с цел разпространение на високорискови наркотични вещества.***Пловдив.В 18.00 часа в сводестата зала на Балабановата къща ще се състои откриването на самостоятелна изложба на Тони Пранджева със заглавие „Цветни настроения\".***Плевен.От 11.00 часа в Регионалния пресклуб на БТА ще се проведе пресконференция***Поморие.От 18.00 часа в Градска художествена галерия \"Дечко Стоев\", ще бъде представена юбилейна изложба на Георги Динев.***Русе.От 10.00 часа, в отделението по онкохирургия към Комплексния онкологичен център, ще се проведе пресконференция, на която ще бъде представен годишния отчет на лечебното заведение, както и какви цели си поставяме за 2020 година.***Свищов.От 9 до 20 декември във фоайето на ПБНЧ \"Еленка и Кирил Д. Аврамови - 1856\" , гр. Свищов се провежда Коледен благотворителен базар.   ", "date": "2019.12.11", "title": "Предстоящи събития на 11 декември "}
{"url": "http://www.cross.bg/voda-pernik-rezhim-1620014.html", "text": "/КРОСС/  Въведеният в момента режим на водоснабдяването в Перник не води до необходимото спестяване на вода, има проблем със снабдяването на високата зона на града. Затова от ВиК - Перник е предложен нов график за всички населени места. Някои от тях ще имат вода всеки ден от 16.00 часа до 22.00 часа, а в някои села ще имат вода през ден. Това съобщи министърът на регионалното развитие и благоустройството Петя Аврамова след проведената днес по нейна покана среща с областния управител на Перник Емил Костадинов и кмета на областния център Станислав Владимиров, в която участва и заместник-министър Николай Нанков. На срещата бяха обсъдени въведеният в момента режим, ползите, проблемите и бъдещите действия, които трябва да бъдат предприети.Действащият режим с пускане и спиране на водата два пъти на денонощие доведе до множество аварии по амортизираната водопреносна мрежа, каза министър Аврамова. И добави, че това означава допълнителна загуба на вода, както и загуба на финансов ресурс. Съществуващият режим почти не спестява вода, а създава проблеми с водоснабдяването на някои части на града и селата.Предстои утре предложението за нов график да бъде внесено за одобрение в общината, след което новият график ще бъде публикуван на интернет страницата на ВиК - Перник. С прилагането му операторът ще може да гарантира, че потребителите ще имат вода в определеното време.Предложеният режим е по-болезнен за перничани, но е изключително належащ, каза кметът Станислав Владимиров. Ще съблюдаваме за изпълнението му, така че всички да имат вода в предвиденото време, допълни той.Регионалният министър подчерта, че е притеснителен притокът на вода - 50 л/сек., докато оттокът е 350 л/сек. Държавническото поведение е да посрещнем снеготопенето с този неприятен режим, но с налична вода в язовира, каза тя.Петя Аврамова коментира също, че ще се търсят алтернативни начини за водоснабдяване на Перник. С цел намиране на решение са проведени срещи с експерти, инженери, хидролози, като всяко направено предложение се разглежда и преценява внимателно. Ще търсим варианти да подкрепим всяка една идея, която да допринесе за водоснабдяването на Перник, допълни тя.Ще се търси възможност за осигуряване на допълнителни екипи за по-бързо отстраняване на възникващите аварии и допълнителни водоноски.Заместник-министър Нанков обяви, че утре във ВиК - Перник ще бъде назначен прокурист, който да осъществява оперативното ръководство на дружеството след освобождаването на досегашния управител Иван Витанов до избора на нов. ", "date": "2019.12.11", "title": "В Перник ще бъде сменен графикът на водния режим"}
{"url": "http://www.cross.bg/pytin-prezident-zatvornitzi-1620015.html", "text": "/КРОСС/  Руският президент Владимир Путин каза днес, че жителите на контролираните от сепаратистите райони в Източна Украйна може да станат мишена за правителствените сили, ако Киев получи пълен контрол над границата между тях и Русия, предаде Ройтерс, на която се позова БТА.Говорейки ден след първата си лична среща с украинския президент Володимир Зеленски, Путин напомни за клането в Сребреница през 1995 г. по време на Босненската война. Според него всяко предаване на контрола на украинците трябва да бъде предхождано от амнистия за жителите на Донецк и Луганск.\"Законът за амнистията все още не е приет (от парламента в Киев). Украинската страна настоява: дайте ни възможност да затворим границата с наши войски. Но аз мога да си представя какво би се случило след това\", каза Путин, говорейки пред руския Съвет за правата на човека.\"Ще има нова Сребреница, толкова е просто\", добави той, напомняйки за трагедията на босненския град, където местните сърби избиха над 8000 мюсюлмани - най-масовото клане в Европа след Втората световна война.\"Та нали ние видяхме, как президентът Зеленски водеше дискусия с националистите. Вижда се кой там е по-силен. И какво ще се случи там? И кой ще ръководи тези националисти, когато те влязат на тези територии без гаранции за (безопасността) на хората?\", запита риторично руският президент, цитиран от ТАСС.Путин отбеляза, че вчера в Париж дълго време е обсъждал с украинския президент опасността от преследване на хората, живеещи в Луганска и Донецка област.Междувременно сепаратистите в Източна Украйна заявиха, че са готови за размяна на затворници с Киев, предаде Асошиейтед прес.Владимир Путин и Володимир Зеленски се споразумяха да съживят мирния процес и всяка страна да върне на другата всички затворници. След разговорите им в Париж украинският президент каза пред журналисти, че 72-ма украински затворници може да са си у дома до края на годината.Представители на сепаратистите заявиха днес, че са готови да разменят 53-ма украинци за 88 бунтовници до края на годината.Предишната значителна размяна на затворници между сепаратистките бунтовници и украинските сили се състоя през декември 2017 г. Тогава Киев размени 233-ма бунтовници за 73-ма украинци, припомня АП. ", "date": "2019.12.11", "title": "Путин се опасява от втора Сребреница в Източна Украйна"}
{"url": "http://www.cross.bg/chasa-monitor-tryd-1620016.html", "text": "/КРОСС/ в. 24 часа - Новият председател на Европейската комисия Урсула фон дер Лайен специално за „24 часа\": И в България се умира от мръсен въздух - Европа с нова стратегияв. 24 часа - 26 от 45 важни язовира у нас пълни под 50%в. Монитор -  здравни регистъра за 10 млн. лв. на трупчетав. Монитор - Прокуратурата: Гебрев не е тровен заради \"Дунарит\"в. Сега - София плаща прескъпо филтрите за коминив. Сега - Затяга се режимът за даване на българско гражданствов. Телеграф - Семейни банди лихвари дерат народав. Труд - Отнемат деца без съдв. 24 часа -  ГЕРБ записа в НК: И горенето на парцали е престъплениев. 24 часа - Борисов: Ядрените централи ще ни осигурят тока за 10 г. напредв. Монитор - Суперкомпютър ще прави 1! квадрилион операции в секундав. Монитор - В Перник вода само по 6 часа, в селата - през денв. Труд - Просветният министър Красимир Вълчев: Губещи специалности спъват подготовката на учителив. Труд - По-малко изисквания за търговията с горивав. 24 часа - Хасан Адемов, председател на социалната комисия на Народното събрание: Вдигането на пенсиите е незабележимо за пенсионерите въпреки огромните разходив. Монитор - Венцислав Караджов, председател на Комисията за защита на личните данни: Хората смятат, че личните им данни могат да се обработват само с тяхно съгласиев. Сега - Не може да направим независим само един прокурорв. Телеграф - Велизара Добрева, председател на Асоциация Българска книга: Родната литература изравни тиража с преводнатав. Труд - Специалистът по чернодробни заболявания д-р Волфганг Зигхарт пред „Труд\": Четири кафета на ден предпазват от рак на черния дробв. 24 часа - За дългосрочните договори - пак ли?в. 24 часа - Доказано е - предупреден или не, идиотът си е идиот -ще пие и ще кара. Защо не пробваме със стена на срамав. Монитор - Панацеята е-здравеопазванев. Сега - Само с обръчи от фирми не се живеев. Телеграф - Лихварите в затвора, парите им под запорв. Труд - Двадесет години по-късно            ", "date": "2019.12.11", "title": "Преглед на вестниците "}
{"url": "http://www.cross.bg/burzilov-ekipa-opasnost-1620022.html", "text": "/КРОСС/ В момента няма опасност за населението, няма създадена концентрация за взрив. Това заяви пред БНР комисар Тошко Бързилов от Главна дирекция „Пожарна безопасност и защита на населението\", след като вчера кола се вряза в резервоар за газ на столична бензиностанция.„Цяла нощ имаше 4 пожарни екипа и 1 химически автомобил за замерване на концентрацията на газ, 2 екипа на Столична община и 4 екипа на полицията. Създадена е организация за пропускане на движението и за окончателно ликвидиране на произшествието. Ще бъдат предприети действия за пълното обезопасяване на мястото. И при най-малката опасност за възникване на взрив от изпускане на газ нашите екипи ще останат на място и ще обезопасяват района\", обясни той в интервю за предаването „Преди всички\".Комисар Бързилов смята, че в късния следобед окончателно да бъде отстранен рискът. По думите му не е имало техническа възможност да се източи резервоарът с пропан-бутан, а изпускането на газа в атмосферата е било единствената възможност. Количествата на изпускане бяха така регулирани, че да не се допусне взривоопасна концентрация, добави той.Комисар Бързилов подчерта, че благодарение на всички структури, работили по случая, е избегнат инцидент от мащабите на Хитрино. ", "date": "2019.12.11", "title": "Няма опасност от взрив около бензиностанцията на \"Цариградско шосе\" "}
