{"url": "http://www.cross.bg/tyrtziya-prezidentut-chyhme-1571290.html", "text": "/КРОСС/ Решението за извикване за консултации на българския посланик в Москва е в правомощията на правителството и то трябва да мотивира своите действия, заяви днес президентът Румен Радев в отговор на журналистически въпрос. Държавният глава посочи, че това е стъпка, която не е била съгласувана с него.„Солидарността е важен принцип, но тя не трябва да бъде сляпа. В такива сериозни случаи са необходими неоспорими доказателства\", подчерта още Румен Радев.Държавният глава посочи също така, че солидарността не може да бъде едностранна и припомни, че на заседанията на Европейския съвет преди година е поискал от всички лидери на ЕС да бъдат солидарни с България по повод намесата на Република Турция в изборния процес у нас. „Такава солидарност и до ден днешен я чакамe. За съжаление не я чухме и на пресконференцията  във Варна, където бяха посочени и гръцките, и турските проблеми, но не и българските. Не това е разбирането ми за европейска солидарност\", подчерта президентът.Попитан дали върху България не е упражнен прекомерен натиск, тъй като българската позиция се е сменяла не с дни, а с часове, и дали подобни действия ще повлияят на очакваното посещение на руския президент Владимир Путин у нас, държавният глава заяви, че тези въпроси трябва да бъдат отправени към българското правителство.Помолен да коментира българската позиция по случая „Скрипал\", която според коалиционните партньори в управлението е балансирана, президентът отбеляза, че също смята така.В отговор на въпрос за проведената среща на лидерите на ЕС и Турция във Варна, президентът посочи, че „на тази среща чухме как турският президент отстоява позициите на Турция, за моя изненада чухме и как българският премиер излага турските претенции към България. За съжаление не чухме нито една дума от европейските лидери по въпроса за турската намеса в нашия изборен процес и другите наши двустранни проблеми с Турция.\" Държавният глава отново подчерта, че това не е неговото разбиране за европейска солидарност.  ", "date": "2018.03.28", "title": "Президентът: Европейската солидарност не може да бъде сляпа и едностранна"}
{"url": "http://www.cross.bg/kiselina-tzatzarov-danni-1571286.html", "text": "/КРОСС/ Мотивът за заливането на жената с киселина най-вероятно е личен, има конкретни данни за евентуалния извършител. Това каза главния прокурор Сотир Цацаров пред журналисти във връзка със случая със залятата с киселина 36-годишна жена, предаде „Фокус\".„Мен ме интересува това, което чух сутринта от главния секретар на МВР и от директора на Столичната дирекция\", каза Цацаров. Според него оперативният напредък по случая не е малко. „Нека им дадем малко време. В крайна сметка има съвсем конкретни данни по отношение на евентуалния извършител, както и мотива. От това, което те са направили до момента и ако то се потвърди, днес, утре - хората могат да представят пред прокуратурата годни данни. Нека не избързваме и им дадем време за работа\", заяви Цацаров.По думите му предвидените наказания в случая са с оглед естеството на телесната повреда. Според него дали наказанията трябва да бъдат повишени е предмет на решение на народните представители.Агенция „Фокус\" припомня: В понеделник вечерта 36-годишната жена бе залята с киселина в района на бул. „Александър Стамболийски\" и „Константин Величков\". Жената бе откарана в УМБАЛСМ „Н.И. Пирогов\" с 24% дълбоко изгаряне от неизяснен химически агент по главата, шията и пръснато по долните крайници. Полицията работи по две версии за нападението- едната е свързана с личен мотив, а другата - с бизнеса на пострадалата, която е имала сладкарски цех. ", "date": "2018.03.28", "title": "Цацаров: Мотивът за заливането на жената с киселина най-вероятно е личен"}
{"url": "http://www.cross.bg/sezon-kadri-rabotodateli-1571264.html", "text": "/КРОСС/ Пред прага на активния морски туристически сезон има свободни работни места за всички позиции в курортите по Северното Черноморие, стана ясно по време на Петото поредно издание на специализиранато трудова борса за кадри в туристическата сфера. Тя бе открита във Висшето училище по мениджмънт от зам.-областния управител на Добрич Красимир Николов, предаде Дарик.Той приветства хотелиерите, ресторантьорите и търсещите работа в туристическия бранш, като пожела успешен сезон и повишаване рейтинга на България като туристическа дестинация. Директорът на дирекция „Бюро по труда\" Васил Сивков сподели, че поредното издание на трудовата борса е по проект „Готови за работа\".Гладът за кадри в сферата е осезаем, получаваме заявки от работодатели по цялото Черноморско крайбрежие, сподели още Сивков и добави, че дирекцията е провела обучение на над 200 безработни по различни професии в туристическия бранш - готвачи, администратори, камериери и други. Кадри за своите обекти в рамките на мероприятието търсят над 30 работодатели от цялото Черноморие.  ", "date": "2018.03.28", "title": "Глад за кадри на прага на новия турстически сезон"}
{"url": "http://www.cross.bg/tyndzha-arda-kybmsek-1571288.html", "text": "/КРОСС/ Обилните дъждове и пълноводието на българските реки Тунджа, Арда и Марица потопиха Одрин, старинните мостове са затворени за пешеходци и автомобили, основни пътища също са под вода, предаде БГНЕС.Обявена е опасност от още по-големи наводнения, а според турските власти причината е в изпускането на язовирите от каскада „Арда\" - „Кърджали\", „Студен кладенец\" и „Ивайловград\". От седмица продължава да действа код „червено\" за нивото на Тунджа, за последното денонощие водният приток е от 300 куб.м/сек. Дни наред старинните мостове Кануни, Фатих, Сарачхане и Янлъзгьоз, които осигуряват достъпа до два квартала с население над 10 000 души, са затворени за преминаване на пешеходци и коли, две села са откъснати от административния център. Под вода са паркинги, спортният комплекс, където се провеждат традиционните „мазни\" борби, също е наводнен.Мостовете на Тунджа и Марица, които свързват квартал Караач с 5 000 жители с центъра на Одрин са затворени, а в района се намират социални съоръжения на публични администрации. Транспортът до квартала се осъществява през новопостроения мост, изграден неотдавна именно заради постоянните наводнения.Според данни от измервателната станция водният приток в река Марица /а в нея на турска територия се влива Арда/ е 1 353 куб.м./сек., а в Тунджа - 307 куб.м./сек. Наводнени са производствени предприятия и земеделски площи край Тунджа. Управителят на една от измервателните станции в Одрин Несип Йозден заяви, че с повишено внимание ще се следи изпускането на язовирите по река Арда и че ще се осъществи връзка с българските институции.Според него през следващите 15 дни се очаква спадане на нивото на водите, тъй като климатичните прогнози не предвиждат нови валежи. „Ако спадне пълноводието на Арда, то и нивото на Марица ще се понижи - прогнозният дебит в Арда беше 270 куб.м./сек., но поради снеготопенето и дъждовете притокът достигна 440 куб.м./сек. Ако се повиши още малко, ще се вдигне и в Одрин\", посочи Йозден. Той допълни, че язовирите в България са препълнени, преливниците им са отворени, а ВЕЦ-овете ударно произвеждат електроенергия.  ", "date": "2018.03.28", "title": "Тунджа, Арда и Марица преливат при Одрин"}
{"url": "http://www.cross.bg/septemvri-prokyror-kmeta-1571287.html", "text": "/КРОСС/ Намерените документи от ДАНС в кмета на Септември не били класифицирани. Това стана ясно от коментара на главния прокурор Сотир Цацаров след съвместното заседание на вътрешната комисия в НС и комисията за контрол върху службите, където бе привикан заедно с шефа на ДАНС Димитър Георгиев и вътрешния министър Валентин Радев.Това били публични документи за нарушения на отминалите местни избори.Със заповед на обвинител номер едно е създадена комисия, която да провери случая, оглавена от апелативния прокурор на Пловдив. Всички справки от териториалното звено на ДАНС са проверени.Изводът на прокурорската комисия, че четирите документа в кмета на Септември имат обща пресечна точка и тази пресечна точка е Районна прокуратура-Пазарджик. Все още не може да се установи кой е копирал документите. Препечатването им обаче е станало именно в Районната прокуратура, според Сотир Цацаров.Районният прокурор на Пазарджик е поел отговорност и е подал оставка заради скандала. Оставката му е приета незабавно от ВСС.Припомняме, Георги Кацаров - ръководителят на Районната прокуратура в Пазарджик подаде оставка, на 20 февруари, като тогава не бе оповестена официално причината за нея. Една от хипотезите тогава беше, че оставката е именно заради разследването срещу кмета на Септември Марин Рачев за източване на община Септември с 13 млн.лв. Акцията бе заради повдигнато обвинение за данъчно престъпление срещу кмета на общината Марин Рачев за нарушения на закона за обществени поръчки. При операцията по ареста му служителите на ДАНС откриха документи, свързани с изборите, в нощното му шкафче в дома му.Когато това става известно БСП поиска изслушване на председателя на ДАНС Димитър Георгиев по случая, но и тогава главният прокурор  Цацаров оневини родното ФБР.Името на пазарджишкия прокурор Кацаров обаче стана по-популярно покрай случая във Виноградец, където шестгодишно дете стреля с пистолет и уби собственик на заведение. Детето стреля с пистолета на тогавашния председател на Общинския съвет в Септември Лазар Влайков.Близките на убития обвиниха прокурор Кацаров, че е разпънал чадър над Лазар Влайков и че е поддържал нерегламентирани контакти с престъпници.   ", "date": "2018.03.28", "title": "Прокурорска оставка заради документите в шкафчето на кмета на Септември"}
{"url": "http://www.cross.bg/samolet-opashkata-aviv-1571285.html", "text": "/КРОСС/ Германски и израелски самолет се сблъскаха на пистата на летище \"Бен Гурион\" в Тел Авив в сряда сутрин, съобщава БТА.При инцидента няма пострадали хора. На машините обаче са нанесени материални щети.Говорител на Израелската администрация на летищата съобщи, че опашката на самолет на авиокомпания \"Германия\" (Germania), който трябвало да излети за Берлин, се ударила в опашката на самолет на израелския авиопревозвач \"Ел Ал\", пътуващ към Рим.По думите му по-сериозно увреден е германският самолет, но за пасажерите не е имало никаква опасност. Те били прекачени на други машини.  ", "date": "2018.03.28", "title": "Два самолета се сблъскаха на летище в Тел Авив"}
{"url": "http://www.cross.bg/godina-toyota-volkswagen-1571269.html", "text": "/КРОСС/ Анализаторите от агенцията Focus2Move обявиха данните от своето проучване на световния автомобилен пазар за 2017 г. и съставиха Топ 10 на най-успешните модели. Според данните, най-продаваният автомобил за миналата година е Toyota Corolla.Японският модел е убедителен лидер в класацията, като само той и заелият второ място Ford F-Series, са записали повече от 1 млн. продажби. Любопитното е, че в сравнение с 2016 г. резултатът на Toyota Corolla е спаднал с 6,6%.Като цяло почти във всички сегменти на сектора за леки автомобили има спад на продажбите спрямо миналата година, но това се компенсира от сегмента на SUV автомобилите при който продажбите са нараснали с цели 12%.Изненадата на миналата година е Honda Civic - 819 006 продадени автомобила. Това е рекорден резултат за Honda, която отбелязва 21.7% ръст на продажбите спрямо миналата година.Голям скок в продажбите отбелязва и SUV модела на Volkswagen - Tiguan . Той за първи път попада в челната десятка. През 2017 са продадени 703 143 автомобила от този модел, което е с 34.5% повече спрямо 2016-та.Топ 10 на най-продаваните коли в света за 2017 г.Toyota Corolla - 1 224 990 бройки (-6,6%)Ford F-Series - 1 076 551 (+8,7)Volkswagen Golf - 952 826 (-3,5%)Honda Civic - 819 005 (+21,7%)Toyota RAV4 - 807 401 (+11,0)Honda CR-V - 748 048 (-0,4%)Volkswagen Tiguan - 703 143 (+34,5%)Ford Focus - 671 923 (-6,3%)Chevrolet Silverado - 660 530 (+3,5%)Volkswagen Polo - 656 179 (-6,6%).Съвсем малко не достига на модели като Toyota Camry, Hyundai Elantra, Hyundai Tucson, Ram Pick-up и Wuling Hongguang да попаднат в първата десетка. Те са нареждат от 11-о до 15-о място в класацията. ", "date": "2018.03.28", "title": "Топ 10 на най-продаваните коли в света за 2017 година "}
{"url": "http://www.cross.bg/pazardzhik-peshtera-denitza-1571281.html", "text": "/КРОСС/ Заместник-министърът на регионалното развитие и благоустройството и ръководител на управляващия орган на ОПРР Деница Николова ще открие обновената сграда на Районна служба „Пожарна безопасност и защита на населението\" и Районното полицейско управление в град Пещера. Събитието ще се състои утре - 29 март, от 09.00 часа, на ул. „Д-р Петър Цикалов\" 1 в гр. Пещера. Сградата е реновирана по проект „Повишаване на енергийна ефективност на публично държавна сграда: РСПБЗН и РПУ в гр.Пещера\", финансиран от Оперативна програма „Региони в растеж\" 2014-2020 г. с близо 800 хил. лв. Мерките включват подобряване на енергийната ефективност на сградата и промяна на облика на фасадата й.По-късно същия ден, от 11.00 часа, в хотел „Форум\" - Пазарджик зам.-министър Деница Николова ще участва в заседание на Регионалния съвет за развитие на Южен централен район. На него тя ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др. от областите Кърджали, Пазарджик, Пловдив, Смолян и Хасково.Дискусията е част от серията обществени обсъждания за новото статистическо райониране на страната, инициирани от Министерството на регионалното развитие и благоустройството. ", "date": "2018.03.28", "title": "Деница Николова ще открие реновираната сграда на пожарната и полицията в град Пещера"}
{"url": "http://www.cross.bg/sofiya-sgradite-stroitelstvo-1571275.html", "text": "/КРОСС/ Сгради, по-високи от 50 метра, няма да бъдат строени в централната градска част на София. Това реши парламентът, като прие окончателно на второ четене промените в Закона за устройството и застрояването на Столичната община.Изключение ще се прави за имотите, попадащи в зоната на новия делови център на София. В 400-метровата зона около метростанциите извън централната градска част и извън районите \"Триадица\", \"Лозенец\", \"Младост\" и \"Изгрев\", сградите не трябва да надвишават 100 м височина. За останалата част от територията ограничението е 75 м.За територията, ограничена от софийския околовръстен път, южна строителна граница на София, бул. \"Цар Борис III\", допустимата височина на сградите е до 15 м. В общия устройствен план на София могат да се определят устройствени зони за много високо строителство, в които височината на сградите не се ограничава, записаха депутатите. От окончателния вариант на промените отпаднаха подробно разписаните граници на териториите за много високо строителство, каквито се предвиждаха двустранно по Околовръстен път при ж.к. \"Люлин\" и по бул.\"Цариградско шосе\"- от кръстовището на 7-ми км до р. Искър.  ", "date": "2018.03.28", "title": "Забраниха високото строителство в центъра на София"}
{"url": "http://www.cross.bg/sofiya-bratya-chasa-1571277.html", "text": "/КРОСС/ На 29 март лидерът на БСП - София Калоян Паргов ще участва в пресконференция по повод 74-тата годишнина от англо-американските бомбардировки над София. Събитието е по инициатива на фондация „Братя Василеви\" и в него ще вземат участие председателят на фондацията Васил Василев, почетният председател на Съюза на патриотичните сили „Защита\" Йордан Величков и акад. Георги Марков.Пресконференцията ще се проведе от 12.00 часа в Националния пресклуб на БТА (бул. \"Цариградско шосе\" 49).На 30 март, в 11.00 часа, БСП - София, фондация „Братя Василеви\" и  СПС „Защита\" ще отбележат деня, в който е извършена най-тежката бомбардировка над София, като поднесат цветя и венци пред паметника на загиналите и пострадалите от бомбардировките софиянци (между югоизточното крило на храм-паметника „Св. Александър Невски\" и Народното събрание).   ", "date": "2018.03.28", "title": "Калоян Паргов ще участва в пресконференция по повод 74-тата годишнина от англо-американските бомбардировки над София"}
{"url": "http://www.cross.bg/cherna-gora-nato-1571276.html", "text": "/КРОСС/ Черна гора реши да изгони руски дипломат след отравянето на бившия руския шпионин Сергей Скрипал, за което британското правителство обвини Москва, съобщи Ройтерс.В съобщение правителството на Черна гора, най-новата страна-членка на НАТО и кандидат за присъединяване към ЕС, обяви, че решението е взето в съответствие с действията на нейните съюзници и партньори - ЕС и НАТО, и в солидарност с Великобритания.Черна гора отхвърли и съгласието си за дейността на руския почетен консул.Руските дипломати в Подгорица не бяха открити за коментар.Отношенията между Русия и Черна гора са обтегнати от октомври 2016 г. след предполагаемия подкрепен от Русия заговор за убийството на черногорския премиер, свалянето на правителството и предотвратяването на влизането на бившата югославска република в НАТО. Кремъл отхвърли обвиненията като абсурдни, припомня Ройтерс.  ", "date": "2018.03.28", "title": "И Черна гора гони руски дипломат"}
{"url": "http://www.cross.bg/kalashnikov-konstryktor-mihail-1571274.html", "text": "/КРОСС/ На 75-годишна възраст от живота си отиде съветският и руски оръжеен конструктор Виктор Калашников, син на легендарния Михаил Калашников. Това информираха световните агенции.ой е издъхнал в Ижевск вчера, като причината за смъртта му не се уточнява. От 1966 г. Калашников-младши работи в Ижевския машинен завод, като е вземал участие в разработването на редица стрелкови оръжия, сред които самозареждащи се ловни карабини, пистолетите „Бизон-2\" и „Витяз-СН\".Приживе той е удостоен със званието „Заслужил конструктор на Руската Федерация\" и „Почетен оръжейник\", награден е и с ордена „Почетен знак\". Баща му Михаил Калашников почина през 2013 г. на 95-годишна възраст.  ", "date": "2018.03.28", "title": "Почина синът на Калашников"}
{"url": "http://www.cross.bg/santimetra-dynav-suobshtiha-1571278.html", "text": "/КРОСС/ През последното денонощие нивото на Дунав при Лом се е понижило с 10 сантиметра, а в последните четири дни - с около 25 сантиметра, съобщиха от общината в града. Днес са измерени 747 сантиметра спрямо условната кота \"нула\".Въпреки лекия спад, прогнозите са за покачване в близките дни и заради това въведената от общината втора степeн на готовност за действие - \"постоянно наблюдение\", остава в сила, съобщиха от местната администрация. На пет места в Лом и селата Станево, Орсоя и Долни Цибър са разположени пунктове за наблюдение, които постоянно следят изменението на нивото и целостта на защитните дигите.Третата степен за действие - \"изграждане на защитни съоръжения\", ще бъде въведена, ако Дунав достигне ниво от 870 сантиметра в града. Тогава в района на пристанището ще бъде изградена временна земнонасипна дига. Към момента няма индикации, че това ниво ще бъде достигнато, няма опасност от заливане на урбанизирани територии в Лом, съобщиха от общината.  ", "date": "2018.03.28", "title": "Нивото на Дунав при Лом се е понижило леко"}
{"url": "http://www.cross.bg/sofiya-radev-politziya-1571279.html", "text": "/КРОСС/ Отговорността, за това което се случи на летището е изцяло наша, на МВР, на Гранична полиция. Това каза министърът на вътрешните работи Валентин Радев във връзка със случая на летище София, при който пътници не бяха преминали граничен контрол. Радев посочи, че проверката продължава. Има дисциплинарно производство, от което се чакат резултатите.От думите на министър Радев стана ясно, че е проведен разговор с транспортния министър Ивайло Московски.\"Служителите, които са виновни или които имат отношение към конкретния случай са отстранени, на тяхно място са докарани други служители. Проведени са беседи с всички останали служители\", каза главен комисар Светлан Кичиков, директор на Главна дирекция \"Гранична полиция\". Кичиков бе категоричен, че други такива констатирани случаи няма.Припомняме, случаят е от 20 март, когато 42-ма пътници от полет от Франция са били пропуснати да влязат в страната през ГКПП на аерогара \"Софи\"я без да бъдат проверени.Вече е разпоредена вътрешна проверка, започнато е дисциплинарно производство спрямо общо 13 служители, включително и ръководителите на смяна, на ГКПП-Аерогара София и на РДГП-Аерогари.И днес по време на представянето на новите автомобили за ГД \"Гранична полиция\", министър Валентин Радев потвърди, че според него случаят от летище \"София\" е грубо нарушаване на служебната дисциплина, но увери че ще бъдат ли взети мерки, тъй като готовността за охрана на границите ни трябва да остане висока.  ", "date": "2018.03.28", "title": "МВР поема отговорността за непроверените пътници на летище \"София\""}
{"url": "http://www.cross.bg/leva-haskovo-yvelichenie-1571280.html", "text": "/КРОСС/ Символичен протест в Хасково проведоха 102 медицинските сестри от детските градини и училищата в общината. Те настояват за увеличение на заплатите с най- малко 70 лева, предава БНР.Специалистите по здравни грижи настояват за увеличение на основната им работна заплата с минимум 70 лева. Към момента основната работна заплата на работещите в здравни кабинети е 585 лева, а на медицинския персонал в яслените групи 635 лева.Медицинската сестра Недялка Маринова, която има 37 години стаж сподели.\"Като отидеш в магазина виждаш как постепенно всеки ден цената на някоя стока вече е скочила, а нашите заплати те си стоят постоянни\".За увеличение на заплатите са необходими допълнително 77 хиляди лева, обясни кметът на Хасково Добри Беливанов и допълни.\"В момента съгласно действащият стандарт сумата, която общината получава, за да изпълнява тази делегирана дейност е един милион 193 хиляди 469 лева. До край са изтръскани възможностите на бюджета, който ни е предоставен.\"Допълнителните пари могат да бъдат осигурени след решение на общинския съвет в  Хасково. ", "date": "2018.03.28", "title": "Символичен протест в Хасково на медицинските сестри от градини и училищата"}
{"url": "http://www.cross.bg/shymen-bilo-vodachut-1571282.html", "text": "/КРОСС/ Шестгодишно момче е пострадало при пътен инцидент в Шумен. Произшествието е станало около 14:30 часа на пл. \"Кристал\" в града.Момчето било с родителите си, когато рязко изскочило на пътното платно до пешеходната пътека. Ударено било от преминаващ лек автомобил Опел „Марива\" с шуменска регистрация.Водачът спрял веднага и откарал майката с детето в МБАЛ- Шумен. След преглед била установена фрактура на десния му крак.Водачът К.К./48г./ от Шумен е правоспособен, тестван е за алкохол - наличие не е установено. Извършва се оглед, образувано е досъдебно производство  ", "date": "2018.03.28", "title": "6-годишно дете пострада при пътен инцидент в Шумен"}
{"url": "http://www.cross.bg/horata-hramovete-zatova-1571283.html", "text": "/КРОСС/ На големия християнски празник вярата води хиляди в храмовете в цялата страна. В тези моменти безопасността е в нашите, но и в чужди ръце.Затова дни по-рано пожарникари стриктно оглеждат помещенията, предава бТВ. Пода около свещниците трябва да бъде негорим, с негорими стени и предмети в близост. Добре е, при възможност, да бъде монтирана вентилационна уредба.Най-стриктно се следи да са разчистени изходите, за да може при евентуален инцидент хората бързо да напуснат храма.Струпването на хора със свещи в ръка често води до инциденти.Затова пожарникарите съветват ако се запали част от косата - „да покрием с наша тъкан, дреха или яке, така че да задушим огъня, ако това не се случи да кажем на човека, който гори, да се търкаля по земята, така че да задуши огъня\".От година на година отец Петър Попов наблюдава промяна в поведението на хората:„Вече хората са много по-съобразителни, много по-търпеливи, по-сдържани\".Ако храмовете не изпълнят писмените разпореждания на пожарникарите - ги заплашва глоба от 200 до 2000 лв.  ", "date": "2018.03.28", "title": "Пожарникари проверяват храмовете преди Великден"}
{"url": "http://www.cross.bg/geshev-pari-obyasni-1571284.html", "text": "/КРОСС/ Прокуратурата обвини 11 души след акцията в НАП вчера. Това съобщи ръководителят на спецпрокуратурата Иван Гешев.По думите му това е първата и най-голяма група от данъчни служители, разкрита от спецпрокуратурата и ГДБОП.Гешев обясни, че освен за подкупи, част от данъчните ще бъдат обвинени и за пране на пари.Той обясни, че арестуваните са от инспектори до началници на сектори. Гешев добави, че данъчните вземали между 500 и 5000 лева в зависимост от бизнеса на търговеца и начина, по който изглеждал обектът.Заместникът на Гешев - Димитър Петров, обясни, че за част от данъчните прокуратурата ще иска постоянни арести. В домовете на арестуваните са намерени около 300 000 лева и скъпи бижута.Според прокуратурата ръководителите на екипи в НАП освен че давали разпореждания как да бъдат проверявани търговци, дори вземали вещи от обекти, които не можели да си платят исканите пари, като така задоволявали битовите си нужди.На разследвашите съдействали редица изнудвани за пари. Гешев заяви, че прокуратурата няма да допусне тези свидетели да бъдат \"натискани\".Директорът на ГДБОП Ивайло Спиридонов обобщи, че елиминирането на тази група било много важно. Част от служителите на НАП имали за задача да получават навреме информация за антикорупционни операции и да я предават на заинтересовани лица. ", "date": "2018.03.28", "title": "Прокуратурата обвини 11 души след акцията в НАП"}
{"url": "http://www.cross.bg/godini-voenachalnik-grobnitza-1571273.html", "text": "/КРОСС/ Китайски археолози са убедени, че тялото, открито в намерена преди години гробница, е на легендарния военачалник Цао Цао, пише в. \"Дейли експрес\". Цао Цао е считан за най-могъщия китайски воин, живял преди около 2000 години към края на династията Хан.Той често е обрисуван като жесток и безмилостен тиранин, но е възхваляван и като брилянтен управник и гений на военното дело, който се е отнасял с подчинените си като с членове на семейството си. Гробница, за която се смята, че е на Цао Цао, е открита през 2009 г. Споровете дали тялото в главната камера е на легендарния военачалник продължават с години. Сега специалисти от Института за културно наследство и археология на провинция Хънан, където се намира гробницата, потвърждават, че останките от тяло на мъж на възраст между 60 и 70 години наистина са на Цао Цао.Откриването на огромния мавзолей е било затруднено поради факта, че по-голямата част от надземните му структури са разрушени. Смята се, че Цао Цао е забранил изграждането на голяма гробница, но синът му Цао Пи пренебрегва бащината воля и построява такава. Впоследствие, опасявайки се, че мавзолеят ще бъде плячкосан, потомъкът на древния военачалник разпорежда горната му част да бъде разрушена.\"Липсата на много отломки наоколо свидетелства, че разрушаването е било планирано, а не акт на отмъщение\", казва археологът Чжоу Лиган. В гробница са открити и останките от две женски тела, чиято самоличност остава загадка. Според исторически сведения Цао Цао е погребан със съпругата си, починала на възраст между 70 и 80 години. Намерените в гробницата тела са на жена, прехвърлила 50-те, и на друга, прехвърлила 20-те.  ", "date": "2018.03.28", "title": "Археолози откриха тялото на легендарен китайски военачалник"}
{"url": "http://www.cross.bg/rymen-prezidentut-radev-1571266.html", "text": "/КРОСС/ Президентът Румен Радев ще посети днес Националната академия за театрално и филмово изкуство „Кръстьо Сарафов\" по повод 70-годишнината на висшето училище.От 18.20 часа държавният глава Румен Радев ще проведе среща с ректора на Академията проф. д-р Станислав Семерджиев.От 19.00 часа президентът ще наблюдава постановката „Кино-театър „Българан\" на абсолвентите от специалност „Актьорско майсторство за куклен театър\" с ръководител проф. Румен Рачев.  ", "date": "2018.03.28", "title": "Президентът ще посети НАТФИЗ „Кръстьо Сарафов“"}
{"url": "http://www.cross.bg/ezik-zhestov-glyhite-1571261.html", "text": "/КРОСС/ Преди да разкажем за състоялата се презентация, трябва да поясним, че тя бе крайният резултат от проведеното в рамките на една година научно изследване на българския жестовия език, информират от PRofile international. То е първото и единствено по рода си, възложено с обществена поръчка от Министерството на образованието на нашата фондация „Глухи без граници\". Осъществяването му стана с проекта „BG05M2OP001-3.003-0001 - Подкрепа за равен достъп и личностно развитие\" по оперативна програма „Наука и образование за интелигентен растеж\" 2014-2020 г., съфинансирана от Европейския съюз.В това национално изследване се включиха всички глухи членове на управителния съвет на фондацията. Цветан Кунчев беше определен за ръководител на проекта; експерт към научния екип беше Валентина Христова;  графичният дизайн бе възложен на Снежи Асенова, а по-късно включихме и Дамян Калчев. Консултанти бяха председателят на фондацията Митко Якимов, Янка Трачук и Силвия Бозева - всички глухи. Петър Ганев, който също е глух, разработи оригинален сървър, на който се събираше информацията от заснетите материали. На него се работеше със заснетите жестове от седем градове в страната - София, Пловдив, Плевен, Търговище, Лом, Бургас и Благоевград. В работата бяха включени близо 300 души, като 136 от тях бяха изпълнители-информатори. Те ни даваха данни за жестовете и отделните думи.С това научно изследване постигнахме целта си - доказахме, че съществува български жестов език, който идва от самите глухи хора и той не е никак примитивен и елементарен, както се мислеше и твърдеше. Освен това, в хода на изследването беше потвърдено, че има диалектни форми на жестовия в различните региони в страната. Възрастните глухи хора, които бяха изпълнители-информатори, при заснемането ни показаха, че българският жестов език е истински и съществува (през годините е имало опити той да бъде изместен, но те са си го запазили и си комуникират с него). Спазихме препоръката на професорския екип и в речника въведохме първи и втори вариант, за да уважим запазените и използвани жестове.Надявам се, че Речника на българския жестов език, в който са включени 5840 жестови знаци, най-после ще имаме онази свобода на достъп до информация; ще може да се започне обучението на колкото се може повече преводачи, които да са в полза на глухите. Децата чрез него също ще могат да получат качествено образование и да обогатят речниковия си запас.Успоредно с лексиката бе направено и научно описание на граматиката на българския жестов език - по него работиха професорите лингвисти от Софийски университет „Св. Климент Охридски\": Ръководител на научния колектив - проф. Йовка Тишева, проф. Гергана Дачева, проф. Красимира Алексиева, проф. Владимир Жобов, проф. Юлияна Стоянова; а също и проф. Цанка Попзлатева. Съвместно с тях като глухи експерти работиха Валя Христова и Петя Керчева.  Неоценима помощ оказа и доктор Бояна Алексов, старши експерт и координатор, за което сме й благодарни. С близо едногодишния си труд те доказаха, че българският жестов език е достигнал равнище на пълноценна езикова система и се различава от устната реч в лексиката и начина на построяване на изреченията. Бяха структурирани три важни за изпълнението и значението на жестовете категории - артикулация, конфигурация на ръката при отделните жестове и тип на изпълняваното движение. Бяха открити и потвърдени различия при използване на жестовите знаци за синоними, омоними и антоними. Най-после беше направено нещо, което го има отдавна в света - в тази книга професорите доказаха, че глухите хора говорят на език, за който се твърдеше, че е аграматичен. Това, както беше изяснено научно, е така наречената „глуха граматика\", в която няма предлози и съюзи като „от\", „на\", „във\", „със\" и т. н. Граматиката показва, че глухите хора имат особена свобода и комфорт да общуват, без езикът им да има нещо общо с утвърдените и познати граматически правила на вербалния език.На 23 март тази година, в конферентния център „Венус\", Министерството на науката и образованието, в партньорство с фондация \"Глухи без граници - България\", представихме резултатите от националното научно изследване.Заместник-министър Деница Сачева откри събитието. В краткото си слово тя подчерта,  че „българският жестов език може да бъде признат като самостоятелен. България е сред малкото държави, провели проучване с такава цел. То ще позволи да се въведат законови разпоредби за равностойното прилагане на жестовия език в образованието и в други области на обществения живот.В момента жестовите знаци се използват като помощно средство и средство за комуникация при обучението на децата и учениците с увреден слух в детските градини и училищата. Изследването е основа и за създаване на методически пособия, които да помогнат в комуникацията и съвместното обучение на глухите и чуващите деца и ученици в цялата страна. Ако жестовият език бъде узаконен, ще можем да го въведем като специален учебен предмет в специалните училища и като избираем в останалите.\"След нея г-жа Грета Ганчева, директор на дирекция „Достъп до образование и подкрепа на развитието\" към МОН каза, че „предстои разработването на методики за прилагането на този език, а също и обучение на учители и ученици, да се въведе като избираем предмет в общообразователното училище, така, че да може да се осъществи комуникацията между чуващите и глухите хора от една страна и от друга - да се развива този език. Предстои също и обучение на служителите, работещи в различните администрации, за да бъдат посрещнати нуждите на глухите хора.\"От името на фондацията председателят Митко Якимов изказа задоволството си от успешното приключване на обществената поръчка за национално научно изследване на българския жестов език. Благодари на Министерството на образованието и науката за методическата подкрепа по време на реализация на изследването, както и на всички глухи, взели участие.  Председателят Митко Якимов подчерта, че остава само една крачка до крайната цел - конституционното признаване на българския жестов език за официален език на републиката.Презентацията на двете книги преставиха ръководителя на екипа - Цветан Кунчев, Валентина Христова - експерт от научния екип и Снежанка Асенова - консултант лексика, консултант и дизайн на Речника.  Разказа за извършената работа и етапите, през които преминаха, за неуморната работа, лишавайки се от сън и почивки, от свободно време, за да спазят сроковете по проекта.Вярваме, че с този речник и граматиката най-после ще постигнем свободата на глухите хора да общуват. Вярваме също, че узаконяването на българския жестов език в най-скоро време ще стане безспорен факт - за да могат наистина глухите хора да се почувстват равноправни граждани на Република България,допълват още от PRofile international. ", "date": "2018.03.28", "title": "Български жестов език и Теоретично описание на Граматиката на Български жестов език вече са факт"}
{"url": "http://www.cross.bg/hristov-prof-nyama-1571262.html", "text": "/КРОСС/ \"2018 година е преломна. Балансите в  света са разрушени. Намираме се вероятно в ситуация, която много прилича на 1939 година\", сподели на среща с обществеността в гр. Попово проф. Иво Христов. По покана на местното читалище „Св. Св. Кирил и Методий\" той представи книгата си „Пред пепелището на нестаналото българско общество\" и отговори на въпроси за глобалната политика, различните геополитически интереси и тяхното отражение у нас.„14 държави експулсират руски дипломати. Това е другото име на преддверието на войната\", изтъкна  проф. Христов и припомни речта на руския президент пред Федералното събрание, която нарече „историческа\".На 1 март т.г. Путин съобщи, че Русия има нужда от качествен скок в технологиите, икономиката, образованието, медицината. За да извърши този скок, тя се нужда е от технологично време, което противниците й няма да й дадат. Затова руският държавен глава разкри и новите руски военни възможности -новите руски оръжия\", обясни анализаторът. Той посочи, че Западът няма никакъв интерес да бъде разрушено настоящото статукво, което чудесно го устройва, осигурявайки му източване на ресурси и стратегическо предимство пред целия останал свят. Затова той няма да даде нужното на Русия технологично време, вкарвайки я в каскада от конфликти с различна интензивност. „Ето защо на 1 март т.г. Путин ни съобщи как този свят може да го няма. Това се крие зад смразяващата фраза, произнесена от него пред една руска телевизия: „Защо ни е свят, в който Русия я няма?\" - поясни проф. Христов и продължи - Предходните 50 години балансът в света се базираше върху страха от взаимно ядрено унищожение и ужасяващия спомен от Втората световна война. Този баланс се крепеше от елитите на двете свръхсили - СССР и САЩ. Тези елити бяха участвали във война и знаеха какво е тя. В момента светът се управлява от елити, за които войната е само чужд спомен, своеобразна електронна игра\".„Сега важното е да опазим страната си в този вид, защото и това не е много сигурно\", изтъкна проф. Христов, припомняйки амбициите и „душевните граници\" на турския държавен глава. По думите му ескалацията на отношенията между Турция и Гърция е исторически обусловена от събития, които за гърците са националната трагедия на 20 в. с милион и половина жертви от гръцка страна. Днес напрежението се корени в газовите залежи на средиземноморската зона край Кипър и находището „Левиатан\", заради което всички големи сили изпратиха флота си там. „Който ги владее, от него ще зависят газовите доставки в Европа\", обясни проф. Христов. Той смята, че стремежът на Турция да се превърне от регионален в глобален геополитически фактор е „игра върху тънък лед\". Съдбата на Турция и желанието й да бъде „център със собствена периферия, подобно на Русия и САЩ\", рефлектира пряко върху България, стана ясно от думите му. „Разпадне ли се Турция, историята с бежанците ще ни се стори оперета\", прогнозира той.Проблемът на западната цивилизация не е икономически, технологичен, информационен, а смислообразуващ, счита проф. Христов. „След като Ницше обяви, че „Бог е мъртъв\", а в романа си „Братя Карамазови\" Достоевски написа „Щом като няма Бог, значи всичко позволено\", днес закономерно имаме тези резултати! -  подчерта проф. Иво Христов и завърши: Протоиерей Александър Шмеман е казал\" Човекът е единственото известно  живо същество, което съзнава факта на своето съществуване и факта на неговата крайност в една безкрайна вселена. При наличието на такава бездна между крайността на битието и безкрайността на вселената имаш нужда от Бог\".  ", "date": "2018.03.28", "title": "Проф. Иво Христов: Старите баланси в света са разрушени, новите не са изградени, по средата е пропаст"}
{"url": "http://www.cross.bg/zelenchytzi-proizvoditeli-plodove-1571263.html", "text": "/КРОСС/ Евродепутат Момчил Неков се срещна в Брюксел с браншови представители на български производители на плодове и зеленчуци във връзка с обсъждане на бъдещата обща селскостопанска политика (ОСП) и подпомагането на сектор „Плодове и зеленчуци\" в България.В срещата участие взеха представители на Българска асоциация на производителите на оранжерийна продукция; Национален съюз на малките и семейни ферми и производители в България; Българска асоциация на организациите на производители на плодове и зеленчуци; Асоциация български пипер; Национален съюз на градинарите в България и Българска асоциация „Биопродукти\".По време на срещата с Момчил Неков производителите изтъкнаха, че Сектор „Плодове и зеленчуци\" в България се е свил многократно, като някои традиционно консумирани от българите плодове и зеленчуци биват внасяни до близо 90% от други държави.Те заявиха, че има небалансираност в българското земеделие относно подкрепата, която се предоставя на българските производители в различните сектори. Реално липсва стратегия за сектор „Плодове и заленчуци\", който създава добавена стойност, ангажира работна ръка и има положителен ефект върху селските райони. Браншовиците отбелязаха и непоследователност в политиката на ЕС и България, поради което производителите биват ощетявани.Относно новата ОСП българските производители на плодове и зеленчуци, заявиха, че е необходим нов модел на субсидии - сегашната система за единно плащане на площ не отразява нуждите и разходите на секторите.Момчил Неков се ангажира с подкрепа и съдействие, както и да представи проблемите и вижданията на българските производители на плодове и зеленчуци на европейско ниво.Българските производители на плодове и зеленчуци са на посещение в Брюксел за срещи с различни представители на сектор „Земеделие и развитие на селските райони\", като основен акцент в разговорите е бъдещето на ОСП. ", "date": "2018.03.28", "title": "Близо 90% от традиционно консумирани от българите плодове и зеленчуци се внасят от други държави"}
{"url": "http://www.cross.bg/naselenieto-ochakva-namalenie-1571267.html", "text": "/КРОСС/ Населението на България ще намалее с около 20 - 25% до 2040 г. Това сочи Прогноза за демографското развитие на България за периода 2015 - 2040 г., изготвена от Института за изследване на населението и човека при БАН на базата на сравнителна съпоставка на официални прогнозни данни на Евростат, НСИ, ООН и Световната банка.Документът беше приет на днешното заседание на Министерския съвет.Основният извод в проучването е, че се очертават сходни на сегашните тенденции в демографското развитие на страната през следващите няколко десетилетия.Независимо от предвижданото намаление на смъртността, което засяга в различна степен мъжете и жените, структурата на населението по пол ще остане стабилна. Делът на младите хора до 20 г. ще се запази, докато на възрастните над 65 г. ще нарасне значително. Това определя и прогнозирано намаление на броя и дела на населението в активна възраст, сочи документът.Намалението на населението на териториален принцип обхваща почти всички области, без столицата, и се очаква този процес да продължи в течение на целия период.В общоевропейски план България не е единствената страна с прогнозирано намаляващо население, се посочва в проучването.Според целевия вариант на проекцията на Евростат се очаква това да се случи в още 11 страни - Литва, Латвия, Румъния, Гърция, Хърватска, Португалия, Полша, Унгария, Естония, Италия и Словакия. Към тях условно биха могли да се присъединят Словения и Чехия, в които броят на населението се очаква да остане без промени до 2040 г. Това води до извода, че в почти половината страни от ЕС се очаква намаление на населението.Прогнозните резултати от различните проекции свидетелстват, че въпреки очакваното подобрение в показателите за смъртност и раждаемост, населението на страната вероятно е достигнало до етапа на т. нар. „инерция на обратния растеж\". Поради действието й, дори периодните нива на фертилност да се увеличат до равнището, необходимо за просто демографско възпроизводство - процес, който не се очаква в близко бъдеще, прогнозите са абсолютният брой на населението да продължи да намалява, сочи докладът.  ", "date": "2018.03.28", "title": "До 2040 година населението у нас ще намалее с 1/5"}
{"url": "http://www.cross.bg/poleta-ekipazhut-prinyden-1571270.html", "text": "/КРОСС/ Авиокомпанията Блу Еър съобщи, че екипажът на самолет, пътуващ по маршрута Бирмингам-Букурещ снощи, е бил принуден да вземе мерки срещу пътник, който имал неадекватно поведение, съобщава информационният сайт Зиаре.Пътникът, 27-годишен българин, станал от мястото си по време на полета и се насочил към пилотската кабина, като се опитал на влезе със сила и след това попитал стюардесата за кода за достъп. След като не получил отговор, мъжът се ядосал и започнал да се държи агресивно, в резултат на което екипажът бил принуден да го обездвижи до края на полета, където бил предаден на властите.Компанията уточнява, че инцидентът не е довел до създаване на паника на борда на самолета и той е кацнал по план на международното летище \"Хенри Коанда\" в Букурещ.  ", "date": "2018.03.28", "title": "Българин буйствал по време на полет, принудили се да го вържат"}
{"url": "http://www.cross.bg/danni-zakonut-zakona-1571268.html", "text": "/КРОСС/ което беше представено днес от проф. Даниел Вълчев, бивш вицепремиер и министър на образованието. в голяма степен обобщават законодателната дейност на всички предходни народни събрания, откакто Юридически барометър започна да извършва своето наблюдение, и тази закономерност се отнася напълно и за началото на мандата на 44-то Народно събрание, каза още Вълчев.  от изследваните закони са . Лидери в това отношение са  - с 6 изменения и допълнения (т.е. средно веднъж месечно) и т,  и  - с по 5 изменения и допълнения. През периода юли-декември 2017 г. са обнародвани От тях: 5 нови, 46 закона за изменение и допълнение (ЗИД) и 13 ратификации, допълни още Вълчев.Откроява се .  , с който е изменен и Законът за държавния служител, и , с чиито преходни и заключителни разпоредби се въвеждат съществени, при това несвързани с основния закон за изменение и допълнение промени в Закона за енергетиката, очерта той.Според екипа на Юридически барометър отново са налице примери за . Пример: новият Закон за концесиите - 1 допълнение, преди да влезе в сила, и е променен още 2 пъти за първите 2 месеца от действието си. Средният престой на законопроектите в НС е около 2 месеца. Най-бързо приетият законопроект през настоящия период е  (ДВ, бр. 103/2017 г.) - само за 1 ден след постъпването му в Народното събрание, се казва още в изследването.Темата на това издание на изследването е \"\". \"Действително въпросът за личните данни е актуален, но от друга страна ние - екипът на Юридически барометър, се опитахме да дадем такъв прочит, който не се синхронизира напълно с тази, как да я нарека -  известна истерия, която през последните месеци има в нашето общество. Истината е, че това е важна тема, която и досега е имала уредба както в международни актове, европейски актове, така и в България. И това, което сега се случва е свързано с един пакет, който обхваща регламента, който споменахме  - Общият регламент за защита на данните и две директиви - съответно регламентът ще влезе в сила на 24-ти и ще се прилага от 25-ти май, а директивите ще трябва в началото на май да бъдат транспонирани) -  тоест задава се нещо ново, каза Вълчев.Даниел Вълчев обясни и новите неща: Първо, разширява се понятието \"лични данни\" извън това, което всички знаем  - наред с ЕГН-то, което споменахме, към личните данни вече ще спадат такива данни от типа на местонахождението - нещо, което със съвременните телефони мобилни устройства не е трудно да бъде установено, различните онлайн идентификатори, например IP адресите на тези устройства, биометричните данни ( знаете, че една голяма част от тези устройства работят с пръстови отпечатъци, сканиране на ретината и така нататък). На второ място, разширява се понятието \"специални категории лични данни\". Действително това е много важен въпрос, защото тук вече има специална защита на биометричните данни, но става въпрос и за генетични лични данни, с каквито администратори на лични данни вече разполагат - за нашите гени, най-общо казано.  Нещо, което е много важно също е, че се разширява териториалният обхват на действие на европейската уредба, което ще рече че различни администратори на лични данни - да вземем пример Google, Фейсбук и така нататък, които не са установени в ЕС, но предоставят срещу заплащане или безвъзмездни услуги на територията на Съюза, ще попаднат под регулацията на тези нови актове\". Даниел Вълчев допълни, че санкциите, които са предвидени при нарушение на изискванията за защита на личните данни, могат вече да достигнат огромен размер. Според него най-вероятно ще има закъснение при транспониране на новите европейски наредби, засягащи защитата на личните данни в българското законодателството.  Специално внимание в броя е отделено на влезлите в сила през анализирания период и шумно дискутирани промени в:Законопроект на фокус в настоящия брой е  внесен от МС, уеднаквяващ уредбата на корупционните престъпления в публичния и в частния сектор.Специален гост на броя беше , доктор по право, преподавател по Правен режим на класифицираната информация в ЮФ на СУ „Св. Климент Охридски\", преподавател в Националния институт на правосъдието и в Института по публична администрация по въпроси, свързани със защитата на класифицираната информация, защитата на личните данни и достъпа до обществена информация, съветник по правни въпроси на Президента на Република България.. Както и всяка седмица ще се представят становища по важни за правната общност и за обществото въпроси, интервюта с наши авторитетни и по-млади колеги юристи, анализи на нормативни актове, отзиви за юридически книги, информация за предстоящи събития, свързани с правото  и други.В сайта Юридически барометър може да се открие и рубриката  - ежегодното връчване на награди в няколко категории за най-лоши примери в законодателството. В рубриката  ще бъдат помествани примери, някои от които предизвикват смях, а други - отчаяние, но които са обединени от факта, че представляват безобразия с юридически последици.   ", "date": "2018.03.28", "title": "Нестабилност и непредвидимост на българския правен ред "}
{"url": "http://www.cross.bg/polsha-peiitriut-sdelka-1571271.html", "text": "/КРОСС/ Полша сключи най-голямата в историята си сделка за закупуване на оръжие. Варшава подписа днес споразумение с американската компания \"Рейтиън\" да й бъдат продадени системи за противоракетна отбрана \"Пейтриът\" на стойност 4,75 милиарда долара, а самата сделка се сключва в контекста на извършваната от Полша модернизация на въоръжените й сили поради опасенията от Русия, предаде Ройтерс.\"Това е изключителен, исторически момент; с това Полша влиза в изцяло нов свят на най-съвременните технологии, въоръжения и средства за отбрана\", заяви на церемонията за подписването на споразумението полският президент Анджей Дуда. След анексирането на Крим от Русия през 2014 г. и подновената военно-политическа настъпателност на Москва в региона членуващата в НАТО Полша ускори действията си за модернизация на своите въоръжени сили. Две трети от полското въоръжение е от времето на Варшавския договор, отбелязва Ройтерс.Сделката за ракетите \"Пейтриът\" носи облекчение на Полша с оглед на отношенията със съюзника от НАТО САЩ, които все още са напрегнати заради полския закон, предвиждащ затвор за всякакви твърдения за полско съучастие в Холокоста. Според САЩ със закона се нарушава свободата на словото. Представители на израелските власти отстояват тезата, че той е равносилен на отричане на Холокоста, обвинение, което Полша отхвърля. Днешната сделка е за общо четири комплекса \"Пейтриът\", като Варшава преговаря с Вашингтон на втория етап от сделката да закупи още комплекси, както и радар и нискобюджетна ракета-прехващач.\"Очакваме Полша да се придвижи доста бързо до втория етап на сделката. Те изразиха желание да я приключат до края на годината\", каза преди подписването в телефонно интервю за Ройтерс Уес Кремър, президент на подразделението на \"Рейтиън\" \"Рейтиън интегрейтед дифенс систъмс\". Споразумението ще позволи на Полша да провежда операции за противовъздушна и противоракетна отбрана заедно със съюзниците от НАТО Холандия, Германия, Испания и Гърция, които вече разполагат с \"Пейтриът\", заявиха преди това представители на Държавният департамент на САЩ. ", "date": "2018.03.28", "title": "Полша и САЩ парафираха сделка за ракети \"Пейтриът\""}
{"url": "http://www.cross.bg/avstriya-dyshi-zaltzbyrg-1571272.html", "text": "/КРОСС/ Туристически автобус катастрофира днес в алпийския проход Гшют в Австрия, съобщи Австрийската агенция по печата (АПА).Според Червения кръст при произшествието са пострадали 36-ма души. Хърватският шофьор на автобуса е тежко ранен и откаран с хеликоптер в болница в Залцбург.Леки наранявания са получили 35-ма туристи от Южна Корея. Автобусът е пътувал от Залцбург за Халщат. Той е поднесъл по заснежен път и се е блъснал в каменна стена близо до хотел  ", "date": "2018.03.28", "title": "36 души пострадаха след автобусна катастрофа в Австрия"}
{"url": "http://www.cross.bg/borisov-anastasiadis-kipur-1571260.html", "text": "/КРОСС/ Министър-председателят Бойко Борисов информира премиера на Гърция Алексис Ципрас и президента на Кипър Никос Анастасиадис в телефонни разговори за поставените въпроси по време на лидерската среща ЕС-Турция във Варна на 26 март. На заседанието на Европейския съвет в Брюксел на 22 и 23 март българският премиер пое ангажимент да съдейства откритите теми между Гърция и Кипър, от една страна, и Турция, от друга, да бъдат дискутирани с президента Ердоган.Борисов посочи, че е поставил въпросите за задържаните гръцки войници, за напрежението в Източното Средиземноморие и в Егейско море, както и за Кипърския въпрос в рамките на двустранната си среща с турския президент, а след това те са били обсъдени и по време на работната вечеря с участието на председателите на Европейския съвет и на Европейската комисия Доналд Туск и Жан-Клод Юнкер. Той каза също, че лидерите на ЕС са настояли за положителна развръзка до Великден по случая с двамата гръцки войници, задържани на турска територия. Относно въпросите, касаещи Кипър, турският президент ги е информирал, че ще се търси решение съгласно международното право. В телефонните си разговори от днес Бойко Борисов посочи, че развитието по темата ще продължи да бъде следено с внимание и от България, и от Брюксел. Според българския министър-председател възстановяването на доверието и спокойствието в региона в момента е от критична важност.Премиерът Алексис Ципрас и президентът Никос Анастасиадис изразиха благодарност към Бойко Борисов за това, че тези въпроси са били обсъдени на срещата във Варна.  ", "date": "2018.03.28", "title": "Борисов се отчете на Ципрас и Анастасиадис за разговорите с Ердоган"}
{"url": "http://www.cross.bg/gerb-gamishev-dimitur-1571252.html", "text": "/КРОСС/ Димитър Гамишев е подал оставка, съобщи в народното събрание неговият колега Спас Гърневски. Депутатът е подал оставка с цел да не пречи на проверката и да не се спекулира с името на партията.Малко по-рано от БСП поискаха оставката на Гамишев, като в декларация от името на социалистите го обявиха като един от фрапиращите случаи на измами с ДДС. Случаят стана обществено достояние чрез медиите в Благоевград.Народният представител Димитър Гамишев от ГЕРБ олицетворява лицемерната политика на ГЕРБ, заяви от трибуната социалистът Николай Бошкилов, който настоя, че е неприемливо да има политически чадър върху народния представител. Настояваме ръководството на ГЕРБ да вземе решение от случая с Димитър Гамишев, което да отговаря на интересите на българските граждани, подчерта Бошкилов.За пореден път ГЕРБ дава пред гражданите ясно и точно послание как трябва да функционира една истинска демократична и отговорна за делата си партия, защити Спас Гърневски партията от червените атаки. И при най-малкото съмнение в народни представители, те сами депозират оставката си, не чакат да приключат проверките и не се крият зад имунитети, изтъкна той.Питаме кога вие ще бъдете на нивото на ГЕРБ, попита Гърневски и припомни разследваните от прокуратурата социалисти.  ", "date": "2018.03.28", "title": "Димитър Гамишев хвърли оставка"}
{"url": "http://www.cross.bg/stefan-danailov-premiera-1571254.html", "text": "/КРОСС/ Бургаската премиера на автобиографичната книга \"Романът на моя живот\" от Стефан Данаилов ще е на 31.03.2018 г., събота, от 11.00 ч. в конферентна зала на Гранд хотел и СПА \"Приморец\". Произведението ще бъде представено от съавтора му Георги Тошев , като събитието включва и прожекция на филм, посветен на Маестрото - \"Монолог\".На бургаската премиера ще присъства и самият професор Стефан Данаилов.  ", "date": "2018.03.28", "title": "Стефан Данаилов идва в Бургас с „Романът на моя живот“"}
{"url": "http://www.cross.bg/fevryari-grazhdani-drygi-1571251.html", "text": "/КРОСС/ Пътуванията на български граждани в чужбина през февруари 2018 г. са 379.5 хил. (табл. 1 от приложението), или с 3.5% над регистрираните през февруари 2017 година. Увеличение на пътуванията на български граждани в сравнение със същия месец на предходната година е отчетено към Румъния - с 12.9%, Турция - с 10.6%, Франция - с 4.6%, Германия - с 3.1%, Австрия - с 2.9%, и други. Същевременно намаляват пътуванията към Гърция - с 3.9%, бившата югославска република Македония - с 3.0%, Италия - с 1.7%, Сърбия - с 0.6%, и други.В сравнение с февруари 2017 г. e регистрирано увеличение при пътуванията с цел почивка и екскурзия - с 24.4%, и със служебна цел - с 9.7%, докато тези с други цели намаляват с 6.7%. Най-голям относителен дял от общия брой пътувания на български граждани в чужбина през февруари 2018 г. формират пътуванията с други цели (гостуване, обучение, посещение на културни и спортни мероприятия) - 49.7%, следвани от пътуванията със служебна цел - 27.6%, и пътуванията с цел почивка и екскурзия - 22.7% (фиг. 2).През февруари 2018 г. най-голям брой пътувания на български граждани са осъществени към: Турция - 76.9 хил., Гърция - 61.5 хил., Румъния - 43.9 хил., Сърбия - 36.3 хил., бившата югославска република Македония - 29.3 хил., Германия - 21.4 хил., Австрия - 14.4 хил., Испания - 13.4 хил., Франция - 11.9 хил., Италия - 11.4 хиляди (фиг. 3).През февруари 2018 г. посещенията на чужденци в България са 457.4 хил. (табл. 2 от приложението), или с 4.9% повече в сравнение с февруари 2017 година. Регистрирано е увеличение при всички наблюдавани цели: със служебна цел - с 18.8%, с цел почивка и екскурзия - с 2.6%, и с други цели (вкл. гостувания и транзитни преминавания) - с 1.2%. Транзитните преминавания през страната са 22.2% (101.4 хил.) от всички посещения на чужденци в България.От общия брой чужденци, посетили България през февруари 2018 г., делът на гражданите от Европейския съюз е 47.4%, или с 6.0% повече в сравнение със същия месец на предходната година. Увеличават се посещенията на граждани от Белгия - с 23.7%, Гърция - с 14.9%, Чешката република - с 12.1%, Румъния - с 9.4%, и други. Същевременно намаляват посещенията на граждани от Австрия - с 12.7%, Обединеното кралство - с 6.1%, Италия - с 4.2%, Германия - с 2.4%, и други. Увеличават се и посещенията на граждани от групата „Други европейски страни\"  - с 3.0%, като най-голям е ръстът на посещенията на граждани от Сърбия - с 15.0%.През февруари 2018 г. преобладава делът на посещенията с цел почивка и екскурзия - 42.2%, следвани от посещенията с други цели - 37.7%, и със служебна цел - 20.1%.Най-много посещения в България през февруари 2018 г. са реализирали гражданите от: Турция - 79.7 хил., Румъния - 66.4 хил., Гърция - 59.5 хил., Сърбия - 48.2 хил., бившата югославска република Македония - 40.6 хил., Обединеното кралство - 20.5 хил., Германия - 14.3 хил., Израел - 14.3 хил., Украйна - 12.5 хил., Руската федерация - 9.5 хиляди. ", "date": "2018.03.28", "title": "НСИ отчете повече пътувания на българите към Румъния, Турция и Франция"}
{"url": "http://www.cross.bg/ryski-diplomati-rysiya-1571255.html", "text": "/КРОСС/ Съгласуваното експулсиране на руски дипломати от Запада заради нападението с нервнопаралитично вещество във Великобритания може да доведе до положение на Студена война, предупреди руският посланик в Австралия, цитиран от ДПА.Най-малко 24 страни и НАТО гонят общо над 140 руски дипломати в отговор на отравянето на бившия руски разузнавач Сергей Скрипал и дъщеря му в Солсбъри. Великобритания твърди, че нападението е било заповядано от Москва и че е било извършено с разработено от Русия нервнопаралитично вещество, припомня агенцията.Пред журналисти руският посланик в Канбера Григорий Логвинов каза, че има заговор между западни страни за дискредитиране на Русия и той е започнал, когато страната е станала по-независима след 90-те години на миналия век.\"Ако Западът продължи да следва този курс, се опасявам, че може да се окажем в ситуацията на Студена война\", предупреди Логвинов.Посланикът каза, че двамата служители на разузнаването, които Австралия вчера обяви, че ще изгони, са \"напълно законни дипломати от кариерата\".Той постави под въпрос и случилото се с баща и дъщеря Скрипал, които са в болница в критично състояние.Кой е виждал Скрипал след тяхното, както се твърди, отравяне? Видял ли е някой какъвто и да било медицински доклад, подкрепящ политическите изявления, че те са отровени с предполагаемо нервнопаралитично вещество?, запита Логвинов и подчерта, че Русия няма причина да се интересува от двойния агент.\"Скрипал беше осъден, излежа присъдата си и беше освободен. Той повече не е интересен за Русия\", добави той.Посланикът каза, че руският президент Владимир Путин чака препоръки как да отвърне на масовото експулсиране на руски дипломати.  ", "date": "2018.03.28", "title": "Посланик: Експулсирането на руски дипломати може да доведе до нова Студена война"}
{"url": "http://www.cross.bg/lyuksembyrg-rysiya-diplomati-1571253.html", "text": "/КРОСС/ Люксембург отзовава посланика си в Русия за консултации, съобщава \"Блумбърг\", позовавайки се на изявление на външното министерство на малката, но много богата европейска държава.\"Правителството на Люксембург осъжда най-категорично извършеното (в английския град Солсбъри) нападение и се присъединява към изводите на Великобритания за това, че е много вероятно Русия да носи отговорност за случилото се и че няма друго правдоподобно обяснение\", изтъкват от външното ведомство на Люксембург.В същото време вчера външният министър на страната Жан Аселборн заяви, че Люксембург не възнамерява да експулсира руски дипломати.В понеделник 16 страни от Европейския съюз, а също САЩ, Канада, Австралия, Норвегия, Украйна и няколко други държави взеха решение да експулсират руски дипломати заради покушението срещу бившия руски шпионин Сергей Скрипал и дъщеря му Юлия на 4 март, когато двамата бяха намерени в безсъзнание на пейка пред търговски център в южния английски град. Решението за експулсиране беше взето в подкрепа на Великобритания, която обвинява Русия за химическата атака, която е първата на територията на Европа от Втората световна война насам.Руските власти обявиха експулсирането на техни дипломати като \"неприятелска и провокативна стъпка\" и обещаха да подготвят ответни мери. ", "date": "2018.03.28", "title": "Люксембург отзова посланика си в Русия"}
{"url": "http://www.cross.bg/voiina-sityatziyata-momenta-1571256.html", "text": "/КРОСС/ БСП са притеснени от развиващата се дипломатическа криза. Кристиян Вигенин дори оприличи ситуацията с Русия на дипломатическата война, която му напомняла на студената война.Червените са неудовлетворени от непоследователната позиция на българската позиция. Към момента имало разнопосочни сигнали. Това най-малкото създава рискове за страната, смята социалистът.Вигенин иска премиерът Бойко Борисов да дойде в Народното събрание и да обясни за ситуацията Русия - ЕС. Няма по-голям ангажимент в момента от сугурността на страната, категоричен бе социалистът.Иначе левицата иска доказателства, че Руската федерация е замесена в случая \"Скрипал\".  ", "date": "2018.03.28", "title": "БСП вика премиера да обяснява отношенията Русия-ЕС"}
{"url": "http://www.cross.bg/ventzislav-naiilon-glavata-1571257.html", "text": "/КРОСС/ 47-годишният Севдалин Буюклиев и 26-годишният му син Марин са задържани за зверското убийство на столичен бизнесмен в Нареченски бани. Това стана ясно на брифинг на МВР и прокуратурата в Пловдив.Жертвата Венцислав бил ликвидиран на 21 март след свада за пари, прераснала във физическа саморазправа между тримата мъже. Разследващите разкриха, че са правени опити престъплението да се прикрие. Близките на бизнесмена подали сигнал за изчезването му, след като не успели да се свържат с него по телефона, тъй като бил изключен.Криминалистите стигнали до разплитането на случая, след като иззели запис от камера. От него се вижда как Севдалин и Венцислав започват да се карат. Започват да се бият, като на страната на бащата се включва и синът му Мартин. Венцислав изпадна в безпомощно състояние, след което бил пренесен в съседно помещение. Бил е още жив, когато единият го е държал за краката, а другият го е налагал в главата с тъп предмет. След като е бил умъртвен, главата на Венцислав е била увита с найлон и обвързана през шията с въже. Тялото е било увито в завеса от заведението, след това в найлон. Накрая престъпниците го натикали в бидон, затиснат от капак за шахта.  ", "date": "2018.03.28", "title": "Баща и син убили зверски столичния бизнесмен при спор за пари"}
{"url": "http://www.cross.bg/rysiya-poslanik-moskva-1571259.html", "text": "/КРОСС/ Руският посланик у нас Анатолий Макаров заяви, че българската реакция по случая с отзования българския посланик в Москва е разбираема и правилна.Според него националните интереси не трябва да бъдат забравяни заради солидарността. Макаров допълни, че Русия винаги е била и ще бъде надежден партньор на България и Европейския съюз.Припомняме, че във вторник министър-председателят Бойко Борисов нареди посланика ни в Москва Бойко Коцев да се върне в София за консултации с правителството. Мярката е заради напрежението между Русия и Запада след отравянето на бившия руски шпионин Сергей Скрипал.Българската реакция е ход, с който страната ни се опитва да отговори на исканията на европейските си партньори, но и опитва да запази баланс в дипломатическите отношения с Русия.Два пъти преди решението посланикът ни в Русия да бъде извикан, от МвНР категорично съобщиха, че България няма да отзовава дипломати. ", "date": "2018.03.28", "title": "Руският посланик у нас: Националните интереси не трябва да се забравят"}
{"url": "http://www.cross.bg/petrov-racho-imota-1571258.html", "text": "/КРОСС/ На 29 март, в четвъртък, Апелативният съд в София ще разгледа делото по споровете за собствеността на къщата на бул. \"Дондуков\" 20, която беше съборена принудително на 26 декември 2017 г. От едната страна са реститутите, наследници на Рачо Петров, от другата е частен инвеститор, който законно, с постановление за възлагане е придобил 66% от имота още през 2006 г. и това е доказано от българския съд.Вече няколко съдебни състава от всички инстанции са се произнасяли, че претенциите на реститута са неоснователни, но Рачо Петров-внук продължава с опитите да завладее чужд имот в центъра на София, показа проверка на \"24 часа\".  Петров, сестрите му Мария Великин и Елеонора Шейкова, както и Румяна Карлова, на която незаконно са продали чуждия имот, загубиха категорично делото пред Софийския градски съд на 18 август. Очаква се и втората инстанция по казуса да защити закона по същия начин, както колегите им магистрати са го правили няколко пъти досега.Рачо Петров, Мария Великин и починалата наскоро Елеонора Шейкова са внуци на бившият министър-председател Рачо Петров, който е лежал в затвора за корупция с присъда от 75 г. Една от къщите на любимеца на тогавашната царска фамилия е на бул. \"Дондуков\" 20. Имотът е на 200 м от Министерския съвет и президентството. До 1947 г. е бил собственост на акционерно дружество, в което бившия министър председател Рачо Петров е имал миноритарно участие. След това къщата и дворът са национализирани и в следващите 43 г. се стопанисват от държавата. Последно е в активите на общинската фирма \"Софкнига\". През 1994 г. обаче внукът на Рачо Петров е зам-министър в правителството на Филип Димитров. Точно когато заема поста успява да се снабди със заповед за възстановяване на имота и след това претендира, че целият е негов и на сестрите му по силата на реституционния закон. Оттогава къщата е изоставена и се руши. На всички е ясно, че нямат сантимент към сградата, а искат да я бутнат и да продадат изгодно терена.Държавната фирма \"Софкнига\" още през 2005 г. започва дело срещу наследниците на Рачо Петров за 66% от имота,  който са завзели незаконно. През 2006 г. тази част е придобита с постановление за възлагане от частен инвеститор след търг, и този факт е отбелязан в Агенцията по вписванията. През 2011 г. Върховният касационен съд окончателно решава, че Петров, Великин и Шейкова трябва да предадат владението на 66-те процента на \"Софкнига\", които вече са купени от инвеститора. С решението на върховните магистрати казусът би трябвало да е приключен, но реститутите не могат да се примирят с акта на легитимния български съд. Затова прибягват до схема, с която успяват да забавят решаването на проблема със запустялата сграда, която се руши.През 2013 г. Петров, Великин и Шейкова искат отмяна на решението на ВКС, което е категорично, че те не са собственици и трябва да предадат владението на имота. Твърдят, че през 2012 г. са открили документи в стара библиотека, които доказвали правото им на собственост. Защо и как това става след решението на ВКС, което е в техен ущърб, не става ясно. Съдът обаче отказва да се занимава с претенциите им. Тогава се стига до следваща комбинация. Тримата посещават нотариус и съставят констативен нотариален акт, че са собственици, и то на целия имот на \"Дондуков\" 20. Това става без знанието на инвеститора, който законно го е придобил и го е платил на заличената вече \"Софкнига\". Веднага след като получават констативния нотариален акт тримата продават 66-те процента от него на Румяна Карлова. Това е точно размерът от имота, който доказано не е техен. Румяна Карлова е собственик на фирма, чийто офис е в едно от жилищата на реститутите в центъра на София. За апартамента също водят съдебен спор с общината, който още не е приключил. По документи Карлова е платила 400 хил. евро, но съмненията са, че сделката е фиктивна и е направена с цел да се усложни казусът.Когато инвеститорът, придобил 66% от имота, научава за тези сделки, завежда дело в Софийския градски съд, за да защити легитимната си и призната с решение на съда собственост. Искът този път е да се признае, че тримата внуци на Рачо Петров не притежават имота по силата на констативния нотариален акт, както и лицето, на което са продали няма как да придобие собственост. На 18 август 2017 г. Софийският градски съд излиза с решение по делото. То е категорично - Петров, Великин и Шейкова не са собственици на 66% от имота, които вече са и продали, защото това право им е отказано още по делото на \"Софкнига\" срещу тях. Освен, че реститутите нямат право на претенции, първата инстанция е категорична, че Румяна Карлова не е легитимен купувач на спорната част от имота на \"Дондуков\" 20. констативният нотариален акт, с който внуците на Рачо Петров се самопровъзгласяват за владетели на имота, е отменен. Наследниците на Рачо Петров-внук са осъдени да платят и над 33 хил. лв. разноски по делото. Те не спират и дотук, и обжалват пред Апелативния съд.4 месеца след поредното решение на съда, че Рачо Петров и сестрите му няма как да владеят имота, къщата върху него е премахната принудително от общината. Рачо Петров е обжалвал събарянето, но то е потвърдено от съда и там са изпратени багери.  По собствените признания на \"купувача\" Румяна Карлова пред \"24 часа\" целта е била да се събори ненужната сграда и там да се построи нова. Тя дори се интересувала дали е паметник на културата. Рачо Петров-внук обаче спретна цирк при събарянето й със заповед на общинските власти. Въпреки че е сключил договор за продажбата на имота и не би трябвало да го интересува.Заседанието на Апелативния съд по поредните претенции на реститутите е насрочено за 29 март, но не е ясно кога ще приключи цялата сага с окончателно решение по казуса. Не е изключено Петров, Великин и наследникът на Шейкова да открият нови доказателства в някоя прашна библиотека на техни роднини, или да прибегнат до схема като вече обезсиления констативен нотариален акт, за да постигнат целите си. Според юристи, с които \"24 часа\" разговаря, подобни схеми могат само да забавят окончателното решение, което да потвърди това на Софийския градски съд, но не и да го промени, защото случаят е кристално ясен от гл. т. на закона и доказателствата по делото. Докато от магистратите се очаква да постановят справедливо решение, за да се реши сагата с имота, от прокуратурата също имат поле за действие, защото има достатъчно данни за проверка на действията на наследниците на генерал Рачо Петров при опитите за неправомерно завземане на апетитния парцел. ", "date": "2018.03.28", "title": "Рачо Петров-внук не се отказва от апетитен, но чужд имот в центъра на София"}
{"url": "http://www.cross.bg/italiya-vino-italy-1571265.html", "text": "/КРОСС/ В италианския град Бриндизи властите са задържали камион с българска регистрация. Той е бил натоварен с фалшиво италианско вино.Камионът е пристигнал с ферибот от Гърция. При проверка по линията за защита на произведеното в Италия, в него са били намерени близо 14,000 бутилки вино \"Просеко\" с етикети на английски език \"Product of Italy\" и \"Wine of Italy\". Било е предназначено за Франция.Подозрението накарало полицаите да се свържат с фирмата производител на \"Просеко\". Отговорили им, че виното е произведено в България, а не в Италия - т.е. то е фалшиво.Името на фирмата не се споменава, както и това на 68-годишния български шофьор. Пратката е иззета.  ", "date": "2018.03.28", "title": "Откриха италианско вино менте в български камион в Италия"}
{"url": "http://www.cross.bg/london-vsichki-rysiya-1571289.html", "text": "/КРОСС/ Британските власти систематично демонстрират неспособността да осигурят безопасността на руските граждани на своята територия. Примери за това, в частност, са отравяне на бившия сътрудник на Федералната служба за сигурност на Русия А.Литвиненко, смърт при неизяснени обстоятелства на руските бизнесмени Б.Патаркацишвили и А.Перепеличний, таинствено \"самоубийство\" на Б.Березовский и удавяне на неговия делови партньор Н.Глушков и, най-накрая, посягане на живот и здраве на С.Скрипал и Ю.Скрипал.В последния случай Лондон пренебрегна всички норми на международното право, етиката и здравия разум. Без да предоставя каквито и да било доказателства и дори не предлагайки никаква конкретна картина на случилото се, Лондон обвини Русия в отравяне на собствените си граждани, започна да използва название на химическото вещество, което никога не се е използвало при нас, разгърна мащабна политическа и медийна кампания. Инспирирано бе безоснователно експулсиране на руските дипломати от редица страни и представителства към международните организации, беше обявен комплекс от други санкционни мерки. Нашите законни изисквания да ни предоставят образци от приложеното вещество бяха игнорирани.Следственият комитет на Руската Федерация на 16 март т.г. възбуди наказателно дело във връзка с опита за предумишлено убийство на гражданка на Руската Федерация Ю.Скрипал и подготви съответно запитване до британската страна. Очакваме от Лондон конкретно взаимодействие в рамките на воденото от нашите органи на реда разследване. Държането на британските власти предизвиква много въпроси. Населението на самата Великобритания се държи в неведението относно ключовите моменти на този инцидент, обявен за сериозна заплаха, не се знае общ брой пострадали. Премълчава се и информация за дейността на намиращата се недалеч от Солсбъри секретна лаборатория в Портон Даун, където, както всички знаят, се провеждаха работи по създаване на химически оръжия.Скрива се информация за проведените от този център заедно с британските военни годишни учения \"Токсична кама\" в навечерието на отравяне на Скрипал, в рамките на които се тренираха техники на борбата с химическото и биологическото заразяване.По цял свят с усилията на Лондон се разгръща кампания по формиране на абсолютна презумпция на вината на Русия. Върви съзнателна, преднамерена ескалация на конфронтацията, демонстриране на силата близо до руските граници. Очевидна е линия на противопоставяне на политико-дипломатическото взаимодействие, което би могло да допринесе за обективно и всестранно разглеждане на инцидента в Солсбъри.Анализът на комплекса на всички обстоятелства свидетелства за незаинтересуванността на британските власти да се изяснят истинските мотиви и да се установят изпълнителите на престъплението в Солсбъри и ни кара да мислим за евентуална причастност към него на британските специални служби. Ако руската страна не получи убедителни доказателства на обратното, ще смятаме, че дума става за опит за убийство на нашите съграждани в резултат на най-голямата политическа провокация. Подчертаваме, че доказателствата в този случай дължи тъкмо британската страна.  ", "date": "2018.03.28", "title": "МВнР на Русия: Лондон пренебрегна всички норми на международното право, етиката и здравия разум"}
{"url": "http://www.cross.bg/godina-stana-pironkova-1571247.html", "text": "/КРОСС/ Цветана Пиронкова стана майка. Бившата ни първа ракета роди момченце в късните часове на 27 март, съобщава вестник \"Марица\". Майката и бебето са добре.Полуфиналистката от \"Уимбълдън\" 2010 г. получи контузия в средата на миналата година. Тя прекъсна участията си по турнири, а преди Коледа стана ясно, че със съпруга й Михаил ще стават родители.Тенисистката и бившият футболист на \"Локомотив\" Пловдив Мирчев се венчаха през лятото на 2016 година.Върховото класиране на Пиронкова в световната ранглиста е номер 31. Тя има една титла в кариерата си на турнира в Сидни през 2014 година.  ", "date": "2018.03.28", "title": "Цвети Пиронкова стана майка"}
{"url": "http://www.cross.bg/morbili-kynchev-nyama-1571243.html", "text": "/КРОСС/ Всяка година по това време се наблюдава сезонът на шарките. В момента има малко по-широко разпространение в Пловдивско. Това каза в сутрешния блок на БНТ главният държавен здравен инспектор д-р Ангел Кунчев.Варицелата е масово разпространена на базата на това, че у нас няма профилактика. Всеки, който не я е преболедувал, при първа среща с вируса се заразява, добави той. Когато се изкара в ранна детска възраст, варицелата протича сравнително леко. Усложненията се изразяват във възпаление на средното ухо, менингити, енцефалити. Иначе обикновено протича с температура, с характерен обрив, уточни д-р Кунчев.Ваксиналното покритие за морбили у нас е сравнително добро, движи се между 89% и 94%. Това ни кара да мислим, че няма условия за много широко разпространение на епидемията в България. В Сърбия случаите на заболели от морбили станаха над 1600. Подобна е ситуацията и в Румъния, където има и смъртни случаи, заяви главният държавен здравен инспектор. Морбили е много сериозно заболяване. Закъснение от 2-3 дена може да доведе до най-тежките усложнения - пневмония и енцефалити, подчерта той.Граничният контрол не е най-ефикасната мярка в случая. Ако трябва да говорим наистина за противодействие на заразата от морбили, това е ваксинацията. Морбили е най-заразното вирусно заболяване. Дори един минимален контакт при морбили е достатъчен, за да получим вируса, категоричен е д-р Ангел Кунчев. ", "date": "2018.03.28", "title": "В Пловдив има бум на шарка"}
{"url": "http://www.cross.bg/vlastta-vlast-durzhavata-1571246.html", "text": "/КРОСС/ Демокрацията не напразно е измислила мандатността. Защото всяка власт развращава, а неограничената по време и (де факто, ако не де юре) като правомощия власт развращава абсолютно.Даже избраните уж законно неограничени като власт вождове, неизбежно започват да придобиват уродливи черти на мегаломани и циклофреници... Те твърдят, че искат властта, за да бъде силна държавата им, а всъщност употребяват държавата, за да бъде силна властта им. Те казват, че ще направят живота на народа си по-добър, а превръщат народа си в заложник на своите властови амбиции. Те не позволяват никому да им оспори властта. Те решават, че само те (и никой друг!) могат да определят какви са интересите на тяхната страна и на какво бъдеще тя има право.Мандатността е (и) затова - да не се превръщат народите в заложник на мегаломанията и циклофренията на техните вождове.Когато лидерът знае, че престоят във властта му е ограничен във времето, то той, ако е държавник, се старае да използва максимално този ограничен срок, за да твори добро за обществото. А когато престоят му във властта може да бъде на практика безсрочен, той си казва - има време и за държавничество, а засега - да положа усилия за това, този престой да бъде наистина безсрочен, да укрепя властта си, да бъдат спецслужбите, полицията и армията под мой контрол, да смачкам и дискредитирам опозицията, да превзема съдебната система, да стана свръхбогат, да наредя приятелите и роднините си около тлъстата хранилка и т.н., и т.н. Това е толкова познато, Историята е пълна с подобни примери, когато болни от жажда за власт люде идват със светли идеи, но с течение на времето се превръщат в деспоти или склеротизирали старци, заседнали като кост в гърлото на държавата, обществото и гражданите.Но понякога се случва нещо непредвидено, някой т.нар. черен лебед - събитие, което отникъде не следва, че ще се случи, а като се случи, последствията от него са катастрофични... И имиджът на несменяемия вожд неизбежно се пропуква, започва неговата есен, есента на политическия патриарх. И тази есен е агония. Агония за него, но още по-голяма агония за страната му.Предстои ни да наблюдаваме есените на такива политически патриарси, болни от геополитическа мегаломания и страдащи от политическа циклофрения.Лошото е, че България е в гравитационните полета на някои от тях. И може зле да си изпати. Има такъв риск и той трябва да бъде прогнозиран и управляван. Този риск никога няма да стане равен на 0, докато има такива несменяеми политически патриарси, но може да бъде минимизиран или поне направен по-малък от сегашните му възможни екстремни стойности.  ", "date": "2018.03.28", "title": "Слатински: Демокрацията не напразно е измислила мандатността"}
{"url": "http://www.cross.bg/protzedyrata-infrastryktyra-efektivnost-1571241.html", "text": "/КРОСС/ Започва набирането на проектни предложения по процедурата за „Енергийна ефективност в периферните райони - 2\"  по Приоритетна ос 2 на управляваната от Министерството на регионалното развитие и благоустройството Оперативна програма „Региони в растеж\" 2014 -2020. Над 38 млн. лв., какъвто е бюджетът на процедурата, ще могат да бъдат вложени в мерки за повишаване на енергийната ефективност на публичната инфраструктура и на жилищния сектор в общините с одобрени проекти.В срок до 27 август 2018 г. за безвъзмездно финансиране могат да кандидатстват всички общини на 28-те града опорни центрове от 4-то ниво на националната полицентрична система.В проектното предложение могат да бъдат включени един или няколко обекта  от жилищната и от публичната инфраструктура, като минималният размер на заявената подкрепа е 200 000 лв., а максималният 1,2 млн. лв.Дейностите трябва да са насочени към постигане най-малко клас на енергопотребление „С\" в жилищния сектор, в сгради от културната, образователната и социалната инфраструктура и в сгради на държавната и общинската администрация, както и към намаляване на крайното енергийно потребление, разходите за енергия  и на емисиите на парникови газове.Пакетът документи за кандидатстване е публикуван на интернет-сайта на ОПРР, в меню:  и в .  ", "date": "2018.03.28", "title": "Нови 38 млн. лв. ще бъдат инвестирани в енергийна ефективност в периферните районi"}
{"url": "http://www.cross.bg/platformi-ptitzite-gnezda-1571245.html", "text": "/КРОСС/ Със 195 нови платформи за обезопасяване на гнезда разположени на стълбове от електроразпределителната мрежа ще посрещне щъркелите тази година \"Електроразпределение Юг\" (част от EVN България). Платформите са част от традиционната кампания на дружеството за обезопасяване на щъркеловите гнезда по стълбове от електроразпределителната мрежа в Югоизточна България.С монтираните в рамките на последната година платформи общият брой на платформите, монтирани от \"Електроразпределение Юг\" за предпазване живота на щъркелите oт 2009 г. възлиза на 2327 бр.Стълбове от електроразпределителната мрежа са предпочитано място от щъркели за разполагане на техните гнезда, като често тези гнезда са в непосредствена близост до проводниците. В много случаи това е предпоставка за аварии и инциденти, които от една страна се отразяват фатално на птиците, а от друга причиняват щети и прекъсвания по мрежата. Чрез поставянето на предпазни платформи гнездата се повдигат на разстояние около 1 метър от проводниците. По този начин не само се предпазва животът на птиците, но и се намалява потенциалната опасност от подпалване на гнездата, тъй като металните платформи не позволяват на гнездата да пропадат между проводниците на електрическата мрежа. Обезопасяването се извършва преди пролетната миграция на птиците и в одобрения срок от Министерството на околната среда и водите - до 1 март.Инициативата на \"Електроразпределение Юг\" за монтиране на платформите е съгласувана със съответните регионални инспекции по околна среда и води (РИОСВ).Общо за периода от 2009 г. до края на 2017 г. дружеството е монтирало общо 19 674 бр. защитни изолации като са обезопасени 5180 електрически стълба. С монтирането на изолаторите се намалява рискът от късо съединение за птиците, кацащи на електропроводите. Заедно с това се намалява и риска от аварии по мрежата и прекъсване на захранването за клиентите.Дейностите на дружеството в тази сфера продължават и през 2018 г., когато през активния размножителен период на птиците ще бъдат идентифицирани необезопасените и новопостроените щъркелови гнезда, които ще бъдат повдигнати върху платформи през есента след миграцията на птиците. ", "date": "2018.03.28", "title": "През 2017 г. “Електроразпределение Юг” монтира 195 нови платформи за щъркелови гнезда"}
{"url": "http://www.cross.bg/gerb-eood-borba-1571248.html", "text": "/КРОСС/ Декларация от името на ПГ „БСП за България\", прочетена от Николай БошкиловПП ГЕРБ винаги е декларирала готовността си за борба с корупцията, контрабандата и данъчните измами. От НАП признаха, че милиарди левове е сумата на ревизионните актове, с които са открити злоупотреби с ДДС. До момента обаче няма данни събираемостта на данъците, чрез борба с измамите, да се е увеличила. Това говори, че ГЕРБ не изпълняват поетите ангажименти към избирателите си и няма реални данни за борба със сивия сектор. Тези пари са жизнено необходими за сфери като здравеопазване, образование, социална политика и преодоляване на неравенствата. Всичко това изглежда абсурдно и крайно притеснително на фона на твърденията на министъра на финансите Владислав Горанов, който в края на миналата седмица призна, че битката на министерството със злоупотребите с ДДС е ежедневна.Министър Горанов каза също, че финансовото министерство е предприело много законови промени, свързани с намаляване на възможността нелоялни и некоректни търговци да избягват плащането на ДДС, прехвърляйки собствеността на малоимотни граждани, премахвайки възможността на държавата да си събере приходите.Факт е, че обявените мерки не сработват и не водят до желания резултат, тези пари не влизат в хазната. Не е тайна за никого, че делата за мащабно източване на ДДС и други данъци обикновено завършват срещу неизвестен извършител.Един от фрапиращите случаи на измама с ДДС стана обществено известен чрез медиите в Благоевград. Малко преди да бъде избран за общински координатор на ГЕРБ-Гоце Делчев, народният представител Димитър Гамишев е прехвърлил фирмата си „Гамишев - НКБ\" ЕООД на „Файнест Асошиътс\" ЕООД. Нещо повече - твърди се, че „Файнест Асошиътс\" ЕООД е фирма с 2 лева капитал, регистрирана в Ловеч, ул. „Шипка\" - 5А. Данните в Търговския регистър показват, че на същия адрес са регистрирани общо 23 фирми! Освен това, поне десет, ако не и повече от фирмите, са длъжници на НАП с големи суми! До момента „Гамишев  - НКБ\" ЕООД фигурира в списъка на големите длъжници на НАП, който няма имущество, върху което могат да се наложат обезпечителни мерки. Фирмата дължи на хазната близо 200 хиляди лева и е добавена в позорния списък на НАП. За нас е пълна загадка как е осъществено вписването на продажбата на фирмата в Агенцията по вписвания, след като тя е сред големите длъжници в страната.Народният представител Димитър Гамишев от ПП ГЕРБ олицетворява лицемерната политика на ГЕРБ, ако си член на ПП ГЕРБ, можеш да не плащаш данъци, да извършваш контрабанда, да пренасяш суджуци и да овладяваш областни центрове. Това порочно разбиране за правна политика от страна на ГЕРБ е основната причина България да бъде сочена като най-корумпираната страна членка на ЕС и да не бъде приета в Шенген и Еврозоната. За нас е неприемливо да има политически чадъри над народни представители от ПП ГЕРБ, които не спазват закона.Настояваме ръководството на ПП ГЕРБ да вземе това решение, относно случая на Димитър Гамишев, което да отговаря на интересите на българските граждани. Когато се твърди, че борбата с корупцията и контрабандата е реална и липсват милиарди левове от държавната хазна, а се декларира, че ще се предприемат сериозни мерки това да се промени, първото, което трябва да се направи от управляващите от ГЕРБ е да погледнат в собствената си градина и да изкоренят плевелите от нея! ", "date": "2018.03.28", "title": "БСП: Без политически чадър за депутата от ГЕРБ, уличен в данъчни измами"}
{"url": "http://www.cross.bg/osigyryavane-prava-dopulnitelnoto-1571250.html", "text": "/КРОСС/ Таблицата „Пенсионни права в социалното осигуряване\"  е задължителна за всички държави - членки на Европейския съюз, и се публикува за първи път през 2018 г. с данни за 2015 година. Тя е част от Европейската система от сметки 2010 (ЕСС 2010) и има за цел да установи пълно и последователно покритие на пенсионните права в държавите членки.В таблицата „Пенсионни права в социалното осигуряване\" се отчитат всички съществуващи пенсионни схеми в страната и се представят всички натрупани до момента пенсионни права в социалното осигуряване,  като се дава възможност за по-добър анализ и международна сравнимост на пенсионните системи между държавите.Пенсионните права са финансови активи, които настоящите, както и бъдещите пенсионери, притежават по отношение на съответните пенсионноосигурителни схеми. Натрупаните пенсионни права в България към началото на 2015 г. (крайно салдо за 2014 г.) са 144 145 млн. лв.; от тях 135 985 млн. лв. са към Държавното обществено осигуряване (I стълб), a 8 160 млн. лв. са към Допълнителното задължително пенсионно осигуряване и Допълнителното доброволно пенсионно осигуряване (II и III стълб). Натрупаните пенсионни права в България към края на 2015 г. са 149 879 млн. лв. (169% от БВП); от тях 140 546 млн. лв. са към Държавното обществено осигуряване (I стълб), а 9 333 млн. лв. са към Допълнителното задължително пенсионно осигуряване и Допълнителното доброволно пенсионно осигуряване (II и III стълб).Общото увеличение на пенсионните права през 2015 г. е в размер на 4% (5 734 млн. лв.) спрямо началото на периода. Увеличение от 3% (4 561 млн. лв.) има в пенсионните права на осигурените в Държавното обществено осигуряване, докато пенсионните права на осигурените в  Допълнителното задължително пенсионно осигуряване и Допълнителното доброволно пенсионно осигуряване нарастват с 14% (1 173 млн. лева). Прехвърлянето на пенсионни права между схемите (от Допълнителното задължително пенсионно осигуряване към Държавното обществено осигуряване) за 2015 г. възлиза на 42 млн. лева.Данни за пенсионните права ще бъдат изчислявани и публикувани на всеки три години, като следващите публикации ще бъдат за тригодишен период.  ", "date": "2018.03.28", "title": "НСИ: Пенсионни права в социалното осигуряване на България за 2015 година"}
{"url": "http://www.cross.bg/iliyana-iiotova-evropa-1571249.html", "text": "/КРОСС/ „Европейски съюз? Докъде ЕС? Колко ЕС?\" - тези основни въпроси и възможните отговори коментира вицепрезидентът Илияна Йотова по време на публична лекция „Европейският проект: поглед от Българското европредседателство\" в Института по публична администрация в Университета на Лозана. Вицепрезидентът гостува на университета по покана на „Фондация Жан Моне за Европа\".„Дебатът днес не е за или против Европа. Той е за това как да се промени ЕС, за да си върне доверието на европейските граждани\", подчерта вицепрезидентът пред присъстващите над 300 представители на дипломатическия корпус, преподаватели и студенти. Представители на българската общност в Швейцария също уважиха лекцията. „Промяната е от ключово значение за бъдещето на ЕС\", отбеляза Илияна Йотова.Вицепрезидентът е убедена, че именно обединена Европа се справи с икономическата и финансова криза, но трудностите показаха, че тя няма изградени политики, механизми, инструменти за предотвратяване и посрещане на такива предизвикателства. „Брекзит е само един от примерите докъде доведоха недоверието и страхът на европейските граждани\", отбеляза Илияна Йотова.По думите ѝ ЕС е далечен и неразбираем за европейските граждани. „Петте сценария от Бялата книга на Европейската комисия не осъществиха мисията си - не предизвикаха така необходимия разговор за бъдещето на европейския проект. При това разговор с гражданите, сред гражданите\", изтъкна Илияна Йотова.Вицепрезидентът определи Многогодишната финансова рамка като ключов момент в дебатите за бъдещето на ЕС, в които активни трябва да бъдат националните правителства и местните власти. „Един от основните приоритети на Българското председателство е запазването на кохезионната политика. В Римската декларация, подписана през месец март миналата година, по настояване на президента Румен Радев бе включена политиката на сближаване. Не бива тя да бъде заменена с нов вид финансови инструменти или да компенсира недостига в бюджета на ЕС след напускането на Великобритания, или необходимостта от повече средства за сигурност и отбрана да става с намалено финансиране на други важни политики\", заяви Илияна Йотова.По думите на вицепрезидента съществен въпрос пред бъдещето на европейския проект са отношенията между „стари\" и „нови\" държави членки. „Разделянето на оси е контрапродуктивно и рискува разпадането на европейската конструкция\", отбеляза Илияна Йотова.Вицепрезидентът е категорична, че на международната сцена Европа избра ролята на наблюдател, а не на лидер. Старият континент, който търпи последствията от конфликтите и кризите в различни точки на света, трябва да подпомогне с различни проекти африканските страни да задържат бягащите от бедност и конфликти, смята Илияна Йотова. „Бежанската и миграционната криза са етикетът на този мандат на европейските институции. Позицията на България е за по-сигурна охрана на външните граници, защото това означава сигурност и за гражданите във вътрешността на Европа\", подчерта вицепрезидентът.Границите на Съюза засягат и големия въпрос за отношенията с Турция. „ЕС трябва да постигне консенсус - дали Турция е страна, бъдеща членка, която да е едновременно мост и гарант за отношенията с мюсюлманския свят, или една от т.нар. трети страни, с които при всяка криза изготвя отделни механизми на сътрудничество\", отбеляза Илияна Йотова.Вицепрезидентът изтъкна, че България е направила смела крачка с определянето на евроинтеграцията на Западните Балкани като свой основен външнополитически приоритет по време на европредседателството. Гостите на лекцията оцениха високо тази политика на българската държава. „Най-важното - България успя да сложи в дневния ред на Европа този нестабилен и с нелека съдба регион\", заяви Илияна Йотова и изрази убеденост, че ЕС трябва да оцени пропуските в предишните разширявания и рисковете пред следващи.Сигурността вицепрезидентът определи като най-голямото предизвикателство пред европейските граждани. В същото време Илияна Йотова отбеляза опасността при създаването на обща отбрана да се допуснат нови разделителни линии в Европа   и „нов Шенген с обособяването на отбранително ядро от държави\". Въпроса за двойните стандарти в ЕС Илияна Йотова постави остро на последвалата след лекцията оживена дискусия и посочи като пример недопускането на България и Румъния в Шенген.Вицепрезидентът е убедена, че освен от промяна на политиките, Европейският съюз се нуждае и от институционална реформа. „Днес назначените станаха по-силни от избраните, бюрокрацията измести визионерството\", отбеляза Илияна Йотова, която определи Европейската комисия като политически оцветена не само заради избора на своя председател, но и на еврокомисарите. „Липсва активното участие на гражданите в посочването на европейските лидери. А държавите са само обекти, изпълняващи политики\", подчерта вицепрезидентът.„Обединена Европа по замисъла на основателите ѝ не означава лишаване от суверенитет, а още по-добра защита на националния интерес на държавите. Повече Европа означава повече права и социална защита, изравняване на социални стандарти\", заяви Илияна Йотова, според която с адекватна политика това трябва да го гарантират европейските лидери, за да спре отвръщането от европейската идея. „Защо в ЕС има наказателна процедура за бюджетен дефицит, а няма такава за голям процент безработица, за нарастваща бедност и по-страшното - за голям брой работещи бедни\", пита вицепрезидентът.Като последствие от грешните политики на Европейския съюз Илияна Йотова определи възхода на популистки и крайни настроения. „До това доведе регресът в защитата на основни права\", отбеляза вицепрезидентът. По думите ѝ най-трудна ще е битката с ксенофобията.„Истинското лечение на болна Европа ще бъде чрез общи усилия, с нови идеи и енергия. Трябва да загърбим двойните стандарти не само в отношенията между държавите членки, но и в самото говорене за Европа\", изтъкна в заключение Илияна Йотова.Преди лекцията президентът на „Фондация Жан Моне за Европа\" Пат Кокс и изпълнителният й директор Жил Грен показаха на вицепрезидента част от архивите на Жан Моне, основал влиятелния мозъчен тръст през 1978 г. В богатата библиотека, освен неговите, се съхраняват и още много документи от историята на европейския проект. ", "date": "2018.03.28", "title": "Вицепрезидентът в Университета на Лозана: Промяната е от ключово значение за бъдещето на ЕС"}
{"url": "http://www.cross.bg/vsichki-gadot-huawei-1571232.html", "text": "/КРОСС/ Гал Гадот, известната израелска актриса, която играе супергерой в редица филмови продукции, бе представена днес като лице на серията Huawei P20 на вечерно събитие, след глобалното представяне на новите флагман устройства в Париж.Серията от ново поколение P20 постига баланса между високите технологии и изискания стил. Huawei среща функционалността с дизайна, за да представи съвършения асистент в ежедневието. Няма по-добър представител на тези идеи от Гал Гадот.Гал Гадот - една модерна жена, която отстоява своите вярвания. Изключителна актриса, която показва професионализъм всеки ден. Майка на две деца, справяща се едновременно с домакинските си задължения и с изключително натоварената си кариера. И най-вече - креативен ум, който непрестанно търси нови вдъхновения. Тя има нужда от надежден асистент, за да й помага с ежедневните задължения, които могат да бъдат разпределени с един клик и малко помощ от камерата с изкуствен интелект и функции за добавена реалност.Като креативен човек, Гал счита себе си за актриса и артист, който търси вдъхновение навсякъде. „Правя хиляди снимки, за да открия артиста в себе си, и досега не бях осъзнала каква важна роля играе изкуственият интелект в живота ми. Но докато използвам P20 Pro забелязах всички малки неща, които съм правила, и за които вече не трябва да се тревожа, например, да избера най-добрата снимка за социалните си канали, да избера правилния ъгъл и светлина\". От доста време Huawei работи с най-добрите партньори като Leica във фотографията, за да достави отличен продукт и да задоволи всички нужди на потребителите. Благодарение на тройната Leica камера с изкуствен интелект, вместо стотици обикновени снимки, сега всеки може да направи кадри, спиращи дъха и да запази само най-добрите.Глобален, социален, визуален и технологичен. Най-свързаният, интелигентен и изискан продукт, създаван някога. Смартфоните Huawei P20 посрещат нуждите на бързо учещите се, инфлуенсърите, лидерите в социалните мрежи и поп културата. За всички хора, които не само олицетворяват бъдещето, но и го създават. Гал Гадот представя всички тях. Тя работи и пътува из целия свят. По време на своите пътувания колекционира най-добрите спомени и има възможността да ги сподели със своето семейство и приятели.Гал обяснява ролята на технологията в нейния живот: „Тя е част от всяка минута от живота ми и отговаря на всички рутинни нужди, които имам. От една страна, когато пътувам по работа или със семейството си, мога да запазя запомнящи се моменти от тези пътувания. От друга страна ми дава увереността, че ще успея с всички предизвикателства, особено с осигуреното непрекъснато използване на устройството във всеки момент, благодарение на дългия живот на батерията и функциите за бързо зареждане.\"Изборът на Гал Гадот за лице на Huawei е напълно естествен, тъй като тя е невероятен ролеви модел. Тя е наясно със своите качества и интелигентност, които се превърнаха във вдъхновяващо послание за всички жени и за глобалното общество. Гал Гадот и Huawei имат сходни ценности. Първо, вярата в хората, които се борят, в тези, които се стремят към перфекционизъм и най - вече, силна вяра в преследването на мечтите. Ангажирана майка на две деца, която се пренася от живота у дома към работата и обратно, която всеки ден има хиляди срещи и въпреки това успява да намери време както за семейството си, така и за присъствие на гала вечери. Смартфонът не е просто устройство. Той е изява на личния стил и партньор, който може да се справи с всички предизвикателства.Красивият и тънък дизайн и изтънчените цветове ни пренасят в новата ера на технологията и красотата. P20 и P20 Pro са следващите флагмани, които предлагат премиум изживяване за потребителите. Те са вдъхновение за развитието на потенциала да виждаме, чувстваме и създаваме повече.  ", "date": "2018.03.28", "title": "Гал Гадот става лице на Huawei P20"}
{"url": "http://www.cross.bg/zahari-muzhka-rolya-1571235.html", "text": "/КРОСС/ Съюзът на артистите в България връчи тазгодишните награди „Икар\" в Народния театър „Иван Вазов\".Галин Стоев взе наградата за режисура за постановката „Танцът Делхи\" на Иван Вирипаев.За водеща женска роля бе отличена Радина Кърджилова за превъплъщението си като Екатерина в „Танцът Делхи\", а за водеща мъжка - Захари Бахаров за моноспектакъла „Чамкория\".Братът на Захари - Явор Бахаров, получи наградата за поддържаща мъжка роля.  ", "date": "2018.03.28", "title": "Радина Кърджилова и братята Бахарови получиха \"Икар\"-и"}
{"url": "http://www.cross.bg/organizatzii-vuzmozhnost-byudzhetni-1571234.html", "text": "/КРОСС/ Депутатите ще обсъждат на първо четене промени в Закона за ограничаване плащанията в брой. Приходите от тол такси и постъпления от бюджетни организации директно да се превеждат в БНБ, а не по сметки на други банки, е заложено в текста.С промяната се осигурява възможност обслужването на картовите плащания по събиране на приходи и други постъпления на бюджетни организации да се извършва чрез централизиран подход по сметки на БНБ. Той се прилага и за обслужване на картовите плащания по администрираните от НАП публични вземания. Реализирането на тази възможност ще оптимизира администрирането на приходите на бюджетните организации, той като сумите директно ще постъпват в предвидената за целта сметка в БНБ, вместо в сметки на банки и последващо трансфериране към сметките на БНБ.За физическите и юридическите лица новата възможност за плащане на дължимите от тях суми за такси и цени на административни услуги към съответните бюджетни организации ще се превърне в удобен и безплатен начин за плащане.Със законопроекта се предлага и допълнение на Закона за пътищата, с което се дава възможност за централизирано събиране на приходи от тол такси.  ", "date": "2018.03.28", "title": "Депутатите обсъждат промени в Закона за ограничаване плащанията в брой"}
{"url": "http://www.cross.bg/sustoyanie-zhenata-argirova-1571231.html", "text": "/КРОСС/ Жената е в непроменено тежко общо състояние, но стабилно, съобщи в \"Денят започва\" доц. д-р Мая Аргирова, ръководител на Клиниката по изгаряния в Пирогов. Очаква се в близките дни това състояние да позволи извършването на оперативни интервенции за отстраняване на мъртвите тъкани и покриване със свободна кожна автопластика, допълни тя.Прилагат се най-модерните средства, жената се лекува по всички модерни стандарти на лечението, обясни доц. д-р Мая Аргирова.Жената не е контактна, тя е на апаратна вентилация още от момента на постъпването си, допълни доц. Аргирова. ", "date": "2018.03.28", "title": "Жената, залята с киселина, остава в тежко състояние"}
{"url": "http://www.cross.bg/koreya-polyostrov-severna-1571233.html", "text": "/КРОСС/ Представител на президентството на Южна Корея определи като \"положителен знак\" възможността за безядрен Корейски полуостров, която бе спомената от лидера на Северна Корея Ким Чен-ун на срещата му в Пекин с президента на Китай Си Цзинпин, който е приел покана за посещение в Северна Корея. Очаква се утре Сеул да получи официална информация за визитата на лидера на КНДР в Пекин.Двамата лидери са обсъдили подобряването на връзките между двете страни и поддържането на мира и стабилността на Корейския полуостров.\"Въпросът с ядреното разоръжаване на Корейския полуостров може да бъде решен, ако Южна Корея и Съединените щати отговорят на усилията ни с добра воля и създадат атмосфера на мир и стабилност, докато предприемат постепенни, синхронни мерки за реализирането на мира\", е заявил Ким по време на посещението си. Той също така е изразил желание за провеждането на срещи на високо равнище с Южна Корея и Съединените щати.Ким е заявил още, че ситуацията на Корейския полуостров се подобрява и променя много бързо, и че там се случват важни промени. Севернокорейският лидер е изразил воля за промяна в междукорейските връзки в посока на сътрудничество и помирение.Си и Ким са се съгласили, че двустранни приятелски отношения са взаимно изгодни и са \"общ стратегически избор\". Китайският президент е организирал банкет по случай посещението на севернокорейския лидер, който е бил придружаван от съпругата си.Посещението на Ким в Китай е неговото първо официално обявено пътуване в чужбина, откакто пое властта през 2011-а. Пекин традиционно е най-близкият съюзник на Северна Корея, но въпреки това подкрепи в ООН налагането на по-строги санкции на страната заради ядрената и ракетната й програма.Корейската среща на върха трябва да се състои през април, а среща между Ким и президента на САЩ Доналд Тръмп - до края на май.Белият дом е бил уведомен от Пекин за срещата. От там коментираха, че този развой на събитията е доказателство, че кампанията за максимален натиск създава подходящата атмосфера за диалог със Северна Корея. ", "date": "2018.03.28", "title": "Си Цзинпин и Ким Чен-ун обсъдиха мира на Корейския полуостров"}
{"url": "http://www.cross.bg/zatvor-godini-london-1571236.html", "text": "/КРОСС/ Британец, който планирал атентати и за тази цел се опитал да вербува десетки деца, които обучавал в джамия след училищните занятия, бе осъден на доживотен затвор, предаде Франс прес.25-годишният Умар Ахмед Хак искал да нападне 30 обекта в Лондон с оръжия и превозни средства. За тази цел той се опитал да радикализира 55 деца на възраст от 11 до 14 години, съобщи Скотланд ярд.Намерението му било да се занимава с децата в джамия в Баркинг, Източен Лондон, в рамките на платена програма за извънкласни занимания. Той ги карал да участват в ролеви игри или да гледат пропагандни материали на групировката \"Ислямска държава\", без знанието на родителите им.Според полицията Умар Ахмед Хак е смятал да осъществи плана си след няколко години.Съучастникът на Хак Абутахер Мамун бе осъден на 13 години затвор за опит да набере финансови средства за проекта. Трети обвиняем, Мухамад Абид, бе осъден на 4 години и 3 месеца затвор, защото бил запознат с намеренията им, но не ги съобщил на властите.  ", "date": "2018.03.28", "title": "Доживотен затвор за британец, обучавал деца за атентатори в Лондон"}
{"url": "http://www.cross.bg/georgi-zakon-praktika-1571238.html", "text": "/КРОСС/ Земеделските производители подкрепят борбата с контрабандата на горива, но са категорични, че проектозаконът, внесен в парламента, поставя неизпълними изисквания пред тях. Това каза в интервю за \"Преди всички\" Георги Милев от Асоциацията на зърнопроизводителите.\"Браншът е изправен пред извънредно тежък бюрократичен и финансов режим на регистриране, но опитите да се изложат аргументите \"против\" пред народните представители са претърпели провал\", разказа зърнопроизводителят. Той подчерта, че фермерите получават отстъпка от акциза и имат интерес всеки литър земеделско гориво да бъде на светло:\"Ние като гласоподаватели и като земеделски производители сме възмутени от подобно поведение. Не ни беше дадена възможност да кажем нашите аргументи, когато нашите аргументи бяха твърде силни и не можеха да отговорят, ни вземаха думата\".По тази причина на 3-ти април фермерите ще направят протестно зареждане на тракторите си в традиционните, а не във ведомствените си бензиностанции, което на практика означава, че пътищата на страната ще бъдат блокирани от бавноподвижна и извънгабаритна техника.\"Явно хората, които всеки път се опитват да вкарат този закон, забравят, че това е практически невъзможно и ние на практика във вторник ще ви покажем. Ние просто ще спазим закона такъв, какъвто е. Просто изпреварваме с един месец събитията, ако този закон бъде приет\", каза Георги Милев от Асоциацията на зърнопроизводителите.  ", "date": "2018.03.28", "title": "Фермери ще блокират пътищата на 3 април"}
{"url": "http://www.cross.bg/prostranstvo-grutzkoto-vuzdyshno-1571239.html", "text": "/КРОСС/ Турски изтребители са извършили серия от нарушения на гръцкото въздушно пространство в Егейско море, съобщава Нюз.ин, като изтъква, че това се случва ден след строгите препоръки на европейците към Турция на срещата във Варна.Девет турски изтребители, шест от които с оръжие, са осъществили 45 нарушения на гръцкото въздушно пространство в североизточната, централната и югоизточната част на Егейско море.Турските самолети са нарушили пет пъти и зоната за полетна информация над Атина.   ", "date": "2018.03.28", "title": "Турски изтребители нарушили многократно гръцкото въздушно пространство"}
{"url": "http://www.cross.bg/ninova-korneliya-bulgariya-1571240.html", "text": "/КРОСС/ Свикваме най-голямо национално съвещание, на което да заявим визията на БСП за бъдещето на страната„Днес десетки хора дойдоха при нас и споделиха, че ако не си от ГЕРБ - не те взимат на работа. Във всички държавни служби се назначава по партиен признак. Хората ми казват: „Не ги харесваме, но ни е страх да го кажем, защото ще последват репресии към нас, към близките ни, към децата ни\". Това е съвременно робство в модерна държава, в 21 век. БСП не иска това за България и за децата ни. Ще ви освободим от страха. Не губете вяра, че животът ви може да бъде различен.\" Това заяви лидерът на БСП Корнелия Нинова пред повече от 500 души в Младежкия дом в гр. Пазарджик.„Държавното и общинско здравеопазване е наш приоритет. Подготвяме цялостен нов модел на здравната система. Доходите, пенсиите също са наш приоритет. Трябва обаче в България да има малък и среден бизнес и производство, а не 10 големи фирми да взимат всички обществени поръчки\", категорична бе тя. По думите й хората вече искат промяната да се случи и всеки ден има протести. „БСП показа, че сме опозицията на това управление. Няма друга. Сега ще покажем, че сме и алтернатива на това управление. Свикваме най-голямо национално съвещание в края на май, на което ще заявим визията на БСП за бъдещето на България\", заяви Корнелия Нинова. Тя посочи, че левицата извежда на преден план ролята на държавата и държавността в различни сектори. „Не случайно настояваме държавата да изкупи ЧЕЗ, защото това е стратегически сектор от националната ни сигурност. Сделката е пример за паралелната държава и задкулисие. Нали не мислите, че Гинка от Пазарджик е истинският купувач. Зад нея наднича Борисов\", посочи лидерът на опозицията.„Няма да идваме при вас само на избори, за да ви искаме подкрепата. Тук сме и сега, за да решаваме проблемите ви\", каза също Корнелия Нинова.Ръководството на левицата проведе и заседание в града, заедно с общински председатели на БСП.  ", "date": "2018.03.28", "title": "Корнелия Нинова: Ще ви освободим от страха. Не губете вяра, че животът ви може да бъде различен"}
{"url": "http://www.cross.bg/namyshka-tabachka-momche-1571237.html", "text": "/КРОСС/ Шестокласник от училището в Сапарева баня е заплашил да намушка с джобно ножче свой съученик. Това съобщи пред „Фокус\" - Кюстендил Катя Табачка, говорител на Областна дирекция на МВР.Сигналът за случилото се е подаден от класния ръководител на двете момчета, които са се скарали. Едното момче е отправило заплахи към съученика си, че ще го намушка.„Не е имало допиране на нож в гърлото на другото момче, отправена е заплаха\", каза Табачка.На място са изпратени служители на Районно управление - Сапарева баня и на „Детска педагогическа стая\" - Дупница. Проведени са беседи с двамата ученици. Предстои среща и с родителите им.  ", "date": "2018.03.28", "title": "Шестокласник заплаши съученик с джобно ножче "}
{"url": "http://www.cross.bg/den-na-trayr-v-pamet-na-te-zhertvi-v-kemerovo-1571225.html", "text": "/КРОСС/ В Русия е ден на национален траур заради жертвите от кошмарния пожар в търговски център в град Кемерово.Разследването на причините за пожара продължава, а във вторник хиляди хора протестираха в столицата Москва и над 20 други града с искане виновните да бъдат строго наказани.Спонтанно протестът  стана политически. Демонстрантите скандираха \"Страната вече гори\". Появиха се и призиви за оставка на президента Владимир Путин. ", "date": "2018.03.28", "title": "Ден на траур в памет на 64-те жертви в Кемерово"}
{"url": "http://www.cross.bg/lakdim-dosie-radyan-1571226.html", "text": "/КРОСС/ Приятелката на джихадиста Радуан Лакдим, който уби четирима души при нападения в южните френски градове Треб и Каркасон, беше обвинена в принадлежност към терористична организация.18-годишната Марин, която е приела исляма, застана снощи пред антитерористичен съд в Париж.Заради връзките си с радикални ислямисти тя е била с така нареченото досие „S\" - списък с особено опасни за националната сигурност лица. Нападателят Радуан Лакдим също е бил с досие \"S\" и е бил следен от френските служби.  ", "date": "2018.03.28", "title": "Обвинение за приятелката на терориста, убил четирима във Франция"}
{"url": "http://www.cross.bg/asenovgrad-arhitekt-podkyp-1571230.html", "text": "/КРОСС/ Съдят главния архитект на Асеновград за искане и вземане на подкуп. За днес е насрочено  първо заседание по делото в Пловдивския окръжен съд.Според обвинението през ноември 2016 г. главният архитект на Асеновград  Константин Атанасов е поискал подкуп в размер на 10 хил. лева от управител на банков офис в Асеновград.  Месец по-късно чрез посредник той получил 8 хил. лева.Главният архитект поискал парите, за да съгласува идеен проект за реконструкция и преустройство на бивш хотел в многофункционална сграда със смесено предназначение.Според  разследващите Атанасов е извършил деянието с изнудване и със злоупотреба на служебното положение. ", "date": "2018.03.28", "title": "Първо заседание по делото за подкуп срещу главния архитект на Асеновград"}
{"url": "http://www.cross.bg/avtomobil-patrona-srubskata-1571229.html", "text": "Сръбската полиция е арестувала 40-годишен български гражданин, в чийто автомобил са открити няколко пистолета и боеприпаси, предаде Танюг.При преглед на автомобил мицубиши с българска регистрация на граничен пункт „Батровци\" (на границата с Хърватия) полицаите открили два пистолета с 12 патрона, малокалибрен револвер с 6 патрона, заглушител и кутия с 12 патрона.Българинът, идентифицирана с инициалите З.Д.З., ще остане в ареста 48 часа, след което ще бъде изслушан от прокурор в Сремска Митровица. ", "date": "2018.03.28", "title": "Сръбската полиция задържа българин, в чийто автомобил са открити оръжие и боеприпаси"}
{"url": "http://www.cross.bg/ganev-kolev-voiina-1571227.html", "text": "/КРОСС/ „Новата студена война вече започна\", обобщиха политолозите Кольо Колев и Димитър Ганев пред бТВ по повод шпионския скандал с отравянето на Сергей Скрипал, който доведе до експулсирането на руски дипломати по цял свят.Според тях това, че премиерът Бойко Борисов е привикал българския посланик в Руската федерация Бойко Коцев е добър ход. „От една страна се солидаризираме, от друга не гоним дипломати\", допълни Кольо Колев.„Самата тази сценка с експулсирането на посланиците изглежда безумна. Обществеността не е получила нито едно потвърждение, че това идва от Русия. Тереза Мей била казала\", коментира още Колев.„Живеем в момента с най-ниската точка на отношенията между Запада и Русия от Кубинската криза насам. В последните четири години светът се движи към повишаване на напрежението и хората не си дават сметка колко сме близо до реален конфликт\", коментира Димитър Ганев.Той допълни още, че светът се намира в много ясен преход от еднополюсен към многополюсен. „Когато минаваме от един световен ред на друг, това минава през война\", каза още Ганев.  ", "date": "2018.03.28", "title": "Политолози: Новата студена война вече започна"}
{"url": "http://www.cross.bg/promeni-nakazaniya-obsuzhdane-1571224.html", "text": "/КРОСС/ Правната комисия в парламента организира днес обществено обсъждане на внесените десетина проекта за промени в Наказателния кодекc. Той е бил коригиран над 100 пъти досега.Последната промяна бе инициирана заради разширяване на кръга на възможностите при самоотбрана. Тя е по идея на управляващите, възникнала след убийството на обирджията с прякор Плъха в Пловдив. Предложените промени са свързани и с различни други сфери - нерегламентиран внос, износ и търговия с лекарствени продукти от хуманната медицина, наказания за корупция и на длъжностни лица не само от публичния , но и от частния сектор, преформулиране на домашното насилие - от престъпление от частен в такова от общ характер,по- сурови наказания за бракониерите, гарантиране на ефективно производство срещу незаконната сеч.В обсъждането ще участват депутати, министърът на правосъдието, магистрати , работодатели и неправителствени организации. Отправена е покана и до администрацията на президента. ", "date": "2018.03.28", "title": "Обществено обсъждане на промени в НК в правна комисия на НС"}
{"url": "http://www.cross.bg/sega-leva-zaplata-1571222.html", "text": "/КРОСС/ Данъчни служители прибирали такса \"спокойствие\" от дребни търговци в столицата, разказва \"Стандарт\". 20 данъчни бяха арестувани вчера. Разследването се води от полицаи, които се занимават с така наречената висока корупция, поясниха от дирекция \"Полиция\" в София.Липсата на синхрон между законите води до нов хаос и опашки в Агенцията по вписванията, предупреждава \"Сега\". Фирмите без дейност са вкарани в омагьосан кръг след законодателни промени, които обаче противоречат на други действащи закони.Министърът на образованието обеща 1 500 лева средна заплата за учителите, пише \"Труд\". Сега преподавателите започват работа със заплата наполовина на тази сума - 760 лева. Младите учители у нас са едва 8 на сто от целия преподавателски състав.Дългогодишният наблюдател и дипломат Любомир Шопов коментира в \"Земя\": \"Ердоган излезе печеливш от ситуацията\". Според него интересите на България излизат на минус.  ", "date": "2018.03.28", "title": "В пресата днес"}
{"url": "http://www.cross.bg/chasa-sofiyaot-zala-1571221.html", "text": "/КРОСС/ ***София.От 09.00 часа ще започне пленарното заседание на Народното събрание.***София.От 10.00 часа ще започне седмичното заседание на Министерския съвет.***София.От 10.00 часа в хотел „Маринела\" вицепремиерът Валери Симеонов ще открие Българо-корейски бизнес форум.***София.От 09.00 часа в зала „Средец\" на на София Хотел Балкан ще започне вторият ден на конференцията „Подкрепа за младите учители като инструмент за качествено образование: Привличане, набиране и подготовка на ефективни млади учители в образованието\", организирана от Синдикатът на българските учители .***София.От 09.00 часа 19-и състав на Специализирания наказателен съд ще заседава по делото срещу Емил М., на когото е повдигнато обвинение за организиране и ръководене на организирана престъпна група.***София.От 09.00 часа в сграда Б на Химикотехнологичния и металургичен университет (ХТМУ) ще се проведе Форум „Кариери-2018\".***София.От 09.30 часа 16-и състав на Специализирания наказателен съд ще заседава по делото срещу Георги И., Георги А. и др., на които са повдигнати обвинения за организиране и ръководене на организирана престъпна група.***София.От 09.30 часа 19-и състав на Специализирания наказателен съд ще заседава по делото срещу Георги К., на когото е повдигнато обвинение за организиране и ръководене на организирана престъпна група.***София.От 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които е повдигнато обвинение за организиране и ръководене на организирана престъпна група.***София.От 10.00 часа 10-и състав на Специализирания наказателен съд ще заседава по делото срещу Росен Ч. и Полина И., на които е повдигнато обвинение за организиране и ръководене на организирана престъпна група.***София.От 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които е повдигнато обвинение за организиране и ръководене на организирана престъпна група.***София. От 10.00 до 12.00 часа и от 14.00 до 17.00 в Посолството на Руската Федерация в Република България на бул. „Драган Цанков\" №28 ще София бъде изложена книга за съболезнования в памет на жертвите от трагедията в Кемерово.***София.От 10.30 часа в Парк-хотел „Москва\" ще се проведе конференцията „Учениците пестят енергия в училище\" в рамките на проект, финансиран от Федералното министерство на околната среда на Република Германия.***София.От 11.00 часа в залата на 11 етаж в КНСБ ще се състои пресконференция на тема „Трансгранично сътрудничество между синдикалните организации в България и Германия с цел предотвратяване на трудова експлоатация на български граждани, работещи в ЕС\" .***София.От 11.00 часа в зала „София\" на „Гранд хотел София\" ще бъде представен брой 16 на Юридически барометър на тема „Защитата на личните данни\".***София.От 11.00 часа в Националния пресклуб на БТА ще се проведе пресконференция на Националната асоциация на зърнопроизводителите, на която ще обявят мотивите си за предприемане на протестни действия във връзка с обхвата на Законопроекта за административното регулиране на икономически дейности, свързани с нефт и продукти от нефтен произход.***София.От 11.30 часа в Източния кулоар на парламента председателят на Народното събрание Цвета Караянчева ще открие Великденска благотворителна изложба на картини на деца от 143 СОУ „Георги Бенковски\" - София.***София.От 12.00 часа в Авиобаза - кв. „Враждебна\" ще се проведе тържествена церемония по приемане на нови патрулни и специализирани автомобили с нормална и повишена проходимост. Автомобилите са осигурени за Главна дирекция „Гранична полиция\" по Фонд „Вътрешна сигурност\".***София.От 12.00 часа в Националния пресклуб на БТА ще се проведе пресконференция на Съюза на Военноинвалидите и Военнопострадалите и ръководството на Дружество „Военноинвалид\" на тема „Обществения, здравния, социалния и трудов статус на тези заслужили за родината си български граждани в днешното време на родината ни\".***София.От 13.00 часа в киносалона на Военномедицинска академия ще се проведе Общо събиране на личния състав на болницата. След края е предвиден брифинг с участието на началника на ВМА бригаден генерал професор д-р Венцислав Мутафчийски, д.м.н., FACS.***София.От 13.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.***София.От 13.30 часа в заседателната зала в сградата на Висшия съдебен ще се проведе заседание на Прокурорската колегия на ВСС.***София.От 13.30 часа 11-и състав на Специализирания наказателен съд ще заседава по делото срещу Георги С., Георги С. и др., на които е повдигнато обвинение за образуване и ръководене на организирана престъпна група.***София.От 13.30 часа 6-и състав на Специализирания наказателен съд ще заседава по делото срещу Майдън С., на когото е повдигнато обвинение за престъпление по служба.***София.От 17.30 часа в двора на къща музей „Пейо К. Яворов\" на ул. „Г. С. Раковски\" № 136 Националният литературен музей организира литературна вечер „На нощта неверна верен син...\". Поводът за събитието е отбелязването на 131 години от рождението на Димчо Дебелянов.***София.От 18.00 часа в Литературен клуб „Перото\" ще бъде представена книгата „Пътеводител за комунистическа България\".***София.От 18.30 часа в Литературния клуб на Столична библиотека ще бъде представен Калин Донков - поет на март в Столична библиотека. За него ще говори неповторимата Екатерина Йосифова, която също беше поет на месеца (за февруари).***Благоевград.От 11.00 до 16.30 часа във фоайето на зала „22-ри септември\" Центърът за личностно и творческо развитие организира „Панорама на университетите\".***Благоевград.От 11.30 часа в Аулата на Учебен корпус № 1 ще се състои тържествено връчване на дипломите на абсолвентите от Техническия факултет.***Благоевград.От 16.00 часа неправителствени организации ще представят своите каузи и възможности пред студентите на Американския университет в Благоевград.***Благоевград.От 19.00 часа в зала „22 септември\" ще се състои Тържествен концерт - „Мори Айда, Айда\" по случай 85-ата годишнина от рождението на проф. Кирил Стефанов.***Варна.От 14.00 до 16.00 часа в офиса на ПП ГЕРБ на ул. „Георги Бенковски\" №1, общинският съветник Антоанета Цветкова ще има приемен ден.*** Велико Търново. От 10.30 часа в Регионалния пресклуб на БТА ще се състои пресконференцията Бюрото по труда.***Велико Търново. От 13.00 часа в зала 314 на областна администрация ще се проведе заседание на Комисията по заетост. В дневния ред на заседанието е включено обсъждане и съгласуване на обобщена информация за резултатите от анкетно проучване на потребностите от работна сила в област Велико Търново.*** Велико Търново. От 13.00 часа в Актовата зала на СУ „Емилиян Станев\" ще се проведе Флашмоб „Чими\" /текст - Борис Априлов, постановчик и режисьор - Виктор Терзийски/ на детска театрална група „Дионисий\".*** Велико Търново. От 19.00 часа в малка зала на МДТ „Константин Кисимов\" ще бъде представена постановката „Духът на поета.*** Велико Търново. От 19.00 часа в Читалище „Надежда - 1869\" ще бъде представена постановката„Скъпо съкровище\" от Франсис Вебер.***Велико Търново.От 17.00 часа в Изложбени зали „Рафаел Михайлов\" ще се проведе творческа среща-концерт „Преподаватели на катедра „Музика\" и приятели\".***Велико Търново.От 18.00 часа в зала 30 на Младежкия дом ще се проведе концерт на ученици от Музикалната школа от класовете на Светлана Арнаудова и Жана Шимидова (Калин Братоев - пиано и Биляна Тодорова - флейта).***Велико Търново.От 18.00 часа в Клуб 7 ще се състои представяне на модна къща „Скарлет\".***Видин.От 14.00 часа в Регионалния пресклуб на БТА ще се проведе пресконференция на лидера на Българската национално-радикална партия Димитър Николов, който ще обяви европейска подписка за намаляване на разликите в стандарта на живот в западно-европейските и източните страни.***Видин.От 14.30 часа на паркинга на Община Видин ще бъдат доставени две сметопочистващи машини по трансграничен проект. Кметът на Община Видин Огнян Ценков ще представи информация за изпълнението на проекта - \"Предотвратяване и ограничаване на последиците от предизвикани от човека трансгранични бедствия в региона Видин-Зайчар\", който се изпълнява по Програма Интеррег-ИПА за трансгранично сътрудничество България-Сърбия 2014-2020\".***Видин.От 18.00 часа в залата на Симфониета - Видин Огнян Ценков ще вземе участие в работна среща на представители на Русенския университет „Ангел Кънчев\" с директори на образователни институции в Област Видин, дванадесетокласници и родители, организирана от Регионално управление на образованието - Видин и филиала в гр. Видин.***Враца.От 17.00 часа в малката зала на Художествена галерия „Иван Фунев\" ще се проведат XXIX Зимни четения „проф. Борис Иванов Йоцов - филолог и политик убит, от „Народния съд\" през 1945г.\" Мирослава Топалова.***Враца.От 17.30 часа в общата читалня на Регионална библиотека „Христо Ботев\" ще бъде представена „Духовата музика - XX век - емблемата на Северозападна България\" - Калина Тодорова.*** Горна Оряховица. От 18.30 часа в НЧ „Напредък - 1869\" Театър 220 представя постановката „Татул\" по Георги Караславов.***Добрич.От 09.30 и 10.30 часа в Детска градина № 10 и Детска градина № 17 ще се състоят куклените спектакли „Синият таралеж\" на Държавен куклен театър „Дора Габе\".***Добрич.От 10.00 часа в Голямата заседателна зала на Община град Добрич ще се проведе общинско ученическо състезание „Защита при бедствия, пожари и извънредни ситуации\".***Добрич.От 14.00 часа в Младежки център - Добрич ще се проведе работна среща на Национална мрежа на младежките центрове - Младежки център - Пловдив, Младежки център -Стара Загора, Младежки център - Враца и Младежки център - Добрич.***Добрич.От 18.00 часа в Огледална зала „Нели Божкова\" ще се проведе класически концерт на ученици на СУ „Св. Климент Охридски\".***Дулово.От 10.00 часа областният координатор на ГЕРБ - Силистра Тодор Тодоров организира приемен ден за жителите на община Дулово. Срещите ще се проведат в общинския офис на партия ГЕРБ на улица „ Васил Левски \" №7 , ет.2 (срещу полицията).***Кюстендил.От 10.30 часа на площад „Велбъжд\" ще се проведе инициатива за събиране на пластмасови капачки, в подкрепа на повече дървета и зелени площи в града.***Кюстендил.От 17.00 часа на площад „Велбъжд\" ще започне дефиле на участниците в Международния конкурс за класическа китара „Академик Марин Големинов\", след което в залата на общинския драматичен театър ще се състои официално откриване на музикалния форум от кмета на Община Кюстендил Петър Паунов.***Пазарджик.От 11.00 часа ще се състои церемонията по първа копка по повод началото на дейностите по обновяване на зеленото и междублоковото пространства при кръстовището на ул. „Димчо Дебелянов\" и ул. „Пловдивска\".***Плевен.От 11.00 часа в Регионалния пресклуб на БТА ще се проведе пресконференция на Съюза на слепите в България в регион Плевен във връзка с предстоящия национален протест на хората с увреждания.***Пловдив.От 09.00 часа, в 10 зала на Окръжен съд ще се гледа делото срещу бившия полицай Венцеслав Караджов, обвинен в убийството на родителите си, като убийството е извършено предумишлено, с особена жестокост и с користна цел. Делото ще се гледа и на 29.03.2017 г. от 9.00 часа в същата зала***Пловдив.От 09.00 часа, в зала 2 на Окръжен съд ще се гледа делото срещу Петко П., обвинен в това, че е избегнал установяване и плащане на данъчни задължения в особено големи размери.***Пловдив.От 10.00 часа, в зала 5 на Окръжен съд Пловдив ще се гледа делото срещу Константин А. и Митко З., обвинени в това, че присвоили парични суми в размер на 10 000 лева и 8000 лева.***Пловдив.От 12.00 часа в Заседателната зала на Община Пловдив ще се състои пресконференция по повод форум, посветен на aнгажирането и подпомагането на туристическия бранш за Европейска столица на културата. Форумът ще бъде открит от 15.00 часа в хотел „Холидей ин\".***Пловдив.От 18.00 часа в залата на кметството на район Западен, на улица „Вечерница\" № 1А ще се състои тържество за децата, организирано от ръководството на основно училище „Елин Пелин\".***Пловдив.От 18.00 часа в салона на втория етаж на Регионалният етнографски музей ще бъде представена изложбата „От Виена и Константинопол. Етнография на града\".***Русе.От 10.00 часа в Зала 1 на Областна администрация Русе ще се проведе заседание на Постоянната комисия по заетост към Областния съвет за развитие.***Русе.От 17.30 часа в зала „Европа\" ще се състои заключителният концерт на Майсторския клас по ансамбли, воден от саксофонния квартет SIGNUM. От 18.00 часа в Художествената галерия - Русе се открива фотоизложба за именития диригент и композитор Кара Караев на Държавния музей на музикалната култура на Азербайджан. От 19.00 часа в Доходно здание фестивалът ще предложи едно истинско изкушение за меломаните - концерт на струнен квартет Шуман.*** Свищов. От 10.30 часа в Детски отдел на Градска библиотека ще се проведе „ПРОЛЕТ МИЛА, ЖИВОТВОРНА.\" Литературно-музикална програма на учениците от IV „в\" клас на СУ „Николай Катранов\".***Сливен.От 10.00 часа в зала 105 на Общината ще бъде представен проектът „Подобряване на градската среда на Сливен\". От 11.30 часа ще бъде даден официалният старт на строително-монтажните дейности по проекта.***Стара Загора.От 18.30 часа в Регионална библиотека „Захарий Княжески\" ще се проведе среща с журналиста Георги Тошев. След това ще бъде представен документалният филм „Катя Паскалева. Последната роля\" и книгата „Катя Паскалева. Жените в мен\" (изд. Сиела).***Търговище. От 11.00 часа в пресцентъра в Областна администрация директорите на дирекциите „Бюро по труда\", „Инспекция по труда\" и „Социално подпомагане\" в Търговище ще дадат пресконференция.***Хасково.От 10.30 часа в зала „Марица\" на Областна администрация Хасково ще заседава Комисията по заетост към Областния съвет за развитие на област Хасково.***Шумен. От 14.00 часа в зала 2 на Областна администрация ще се проведе Заседание на Областния обществен съвет за превенция и противодействие на корупцията.   ", "date": "2018.03.28", "title": "Предстоящи събития на 28 март 2018"}
{"url": "http://www.cross.bg/lipsa-germaniya-dokymenti-1571228.html", "text": "/КРОСС/ КНСБ срещу експлоатацията на български работници в Германия. Синдикалната организация ще обсъди проблемите, с които се сблъскват нашите сънародници при работа в страни от евросъюза и по-конкретно Германия.По данни на синдиката са констатирали много нарушения както на българското, така и на германското законодателство.Най-честите са непредоставяне на трудов договор преди заминаване, липса на допълнително споразумение за командировката, липса на документи за извънредния труд, липса на документи за осигуровките към германската специализирана каса.Данните са събрани по проект „Справедливо командироване\" в сътрудничество с немските профсъюзи и партньори от словенските и хърватските синдикати. ", "date": "2018.03.28", "title": "КНСБ срещу експлоатацията на български работници в Германия"}
{"url": "http://www.cross.bg/ministrite-reshavat-za-velikdenskite-nadbavki-na-pensionerite-1571223.html", "text": "/КРОСС/ Очаква се днес правителството да вземе решение дали ще бъдат отпуснати добавки към пенсиите за Великден. След всичките прахоснически разходи на кабинета, може би ще дадат и подаяния от по 40 лв. на хората работили по над 40 години за светлите християнски дни на Възкресението.Ще се намерят ли в бюджета над 50 млн. лв. за допълнителни разходи на държавното обществено осигуряване трябва да каже министърът на финансите.Миналата година надбавките от 40 лв. бяха изплатени на малко повече от 1,2 млн. пенсионери с пенсии под 314 лв.Изплащането на пенсиите през април ще започне на 5 число заради празниците, което се пада Велики четвъртък.  ", "date": "2018.03.28", "title": "Министрите решават за великденските надбавки на пенсионерите"}
{"url": "http://www.cross.bg/zagivat-voiina-dyshi-1571217.html", "text": "/КРОСС/ 37 г. - Сенатът на Римската империя удостоява император Калигула с титлата Принцепс.193 г. - Римският император Пертинакс е убит от Преторианската гвардия, която после продава властта му на търг на Дидий Юлиан.845 г. - Париж е опустошен при нападение на викинги, предвождани вероятно от Рагнар Лодброк, който събира голям налог, за да напусне града.1776 г. - В Москва е създаден Болшой театър.1802 г. - Астрономът Хайнрих Вилхелм Олберс открива 2 Палада - втория известен астероид след 1 Церера.1844 г. - В Испания е създадена жандармерията - военизирана полиция за борба с повсеместния бандитизъм в страната.1854 г. - Кримска война: Франция обявява война на Русия.1857 г. - В Петербург е открита първата девическа гимназия в Русия.1859 г. - В Цариград започва да излиза в. „България\" под редакцията на Драган Цанков.1871 г. - Учредена е Парижката комуна.1885 г. - В САЩ официално е създадена Армията на спасението.1891 г. - В Лондон се провежда първото световно първенство по вдигане на тежести.1910 г. - Първият хидроплан, конструиран от французина Анри Фабр, излита край Марсилия.1920 г. - При опустошително торнадо по време на празника Палмова неделя в района на Големите езера (САЩ) загиват над 380 души, други 1700 са ранени.1921 г. - Китайският параход Хонг Конг потъва след сблъсък в подводна скала, загиват 1094 души.1930 г. - Турция променя името на Константинопол на Истанбул, а на Онгора - на Анкара.1939 г. - Гражданска война в Испания: Войната завършва с превземането на Мадрид от генералисимус Франсиско Франко.1940 г. - В Солун започва изграждането на сградата на Международния мострен панаир.1940 г. - В САЩ е открит нов изотоп на урана - плутоний 239.1973 г. - Марлон Брандо изпраща актрисата индианка Сачийн Малкото перо да приеме неговата награда „Оскар\", за да може тя да протестира срещу дискриминацията на коренното население в САЩ.1973 г. - Възродителен процес: 500 служители на МВР влизат в село Корница (Благоевградска област) за насилствена смяна на мюсюлманските имена, при оказаната съпротива са убити трима селяни.1974 г. - Николае Чаушеску е избран за президент на Румъния.1979 г. - След 30-дневна експлоатация вторият реактор на АЕЦ, разположена на остров Три Майл (САЩ), аварира, което е най-голямата ядрена авария в страната и става причина за закриване на 53 от 129 АЕЦ-a.1983 г. - Среща в София на учени от балканските страни на тема „Балканите - безядрена зона\".1994 г. - В България започват протести на частните издатели и радиоразпространители против Закона за добавена стойност - до 31 март с.г. големите всекидневници не излизат.1994 г. - При улични боеве в Йоханесбург (ЮАР) между привърженици на Зулу и на Африкански национален конгрес загиват 18 души, а стотици са ранени.2005 г. - При земетресение с епицентър край остров Суматра, с магнитуд 8,7 по Скалата на Рихтер, загиват около 2000 души в Индонезия и Сингапур.", "date": "2018.03.28", "title": "На тази дата през..."}
{"url": "http://www.cross.bg/prof-bivsh-predsedatel-1571218.html", "text": "/КРОСС/ Лозан Панов, председател на ВКСПроф. Андрей Даниел, художникДрагомир Желязков, председател на Арбитражен съд в ­СофияПроф. Ивайло Дичев, културолог, писателПанайот Панайотов, певецЦвятко Барчовски, бивш баскетболист и треньор, бивш шеф на КМФВС ", "date": "2018.03.28", "title": "На 28 март са родени"}
{"url": "http://www.cross.bg/malamir-knyaz-kinam-1571216.html", "text": "/КРОСС/ Преподобният Иларион взел върху себе си игото на монашеското житие още от младите си години. Следвайки разпнатия Христа, той носел своя кръст, побеждавайки плътските страсти с въздържание; уединявайки се в затвор и пребивавайки много години в безмълвие. Така той се просветил с безстрастие и с добродетелния си живот надминал всички монаси, за което се удостоил с презвитерски сан. Впоследствие станал игумен на манастира, наречен Пеликит, намиращ се в Азия, близо до Хелеспонт.Той извършил много дивни чудеса. С думата си прогонвал от нивите и лозята животните, вредящи на растенията; с молитвата си спрял силен град и измолил от Бога дъжд по време на суша; подобно на пророк Елисей разделил реката, изцелил човек с изсъхнала ръка, възвърнал зрението на слепец, избавял сакатите от недъзите им, изгонвал бесове, и обилно изпълвал с риба мрежите на рибарите при неуспешен лов.Преподобни Иосиф Песнописец в осмата песен на канона, написан от него в чест на светеца, съобщава, че свети Иларион за почитането на честната икона на Спасителя е претърпял гонения и оскърбления от мъчителите, за което го нарича мъченик.Според едни сведения преподобни Иларион е живял при царуването на Лъв Арменец, поругаващ се над светите икони, други смятат, че е живял по времето на Лъв Исавриец и неговия син Копроним, царували много преди Лъв Арменец, което изглежда по-близо до истината.Той пострадал за светите икони, когато на Велики Четвъртък воеводата на Копроним, Лахондракон неочаквано нападнал Пеликитския манастир с войниците си по време на божествената служба. Той дръзко влязъл в църквата, а след това в олтара, заповядал да прекратят службата и съборил на земята Светите и Животворящи Христови Тайни; после оковал четиридесет и двама избрани монаси в железни вериги. На някои от останалите братя нанесъл рани, измъчвайки телата им, други изгорил, като първо намазал брадите и лицата им със смола, на трети отрязал носовете; и накрая запалил манастира заедно с църквата. А избраните четиридесет и двама отци изпратил на заточение из краищата на Ефеска област и там, като ги затворил в една стара баня, ги предал на смърт. Предполагат, че по това време е пострадал и преподобния Иларион, игумен на споменатите отци.Жития на светиите, преведени на български език от църковно-славянския текст на Чети-минеите на св. Димитрий РостовскиПри едно от многото свои нашествия във Византия, хан Крум взел в плен учения византиец Кинам.Синът и наследник на хан Крум, хан Омуртаг (816-831 г.), забелязал християнизаторското влияние на Кинам върху ханските синове. Омуртаг се опитал веднъж да го застави да вземе участие в една идоложертвена трапеза. Понеже Кинам рязко отказал да стори това, хвърлили го в затвора за дълги години.Когато се възцарил наследникът на Омуртаг, най-малкият му син Маламир (831- 836 г.), по молбата на своя по-голям брат, княз Енравота-Боян, той извел Кинам от затвора и го подарил на брата си като роб. Обаче скоро княз Енравота-Боян тайно приел християнско кръщение под влиянието на Кинам.Като узнал това Маламир опитал да застави брат си да се откаже от \"чуждия Бог\". Но князът решително заявил:- Аз се гнуся от езическите идоли и почитам Христа, истинския Бог и никой не ще може да ме отлъчи от любовта ми към Христа!Тогава Маламир произнесъл над него смъртна присъда. Преди да бъде посечен, мъченикът произнесъл вдъхновена пророческа реч:- Тази вяра, заради която аз сега умирам, ще се преумножи на българска земя. Напразно се надявате вие да я ограничите с моята смърт. Кръстният знак ще бъде на почит навсякъде, ще се издигат храмове на истинския Бог и чисти свещеници чисто ще служат на чистия Бог. А идолите и техните скверни жертвеници ще бъдат разорени така, като че ли не са съществували. Но и ти самият - обръща се към брат си Маламир - подир няколко години зле ще изхвърлиш своята злочестива душа, без да получиш никаква полза от своята жестокост!След това Христовият мъченик преклонил глава под меча и приел мъченически венец около 833 година.Скоро умрял и Маламир и понеже нямал наследник, наследил го Пресиян (836-852 г.), син на княз Звиница, втория му по-голям брат. А синът и наследникът на Пресиян, Борис (852-889 г.) приел християнството (856 г.) с името Михаил и покръстил целия български народ. Изпълнило се пророчеството на св. мъченик Енравота-Боян, княз български.Освен тези сведения, ние нищо друго не знаем за него: где е гробницата му, къде са мощите му, имало ли е служба в негова чест.Жития на светиите. Синодално издателство, София, 1991 г., под редакцията на Партений, епископ Левкийски и архимандрит д-р Атанасий Бончев Житие на св. мъченик Боян-Енравота, княз БългарскиБългарската държава била основана на Балканския полуостров в 681 г. от едно войнствено племе от тюркски произход - прабългарите, макар че в нея местните славяни винаги са представлявали господстващата съставна част племена, и се настанили в тези земи още от началото на VI век.Един от най-великите ханове на онази България, хан Крум (803 -814 г.), при едно от многото свои нашествия във Византия взел в плен учения византиец Кинам.Синът и наследник на хан Крум, хан Омуртаг (816-831 г.), забелязал христианизаторското влияние на Кинам върху ханските синове. Омуртаг се опитал веднъж да го застави да вземе участие в една идоложертвена трапеза. Понеже Кинам рязко отказал да стори това, хвърлили го в затвора за дълги години.Когато се възцарил наследникът на Омуртаг, най-малкият му син Маламир (831- 836 г.), по молбата на своя по-голям брат, княз Енравота-Боян, той извел Кинам от затвора и го подарил на брата си като роб. Обаче скоро княз Енравота-Боян тайно приел християнско кръщение под влиянието на Кинам.Като узнал това Маламир опитал да застави брат си да се откаже от \"чуждия Бог\". Но князът решително заявил:- Аз се гнуся от езическите идоли и почитам Христа, истинския Бог и никой не ще може да ме отлъчи от любовта ми към Христа!Тогава Маламир произнесъл над него смъртна присъда. Преди да бъде посечен, мъченикът произнесъл вдъхновена пророческа реч:- Тази вяра, заради която аз сега умирам, ще се преумножи на българска земя. Напразно се надявате вие да я ограничите с моята смърт. Кръстният знак ще бъде на почит навсякъде, ще се издигат храмове на истинския Бог и чисти свещеници чисто ще служат на чистия Бог. А идолите и техните скверни жертвеници ще бъдат разорени така, като че ли не са съществували. Но и ти самият - обръща се към брат си Маламир - подир няколко години зле ще изхвърлиш своята злочестива душа, без да получиш никаква полза от своята жестокост!След това Христовият мъченик преклонил глава под меча и приел мъченически венец около 833 година.Скоро умрял и Маламир и понеже нямал наследник, наследил го Пресиян (836-852 г.), син на княз Звиница, втория му по-голям брат. А синът и наследникът на Пресиян, Борис (852-889 г.) приел християнството (856 г.) с името Михаил и покръстил целия български народ. Изпълнило се пророчеството на св. мъченик Енравота-Боян, княз български.Освен тези сведения, ние нищо друго не знаем за него: где е гробницата му, къде са мощите му, имало ли е служба в негова чест.Паметта му се празнува на 28 март само с поменуване на името му.Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.03.28", "title": "Преп. Иларион и Стефан. Свщмчци Георги, еп. Загорски и Петър, презв. Мъгленски. Св. мчк Енравота-Боян, княз Български"}
{"url": "http://www.cross.bg/po-dobre-e-da-se-srazhavash-i-1571219.html", "text": "/КРОСС/ По-добре е да се сражаваш и да претърпиш поражение, отколкото да капитулираш без борба. - Джордж Оруел  ", "date": "2018.03.28", "title": "По-добре е да се сражаваш и..."}
{"url": "http://www.cross.bg/deloto-harmanli-nasrochi-1571242.html", "text": "/КРОСС/ Районният съд в Харманли насрочи делото срещу 21 афганистанци, обвинени за бунта в бежанския лагер от 24-ти ноември 2016 година. Делото е насрочено за 24-ти април.При размириците бяха унищожени и повредени сграда, съоръжения и автомобил. Щетите са за над 84 хиляди лева. По делото са разпитани 62-ма свидетели и са изготвени множество експертизи.Причинените телесни повреди на пострадалите полицейски служители, участвали в опазването на обществения ред по същото време, са предмет на други две досъдебни производства.​  ", "date": "2018.03.28", "title": "Съдът в Харманли насрочи делото за бунта в бежанския лагер"}
{"url": "http://www.cross.bg/tema-zashto-kiselina-1571220.html", "text": "/КРОСС/ БНТ, „Денят започва\"Тема: Епидемия от морбили - реална ли е опасността - д-р Ангел КунчевТема: Личните ни данни - как да ги защитим - на фокус в Юридическия барометър - говори Даниел ВълчевТема: Цената на тока - има ли промени на енергийната борса?Тема: Училище за високи технологии - защо моделът, по който учат децата в Технологичното училище е уникален и защо родителите се готвят за протест?Тема: Как трябва да реагираме ако киселина попадне върху кожата на човек?Тема: Горещите политически теми на Европа - чуйте гласовете на младитеБТВ, \"Тази сутрин\" Тема: Защо скандалът между Москва и Лондон прерасна в бойкот на световното по футбол. Ще продължи ли отзоваването на дипломати?Тема: Източват ли се еврофондове с фиктивно отглеждане на коне? Гостува бившият земеделски министър Мирослав НайденовТема: Защо все по-често инцидентите на пътя прерастват в саморазправа? Гостуват Александър Сано и адвокат Емануил ЙордановТема: Лютви Местан за душевните граници, шербета и ултиматумите в политиката. Какво договори Европа на срещата с Ердоган?Тема: Млада жена, залята с киселина в центъра на София. В студиото на „Тази сутрин\" очевидец на тежкото престъплениеТема: БТР с 12-ти албум и голям концерт в Зала 1 на НДКНова телевизия, „Здравей, България\"Тема: До Москва и назад или защо Борисов спешно привика посланика ни в Русия? И какво следва след преговорите с Ердоган? Гост по двете теми е зам.-външният министър Георг ГеоргиевТема: Западът срещу Русия. Ще расте ли напрежението и къде е България? Коментират Румен Петков и Стефан ТафровТема: Защо млада жена бе залята с киселина? На живо: версиите за жестоката атакаТема: Мисия: Оцеляване.  \"Да станеш чужд гражданин е крайна мярка и аз ще прибегна до това\". Здравни емигранти: епизод пореденТема: Един дарява, друг краде. Кой задигна гардероба за бедни в Горна Оряховица?Тема: Разцепен на две. Защо жилищна сграда в Русе се превърна в опасна за обитателите си?Тема: Време за шоу със \"Запей, България\". Актьорът Станимир Гъмов в колата на Ива и Мон Дьо  ", "date": "2018.03.28", "title": "По телевизиите в сряда"}
{"url": "http://www.cross.bg/leva-april-velikden-1571244.html", "text": "/КРОСС/ По 40 лева за Великден ще получат около 1 200 000 пенсионери с доход до линията на бедност, реши правителството.За целта ще бъдат отпуснати 50 милиона лева, а добавките ще бъдат преведени с пенсиите за април.Изплащането на пенсиите през април ще започне на 5 число заради празниците, което се пада Велики четвъртък.", "date": "2018.03.28", "title": "1 200 000 пенсионери ще получат по 40 лева за Великден"}
