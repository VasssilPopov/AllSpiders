{"url": "http://www.cross.bg/gerb-kmet-kandidatut-1616617.html", "text": "/КРОСС/ В 5 от 8-те общини на Ловешка област кметовете са избрани на първи тур, съобщава БНР. Най-оспорвана беше битката в областния център Ловеч. По първоначални данни там до балотаж стигат досегашният кмет на града Корнелия Маринова от ГЕРБ и кандидатът на БСП Радина Банкова. В Троян засега води настоящият кмет от БСП Донка Михайлова.Оспорвана е битката и в Тетевен, където се очаква да се стигне до балотаж между досегашния кмет Мадлена Бояджиева от ГЕРБ и предшественика й Милен Милев - кандидат на ПП \"Напред България\", но по неофициални данни е подкрепен и от ДПС.В останалите 5 общини е сигурно, че няма да има балотаж. В Луковит изборите печели Иван Грънчаров от ГЕРБ с повече от 60%. Това ще е негов трети мандат.В Угърчин се очаква също кандидатът на ГЕРБ Станимир Петков, който досега беше кмет, да спечели още на първи тур.В Летница категорично печели кандидатът на Инициативен комитет, подкрепен от БСП и ГЕРБ, Красимир Джонев.В Априлци първото място е за кандидатът на ГЕРБ Тихомир Кукенски.В Ябланица по първоначални данни изборите още на първи тур печели Найден Найденов, който е кандидат на местната коалиция \"За обединени социалдемократи\".В Общинската избирателна комисия в Ловеч е подаден сигнал, че двама мъже са се представяли за служители на НСО и са заплашвали жител на село Владиня, че ще го арестуват. Сигналът е препратен по компетентност към полицията.", "date": "2019.10.27", "title": "Радина Банкова е на балотаж в Ловеч"}
{"url": "http://www.cross.bg/dosegashniya-kmet-kmeta-1616615.html", "text": "/КРОСС/ В община Благоевград БСП има двама сигурни кмета – Владимир Москов продължава с нов мандат в Гоце Делчев, а Николай Георгиев отново печели в Кресна. В  Благоевград пък кандидатът на левицата Румен Томов отива на балотаж с досегашния кмет Атанас Камбитов. В Сандански вторият тур ще е между Атанас Стоянов от ВМРО и досегашния кмет от ГЕРБ  Кирил Котев, а в Гърмен кандидатът на ДПС Феим Иса  ще се състезава срещу досегашния кмет на Гърмен Минка Капитанова.Трима почти сигурни кмета имат ГЕРБ – в Петрич, Разлог и Банско.", "date": "2019.10.27", "title": "БСП отново печели в Гоце Делчев и Кресна, отива на балотаж в Благоевград"}
{"url": "http://www.cross.bg/vitanova-kmet-sofiya-1616614.html", "text": "/КРОСС/ \"Нормално върви приемането на изборните книжа от местния вот в София\", това заяви Полина Витанова, председател на ОИК - София. Избирателната активност в столицата е 43,47%.Витанова коментира и казуса с кандидата за кмет на София Волен Сидеров, който пристигна пред зала \"Арена Армеец\" с настояване да бъде пуснат вътре.Застъпници на кандидата за кмет Мая Манолова, която отива на балотаж, също са пред \"Арена Армеец\" и настояват да разговарят с ВитановаКандидатите за кмет нямат право да присъстват в изчислителния пункт при приемането на протоколите, категорична е Витанова.Призовавам всички партии, коалиции, кандидати да спазват правилата, няма нищо непрозрачно в нашата работа, допълни тя.", "date": "2019.10.27", "title": "Без опашки и напрежение в \"Арена Армеец\""}
{"url": "http://www.cross.bg/gerb-kmet-rezyltat-1616613.html", "text": "/КРОСС/ Кметският пост в София ще бъде решен на балотаж между настоящия кмет Йорданка Фандъкова и явяващата се като независим кандидат, но с подкрепата на БСП, Мая Манолова. Разликата между двете е близо 10 процентни пункта в полза на претендента на ГЕРБ - 35.4% срещу 26.2 %.Кметския пост в столицата ще бъде решен на втори тур за първи път от 2005 г.Номинираният от \"Демократична България\" Борислав Игнатов остава трети с 15.8%, а голямата изненада на вота в столицата е резултатът на независимият Борис Бонев, който е получил доверието на 10.4 на сто от софиянци. Така, според началните данни, третият и четвъртият взимат заедно повече от Манолова, която ще отиде на втори тур.Това сочат първите данните на социологическата агенция \"Алфа Рисърч\" към 19 ч., получени на базата на анкети на изхода на избирателните секции и огласени в студиото на БНТ от управляващия партньор в агенцията Боряна Димитрова.Активността в София към 20 ч., според прогнозата, надвишава с малко тази преди 4 години и е 43. 2% (срещу 41.2 през 2015 г). Социолозите очакваха повече хора да отидат до урните заради силните кандидатури в столицата и оспорваната кампания.ГЕРБ остава първа политическа сила в столицата, като резултатът от гласуването за общински съветници на партията а 33.9 %. За второто място рамо до рамо се борят БСП с 19.3% на сто и \"Демократична България\" - 19.1%. ВМРО излиза с четвърти резултат - 5.7%, което е с малко над резултата на кандидата на партията за кмет - Ангел Джамбазки - 4.8%. Следва отново независимият кандидат борис Бонев - 4.3 процентни пункта.В Пловдивще има балотаж, като изненадата е класирането на Дани Каназирева, издигната от коалицията Съюз за Пловдив\". Според първите данни тя влиза във втория тур с резултат 20.8% срещу 33.5% за кандидата на ГЕРБ - областният управител Здравко Димитров. Соченият до вчера от различни проучвания за сигурен участник в балотажа - Славчо Атанасов, който този път се явява от името на НФСБ, отпадна от състезанието с резултат 15%.Коалицията, издигнала Каназирева, има втори резултат и за общински съветници - 19.2 на сто от гласовете - с 10 процентни пункта по-малко от ГЕРБ. Трета е БСП с 11.4%, следвана от местната коалиция НФСБ-ВМРО с 10.3%.В Пловдив се очертава много шарен общински съвет с 8 или 9 политически сили, коментира пред БНТ Боряна Димитрова от \"Алфа Рисърч\".В Русе, където премиерът Бойко Борисов не позволи на досегашния кмет да се кандидатира за нов мандат, ГЕРБ отива на балотаж, но от втора позиция. Кандидатът на партията Диана Иванова има 26.21%. Претендентът на БСП - депутатът Пенчо Милков печели 32.5 на сто от гласовете. Трети е кандидатът на ВМРО Галин Григоров -16.9%. Бившият кмет на Русе и настоящ кандидат отново Елеонора Николова е взела 10.2 % от гласовете.В обратен ред са основните опоненти за общинския съвет - ГЕРБ води с резултат 29.4%, а втора - с малка разлика - е БСП - 25.1%. Третата позиция е за ВМРО - 14.8%. Коалицията СДС-ДБГ има 8.5%, а \"Демократична България\" - 6.6%.Във Варна досегашният кмет Иван Портних взима 49.5%, което до доближава на крачка от победата на първи тур. Втора, с голяма разлика, е издигнатата от БСП Анелия Клисарова - 16.1%. Трети е Костадин Костадинов от \"Възраждане\" с 15.9%ГЕРБ води във вота за общински съветници с 38.9 %, следван от БСП - 15.8, \"Възраждане\" - 11, \"Демократична България\" - 7.5 и ВМРО - 4.5%.В Плевен също се очертава втори тур, като в него с първи резултат влиза настоящият кмет Георг Спартански с 43.4 на сто от гласовете. Втори е претендентът на ГЕРБ Мирослав Петров с 29.2%. Трети е издигнатият от БСП Илиян Йончев с 14.8%. Спартански, който миналия път спечели от името на \"Реформаторския блок\" (тогава коалиционен партньор на ГЕРБ във властта), сега беше издигнат от инициативен комитет.В общинския съвет в Плевен първа сила е ГЕРБ с 24.3 % от гласовете, следвана от БСП - 19.5% и \"Демократична България\" - 15.9%.Досегашният кмет на Хасково - Добри Беливанов, който на предишния вот спечели като кандидат на ГЕРБ, но впоследствие се разграничи от партията, този път няма шансове за поста. Той е едва на четвърто място засега с 9.3%.Първи в града е Станислав Дечев от ГЕРБ - 48.3%, следван от Коста Стоев с 21.5% и Христо Сариев от коалицията \"Заедно за промяна\" с 10.1 на сто.За общинския съвет управляващата партия взима 38.7%, БСП - 20.4 и ДПС - 12.1%. ", "date": "2019.10.27", "title": "\"Алфа Рисърч\": Балотажи в София, Пловдив и Русе (Снимки)"}
{"url": "http://www.cross.bg/kobeiin-vreme-predmeti-1616611.html", "text": "/КРОСС/ Жилетка, носена от Кърт Кобейн по време на концерта на \"Нирвана\" за MTV Unplugged, бе продадена на търг за 334 хил. долара и с това се превърна в най-скъпият пуловер, продаван някога на аукцион, съобщава \"Гардиън\".Маслиненозелената дреха от акрил и мохер на марката \"Манхатън\" бе продадена по време на двудневен търг с предмети от историята на рок музиката в \"Хард Рок Кафе\" в Ню Йорк. Аукционната къща Julien's описва жилетката като една от най-популярните в музикалната история.Концертът за MTV Unplugged на \"Нирвана\" е записан в студията на \"Сони Мюзик\" пред публика пет месеца преди Кобейн да се самоубие на 5 април 1994 г..Албумът, който документира това много интимно изпълнение, е издаден четири месеца след смъртта на музиканта.Китара \"Фендър\", създадена специално за Кобейн през 1993 г. и използвана по време на турнето на групата In Utero, бе също сред продадените предмети от търга. Тя достигна цена от 340 хил долара. Тюркоазената китара, направена за левичар, бе изложена в Залата на рокендрол славата в продължение на няколко години.В комплект с китарата върви и писмо, написано на ръка от съпругата на музиканта Кортни Лав, в което се казва, че това е бил един от любимите му инструменти.\n\t\t\t\t\t", "date": "2019.10.27", "title": "Най-скъпата жилетка в историята на рок музиката (Видео)"}
{"url": "http://www.cross.bg/raiichev-sofiya-probiti-1616602.html", "text": "/КРОСС/ \"Крепости на ГЕРБ са пробити, както е в София. В столицата пробивът е отляво – с Мая Манолова и отдясно – с Борислав Игнатов\", това е коментарът на социолога Андрей Райчев за първите резултати от вота днес. Пред Нова тв Райчев изтъкна, че „Фандъкова печели губейки“. Защото ГЕРБ печелят  и тези избори, но са пробити. По думите му на балотажа в София другата неделя десният избирател ще трябва да избира между център и смяна на статуквото.  Райчев добави и друго – съдбата на София ще се реши от онези хора, които днес са гласували за \"Демократична България\" и Борислав Игнатов и за независимия Борис Бонев.", "date": "2019.10.27", "title": "Андрей Райчев: Крепости на ГЕРБ са пробити"}
{"url": "http://www.cross.bg/veliko-turnovo-lecheva-1616601.html", "text": "/КРОСС/ „Огромна е апатията сред гражданите и в тях има зависимост – тотална административна зависимост от решенията и техните позиции. Много хора са отказали да кажат за кого са гласували. Това е прецедент. Но аз се радвам, че в тази кампания вдигнах много високо летвата за разговори и дебати във Велико Търново. Великотърновци заслужават един много по-различен дебат от този за плочките, тротоарите и лентичките”, това заяви кандидатът за кмет на Велико Търново - Весела Лечева след обявяването на първите резултати от exit poll, които сочат 57.6% за досегашния градоначалник Даниел Панов, а за Лечева – 26.8%.„Този пиар, който върви толкова години постави Велико Търново на много по-задна позиция от това, което заслужава Велико Търново\", каза още тя.  ", "date": "2019.10.27", "title": "Весела Лечева: Търновци заслужават един по-различен дебат от този за плочки, тротоари и лентички"}
{"url": "http://www.cross.bg/sofiya-peiizazh-gradski-1616604.html", "text": "/КРОСС/ \"Импресии от София\" е изложба, организирана от Регионалната колегия София-град към Камарата на архитектите в България, която може да се разгледа в зала 1 в Централния дом на архитекта на ул. \"Кракра\" 11 до 5 ноември. Подбрани са живописни и графични пейзажи от столицата на шестима автори - Дарина Янева, Петя Денева, Силви Басева, Иван Кънев, Вихрони Попнеделев и арх. Тодор Булев.Идеята за пресъздаване на изгледи от София е много стара - още с появата на градския пейзаж в българската живопис в началото на ХХ век се проявява интересът на художниците към столичния пейзаж.Като най-голям град в нашата страна, София представлява интерес за хората на изкуството с мащабните си постройки, с булевардите си, с емблематичните си места, а също и с по-интимните градски кътове, където се усеща спецификата на града и неговата атмосфера.През повече от стоте години от появата си до днес, столичният градски пейзаж не се загубва, а преминава през много въплъщения в развитието си.След периоди на спадове и върхове той оцелява като жанр и убедително се заявява и в съвременното българско изкуство. Доказателство за това присъствие е интересът на доста съвременни художници към софийските сюжети.", "date": "2019.10.27", "title": "Шестима автори рисуват \"Импресии от София\""}
{"url": "http://www.cross.bg/purvan-bulgarinut-glasyva-1616603.html", "text": "/КРОСС/ Българинът гласува с желание за промяна и прагматично. Ние сме народ, който не стига до крайности. Този коментар направи пред Нова тв социологът от „Галъп Интернешънъл\" Първан Симеонов. Според него на много места добрите партийни структури решават изборите.Евелина Славкова от \"Тренд\" пък е на мнение, че на тези избори ще има изненади.56% от гласувалите днес искат моделът на управление в общината им да бъде променен. 31% считат, че властта трябва да си остане същата. 46% от хората, упражнили правото си на вот, смятат, че е важно един кмет да бъде близък до правителството. Това сочат данните на агенция \"Галъп интернешънъл\".", "date": "2019.10.27", "title": "Първан Симеонов: Българинът гласува с желание за промяна"}
{"url": "http://www.cross.bg/manolova-sofiya-sedmitza-1616605.html", "text": "/КРОСС/ Благодаря на всички, които гласуваха за промяната. Благодаря за усилията, благодаря за смелостта. Това каза кандидатът за кмет на София Мая Манолова, която отива на балотаж срещу Йорданка Фандъкова.Днес София показа, че иска промяна, но ни трябва воля. Още една седмица, в която гражданите да покажем, че можем да се обединим, че можем да бъдем над партийните си пристрастия, заяви Манолова.Поздравявам и другите кандидати на промяната, те са достойни хора, които се защитаваха въпреки ударите, които им нанесе властта, посочи Манолова.Според нея резултатите днес са показали, че корупцията може да бъде спряна. Можем да спрем мръсния въздух в управлението и на улицата, каза Манолова.Нужни са много сили, нужни са силите на всички, за да се справим с лъжите, кражбите. София няма нужда от параван. Гражданите искат личности, които могат да носят отговорност. Пробивът е направен.В София ще има балотаж. Аз осъзнавам отговорността, която ми възлага вотът на хората, със същия хъс, с който се борих досега, ще продължавам да се боря и в следващата седмица. Предстои да изберем между диктата и демокрацията. София означава мъдрост, заключи Мая Манолова.", "date": "2019.10.27", "title": "Манолова: Ще се боря със същия хъс и следващата седмица"}
{"url": "http://www.cross.bg/ryse-milkov-nyama-1616616.html", "text": "/КРОСС/ Бъдещият кмет на Русе ще бъде определен следващата неделя след балотаж.  Пенчо Милков от БСП води преди втория тур с 32,4%, сочат данните на агенция „Тренд“. Диана Иванова от ГЕРБ е със 26,1 процента от гласовете.Очаквахме добър резултат, проведохме позитивна, светла кампания, ориентирана към бъдещето.Всички мои опоненти, с изключение опонента от управляващите, заявиха, че са \"за\" промяна в града,коментира кандидатът на БСП пред БНТ.Той бе категоричен, че хората са гласували за промяна. Ако искат това да продължи, на следващия тур следва да ме подкрепят, защото промяната е възможна, защото гласът на всеки един от тях има значение, коментира кандидатът на левицата. Проблемът с въздуха може да бъде решен, ако Русе не бъде оставян да се справя сам. Дълги години градът беше оставян и от държавата и от европейските институции, на които тези предприятия, които замърсяват, са също подчинени. По отношение на доходите - можем да подпомогнем инвеститорите, имаме корабостроителница, която може отново да заработи. Русе, благодарение на правителството, продължава да си няма магистрала, която да го свързва с останалата част от страната, заяви още Пенчо Милков.Общинският съвет в Русе няма да е много шарен. Социолозите дават мнозинство на ГЕРБ, следвани от БСП.", "date": "2019.10.27", "title": "Пенчо Милков води преди втория тур в Русе"}
{"url": "http://www.cross.bg/milev-sliven-radev-1616618.html", "text": "/КРОСС/ Кандидатите за кмет на Сливен от ГЕРБ и БСП Стефан Радев и Кольо Милев отиват на балотаж, според информация и на двата предизборни щаба. Все още няма точни данни каква е преднината на Радев пред Милев. Двамата се явяват за втори път един срещу друг в борбата за кметската надпревара. През 2015 година Стефан Радев победи Милев след оспорван втори тур, напомня БНР.Кандидатът на БСП и бивш кмет на Сливен Кольо Милев обяви, че ниската избирателна активност е била „шамар върху управляващите“.От щаба на Стефан Радев предпочетоха да не правят коментари.В община Сливен изборният ден завърши най-късно - в 21.00 часа заради струпване на хора пред няколко секции, в които гласуваха основно хора от ромския квартал „Надежда“.", "date": "2019.10.27", "title": "Кольо Милев е на балотаж в Сливен"}
{"url": "http://www.cross.bg/sofiya-manolova-mozhem-1616612.html", "text": "/КРОСС/ “Пробивът е направен – след 14 години София отива на балотаж.” Това заяви гражданският кандидат за столичен кмет Мая Манолова тази вечер, след като стана ясно, че с досегашния кмет на София Йорданка Фандъкова отиват на балотаж, според първите данни от екзит половете.Според нея \"това, което партиите не можаха да направят за 14 години, го направиха гражданите\".Манолова твърдо заяви, че \"със същия хъс, с който се борех досега, ще се боря и през следващата седмица, защото можем да постигнем промяната\".“Имаме избор между диктата и демокрацията, имаме избор дали да отворим вратата, за да влезе свободната воля на гражданите във властта, или вратата да остане затворена и да продължат да управляват по същия начин.”\"Днес София показа, че иска промяна, но е необходима още една седмица, за да покаже, че гражданите можем да се обедини, да сме солидарни помежду си, че можем да бъдем над партийните си пристрастия, когато се борим за промяна в София и за по-добър живот за всички\", каза още тя.\"Резултатът, който постигнахме, показва, че можем да спрем корупцията, еднопартийния монопол над съдбата на хората, мръсния въздух във властта и на улицата\", допълни Манолова.Тя подчерта, че уважава хората, които се борят, а не тези, които се спотайват.\"Стоях с години до такива хора, които се борят и никога не съм ги питала от коя партия са. Не питам и днес, няма да питам и утре, защото са нужни силите на всички, за да се справим с лъжата, кражбата и силовата власт\", категорично заяви гражданският кандидат.\"София няма нужда от усмихната маска, зад която да се случва всичко това. Гражданите искат личности, носещи персонална отговорност\", каза още Манолова и добави:\"София отива на балотаж и осъзнавам отговорността!\"\"Разбирам тези, които не излязоха да гласуват, те не вярват, че нещо може да се промени\", акцентира още Манолова.\"Имаме избор – между диктата и демокрацията, имаме избор да отворим вратата, за дa влезе свободната воля на гражданите във властта или вратата да остане затворена и да продължат да управляват по същия начин. Изборът е свещено право, използвайте го, София е мъдрост\", завърши тя изявлението си. \n\t\t\t\t\t", "date": "2019.10.27", "title": "Мая Манолова: Пробивът е направен – след 14 години София отива на балотаж (Видео) (Снимки)"}
{"url": "http://www.cross.bg/varna-kostadinov-komentira-1616606.html", "text": "/КРОСС/ \"Балотаж във Варна ще има със сигурност. На него жителите на града ще гласуват за промяна в управлението\", коментира пред Bulgaria ON AIR Костадин Костадинов от партия \"Възраждане\".\"Защото причината за ниската избирателна активност днес, както и за голямата разлика между първия и втория кандидат, е това, че с години се налагаше тезата, че изборите винаги се решават на първи тур и победителят е предизвестен\", коментира Костадинов\".\"На втори тур имаме два вида партии - едната на обикновените и честните хора, които искат промяна в управлението, а другата - на онези, които години наред вече разграбват държавата\", допълни кандидатът за кметския пост във Варна.", "date": "2019.10.27", "title": "Костадин Костадинов очаква балотаж във Варна"}
{"url": "http://www.cross.bg/belgiya-roiiters-pravitelstvo-1616607.html", "text": "/КРОСС/ Софи Уилмес вероятно ще стане първата жена премиер на Белгия, съобщават местни вестници, цитирани от Ройтерс.Според публикациите се очаква тя да замени другия месец на поста сегашния премиер Шарл Мишел, който бе избран за председател на Европейския съвет.Уилмес сега е министър на бюджета в служебното правителство, оглавявано от Мишел.Тя също ще бъде начело на служебно правителство, докато политическите партии в Белгия не се споразумеят за управляваща коалиция. През май в страната бяха произведени парламентарни избори, но оттогава все още не може да се стигне до разбирателство по въпроса.След изборите през 2010 г. Белгия се управляваше от служебно правителство в продължение на повече от година и половина, с което беше поставен рекорд в това отношение за страна, която не е във война, припомня Ройтерс.Белгия, която членува в ЕС и еврозоната, е разделена почти поравно на нидерландскоезична и френскоезична част. Има и немскоезична част, която обаче е по-малка от другите две. Национални партии няма, защото гласоподавателите избират представителите си въз основа на това от коя страна на езиковата разделителна линия се намират, отбелязва Ройтерс.", "date": "2019.10.27", "title": "За първи път жена ще е премиер на Белгия"}
{"url": "http://www.cross.bg/kamiona-dyshi-bili-1616619.html", "text": "/КРОСС/ Контейнерът, в който бяха намерени телата на 39 души, опитващи се да влязат нелегално във Великобритания, е бил част от конвой с три камиона. Това разкриват роднини на загиналите, цитирани от \"Скай нюз\". Те смятат, че над 100 мигранти са били вкарани на Острова с тези камиони.Шофьорът на камиона, 25-годишният Морис Робинсън, ще се изправи днес пред съда по обвинение в убийство. Освен това той е обвинен в престъпления за трафик на хора и пране на пари, съобщи полицията в Есекс. Други трима, мъж и жена, и двамата на 38 години, от Уорингтън, Чешир и 48-годишен мъж от Северна Ирландия остават в полицейския арест.И тримата бяха арестувани по подозрение за убийство и трафик на хора в престъпна група. За мъж на 20 години, арестуван от ирландската полиция в Дъблин, се казва, че представлява \"интерес\" за разследването на полицията в Есекс. Във Виетнам няколко десетки семейства са в мъчително чакане, за да разберат дали техните близки не са сред 39-те жертви на хладилния камион в Англия.Смята се, че две от превозните средства са изпълнили маршрута си, но третото, което превозвало мъртвите мигранти, се е забавило на неизвестно място. Крайната дестинация на другите два камиона не е известна.Католическият свещеник Антъни Данг Хуу Нам от виетнамската провинция Нгхе Ан, споделя, че в градчето, от което се смята, че са повечето жертви, усилено се твърди тази версия. Той самият знаел за над 100 души, които били тръгнали \"към нов живот\".Представител на VietHome - уебсайт за виетнамци във Великобритания - заяви, че е предал на разследващите снимките на около 20 души, за които е съобщено, че са изчезнали.Полицията в Есекс вече работи по идентифицирането на 39-те тела, които бяха намерени в контейнера на камиона \"Скания\" с българска регистрация в градчето Грейс, източно от Лондон. Разпознаването ще стане чрез снемане на отпечатъци. Загиналите са носели \"много малко\" документи за самоличност, поради което разследващите трябва да разчитат на пръстови отпечатъци, ДНК и отличителни черти като татуировки или белези.", "date": "2019.10.27", "title": "Камионите на смъртта на Острова били три"}
{"url": "http://www.cross.bg/federer-maestroto-specheli-1616609.html", "text": "/КРОСС/ Роджър Федерер надигра Алекс де Минор с 2:0 сета (6-2, 6-2) и спечели за трети пореден и общо десети път титлата в Базел. Доминик Тийм пък победи Диего Шварцман с 3-6, 6-4, 6-3 във финала във Виена.Двубоят между 38-годишния швейцарец и 20-годишния австралиец продължи малко над час игра. Зрителите видяха четири пробива за своя любимец и пълна доминация на корта. Де Минор търсеше четвъртата си титла през сезона, но нямаше отговор на действията на Маестрото.Федерер спечели тазгодишната надпревара без да загуби нито един сет. Това е четвърти трофей за него през 2019-а. С титлата в Базел Маестрото има вече 103 титли от АТП и се приближи само на 6 от лидера Джими Конърс.", "date": "2019.10.27", "title": "Федерер триумфира в Базел, Тийм – във Виена (Снимки)"}
{"url": "http://www.cross.bg/borisov-izborite-tzvetanov-1616608.html", "text": "/КРОСС/ В първото си изявление след изборите премиерът и лидер на ГЕРБ Бойко Борисов обяви, че управляващата партия е удържала \"безапелационна победа над БСП навсякъде в страната, а в София - двойна\".В отговор на въпрос Борисов каза, че в изборите не се е усетила липсата на доскорошният втори човек в партията - Цветан Цветанов, който винаги е бил шеф на предизборния щаб на партията до изгонването му от партийните постове тази пролет.\"Да, липсва ми, но и без мен, и без него, и без петел, ще съмне\", обобщи в характерния си стил Борисов.", "date": "2019.10.27", "title": "И без Цветанов се съмна"}
{"url": "http://www.cross.bg/tzik-izborniyat-den-priklyuchi-1616594.html", "text": "/КРОСС/ Официално изборният ден приключи по закон. Това съобщи пред журналисти говорителят на ЦИК Таня Цанева.Изборният процес може да бъде удължен до 21:00 часа на места, където все още има желаещи да упражнят правото си на глас, уточни тя.", "date": "2019.10.27", "title": "ЦИК: Изборният ден приключи"}
{"url": "http://www.cross.bg/gerb-kandidatut-suvetnitzi-1616595.html", "text": "/КРОСС/ Кандидатите на ГЕРБ печелят още на първи тур във Варна и Бургас, а в Кърджали изходът на този етап е трудно предвидим, тъй като резултатът на досегашния кмет Хасан Азис се колебае около 50 %. Втори е кандидатът на ГЕРБ Никола Чанев с около 27%.действащият кмет Йорданка Фандъкова (ГЕРБ) получава 34,7 % от гласовете срещу 24,6 за независимата кандидатка, подкрепена от БСП, Мая Манолова. Борислав Игнатов от „Демократична България“ е с около 15 на сто, а независимият кандидат Борис Бонев е с около 13. Ангел Джамбазки от ВМРО има 4,1 %.При листите с кандидатите за общински съветници в столицата коалицията ГЕРБ – СДС има 33 %, а Демократична България -17, БСП - 16. Борис Бонев има 10,6 %, ВМРО – 5, „Атака“ – 2, останалите са под 1 процент.убедително води кандидатът на ГЕРБ Здравко Димитров с 34,6 %, следван от Дани Каназирева („Съюз за Пловдив“) с около 20 и Славчо Атанасов (НФСБ – ВМРО) с 15. Четвърти е кандидатът на БСП Николай Радев с 8 на сто, Атанас Костов от „Демократична България“ е с около 6.При листите за общински съветници ГЕРБ има 30,6 %, „Съюз за Пловдив“ – около 17, НФСБ - ВМРО – около 10, БСП – 9, „Демократична България“ – 7.кметът Димитър Николов (ГЕРБ) получава над 64 на сто от гласовете, при листата за съветници партията му има над 5о %. Втори в кметската надпревара е Николай Тишев от БСП с 11 на сто, Константин Бачийски (Средна европейска класа) е с около 8,5, Живко Табаков (Движение България на гражданите) е с близо 8, Бойко Миразчийски от НФСБ е с 3, а кандидатът на ДБ Иво Баев е с 2.При листите за съветници подредбата след ГЕРБ е БСП и Средна европейска класа с по около 10,5 %, ДБГ – 9,2, НФСБ – 3,6, ДБ – 3 и ДПС – 1,7.по данни на \"Алфа рисърч\" ноди кандидатът на БСП Пенчо Милков с преднина от няколко процента пред кандидатката на ГЕРБ Диана Иванова и ще има втори тур.кандидатът на ГЕРБ и действащ кмет Атанас Камбитов води с почти 34 %, следван от независимия кандидат Румен Томов с около 23, като двамата почти сигурно ще решат спора на балотаж. досегашният кмет Даниел Панов печели на първи тур с около 57 % срещу около 26 за кандидатката на БСП Весела Лечева.При листите ГЕРБ има 28 на сто, БСП – 12,6, ВМРО – 7,6, коалиция ЕНП – 5,3, ДБ – 4,4, партия МИР – 4,2, НФСБ – 2,6, ДПС – 2.Хасан Азис от ДПС е с около 50 %, на втора позиция е Никола Чанев от ГЕРБ с около 26, а Милко Багдасаров от БСП е трети с около 14. Кандидатът на ДОСТ Мехмед Ходжа има около 3 %.При общинските съветници ДПС е с около 49 на сто, ГЕРБ има 26, БСП – 13,4, а ДОСТ е с около 3. Останалите участници са с под 1 на сто от гласовете.", "date": "2019.10.27", "title": "Балотажи в София и в Пловдив"}
{"url": "http://www.cross.bg/dobrev-kiril-glasyvat-1616596.html", "text": "/КРОСС/ Знакови крепости на ГЕРБ се пропукаха в България.Това каза Кирил Добрев на пресконференция в централата на партията.С увереност мога да кажа, че БСП се завръща в местната власт.Имаме почти двойно по-голяма подкрепа за партията от 2015 година, твърди Добрев.От временните резултати е ясно, че БСП е на балотаж в 15 областни града. В няколко от тях сме първа политическа сила, заяви Добрев.Знакови крепости на ГЕРБ се пропускаха, коментира той.Това беше най-скромната, най-пестеливата, но най-направената от сърце и душа кампания, която БСП е правила от години, посочи още Добрев и в заключение призова гражданите да гласуват на балотаж, там където ще има.Конкретно за София, Добрев заяви, че столичани са показали, че искат промяна и ги призова следващата неделя да гласуват именно за тази променя. ", "date": "2019.10.27", "title": "Кирил Добрев: БСП си връща позициите в местната власт"}
{"url": "http://www.cross.bg/gradysa-temperatyri-poveche-1616593.html", "text": "/КРОСС/ Топлата и суха есен ще продължи да ни радва почти до края на октомври. Новата седмица ще започне с високи температури и слънце. Но от сряда ни очаква рязко застудяване. Първите дни на ноември ще са с повече валежи и ниски температури. Максималните температури ще се понижат с повече от 10 градуса, а на някои места с повече от 12-13 градуса. От 26-27 градуса, колкото беше през последните дни, максималните температури в сряда ще са 15-18 градуса, а в четвъртък и петък – 10-12 градуса. Ще вали дъжд, а в планините може да прехвърчи и сняг.Слънцето вече е много ниско над хоризонта, а продължителността на деня е под 10 часа и тя върви към своя минимум, когато в началото на декември денят ще бъде само 9 часа и няколко минути.Отиваме към късна есен и ранна зима.", "date": "2019.10.27", "title": "От сряда – студ и дъжд"}
{"url": "http://www.cross.bg/izborniya-glasyva-andreev-1616591.html", "text": "/КРОСС/ 42,85% е избирателната активност в страната към 17.30 часа. 2 709 340 избиратели са отишли до урните. Съпоставено с 2015 година разликата е минимална в полза на предишния вот.Най-ниска е избирателната активност във Варна - 14,71%, а най-висока е в Макреш, област Видин - 49,88%.Говорителят на ЦИК Александър Андреев съобщи, че са удовлетворени четири искания на главния прокурор от днес да бъдат снети имунитетите на кандидати за кметове и общински съветници.\"В едни от случаите става въпрос за предлагане на имотна облага на избиратели, нарушаване на избирателните права. В другия случай става дума за друго престъпление, което няма нищо общо с изборния процес\".Александър Андреев уточни, че това не засяга правата на тези лица като кандидати и те продължават в предизборната надпревара.Говорителят на ЦИК съобщи, че до момента няма драстични нарушения в изборния процесКъм 17.30 часа в ЦИК са постъпили 214 жалби и сигнали, посочи Александър Андреев и обясни:\"Една част от тях са свързани с организацията на изборния процес в секциите. Другата част са свързани с избирателните права. Тук включваме непредоставени бюлетини на избиратели или избиратели, които са се оплакали от това, че не са включени в избирателните списъци. 48 са жалбите и сигналите, подадени във връзка с предизборна агитация. Основните сигнали, които пристигат, не са от съществено значение, защото се отнасят до публикации в социалните мрежи или за вече съществуващи билбордове и плакати, които са разлепени в рамките на кампанията. Има и установени нарушения във връзка с публикуването на данни от социологически проучвания. Вече са четири основните доставчици на медийни услуги, за които е установено нарушение. Имаме четири сигнала за купуване на гласове. Тези сигнали трябва да се насочват към Районните прокуратури и Районните управления на МВР. Нито ЦИК, нито общинските избирателни комисии имат компетентност в тази връзка“.Санкциите за публикуване в нарушения на закона на данни от социологически проучвания са между 2000 и 5000 лева. Първите две установени нарушения бяха за два сайта на информационна агенция и на информационен ежедневник. \"Има секции на различни местна в страната, където на избирателя не се предоставят всички бюлетини, а се очаква той да каже за кои избори желае да гласува и му се дава само тази бюлетина, което е неправилно. СИК трябва да дават всички бюлетини, с които се гласува в съответната секция, а вече избирателят е този, който може да каже, че не желае да гласува за определен вид избор и да не му бъде предоставена тази бюлетина - за този избор, за който той не желае да гласува\", поясни Андреев по-рано днес. Той заяви, че ще бъде изпратено съответно указание в тази насока на СИК:\"Изрично да бъде указано, тъй като на избирателя би трябвало да му се предостави възможност да гласува с всичките бюлетини, а не да се очаква той първоначално да заяви или не дали ще гласува с определена бюлетина, само ако той вече възрази или каже, че не желае. Тогава не би трябвало да му се дава другата бюлетина\". \"Там, където е било необходимо, са дадени съответни указания от страна на ОИК след нашите указания. Затова аз считам, че за момента изборният ден протича нормално. Няма нищо, което да може да опорочи за момента гласуването на избирателите\".При избора на кметове действителните гласове за „Не подкрепям никого“ се взимат предвид, каза още Андреев по отношение на бюлетината. Малките общини вече отчитат висока спрямо предишните местни избори активностГласуването за кметове и общински съветници преминава в 12 138 секции, включително в подвижни секции и тези в болници и в затвори. \"Всички секционни избирателни комисии работят\", каза за БНР говорителят на ЦИК Таня Цанева.Всички сигнали за нередности в изборния ден да бъдат отправяни към общинските избирателни комисии, призова Цанева:\"За да не се губи време за тяхното отстраняване, а не чрез ЦИК и ние да ги препращаме към съответната ОИК\".Малките общини вече отчитат висока спрямо предишните местни избори активност, отчете Цанева.Оповестяване на социологически проучвания е забранено до края на изборния денПо-рано днес говорителят на ЦИК Александър Андреев посъветва избирателите за по-внимателно сгъване на бюлетините, които на тези избори са изработени от по-твърда хартия:\"Добре е да бъде прегъвана по самите сгъвки, за да не се отвори, тъй като при пускането в кутията, особено ако кутията не е запълнена може да се отвори и да се види гласуването на избирателя\".Александър Андреев припомни, че оповестяването на социологически проучвания е забранено до края на изборния ден - 20.00 часа.ЦИК призова медиите да не обявяват под каквато и да е форма социологически изследвания в изборния ден.", "date": "2019.10.27", "title": "ЦИК: 42,85% е избирателната активност в страната към 17.30 часа"}
{"url": "http://www.cross.bg/izbiratelna-sofiya-teritoriyata-1616592.html", "text": "/КРОСС/ Над 36 процента избирателна активност отчитат към 18,00 часа от Общинската избирателна комисия в София. На територията на столицата бяха открити 1614 избирателни секции, като 47 са подвижни и служебни.Председателят на Общинската избирателна комисия в София Полина Витанова посочи сигнали за какви нарушения са получили през изборния ден:\"Нарушенията са свързани с предварително откъсване от кочаните на бюлетините преди избирателя; съответно въпроси, които са задавани към избирателите за кой вид избори - дали ще гласува за всички видове избори; за механично увреждане на бюлетини при откъсване. Във всеки един район на територията на Столична община, където имаше подадени заявления за гласуване с подвижна избирателна кутия, всички избиратели са имали възможността да упражнят правото си на глас с подвижна избирателна кутия\".", "date": "2019.10.27", "title": "Над 36% избирателна активност в София"}
{"url": "http://www.cross.bg/hilyadi-izbori-lider-1616597.html", "text": "/КРОСС/ В ЦИК е постъпила жалба за агитация на един от кандидатите за кмет на София във Facebook. Социалните мрежи обаче не попадат в обсега на закона и агитацията в подобни платформи не може да бъде санкционирана, съобщава NOVA.Прокуратурата в града е назначила проверка на партиен лидер, който за именния си ден. Тя е била иззета заради съмнения, че в нея има пари.Повече от 6 милиона и 200 хиляди души имат право на глас на местния вот утре. Общия брой на избирателните секции е почти 12 хиляди.Четири години по-късно, от ЦИК са категорични – горчивият опит от местните избори през 2015г., няма да се повтори.За подкрепата на избирателите на тези избори ще се борят общо 36 251 кандидати.", "date": "2019.10.27", "title": "Нарушения в деня за размисъл: Партиен лидер черпи с баница с късмети, прокуратурата я изземва"}
{"url": "http://www.cross.bg/manolova-fandukova-gerb-1616599.html", "text": "/КРОСС/ От щаба на Мая Манолова обявиха, че започват работа веднага, за да стопят 10-процентната разлика спрямо кандидата на ГЕРБ и СДС Йорданка Фандъкова.  Пред БНР Никола Вапцаров, председател на Инициативния комитет, издигнал Манолова за кандидат за кмет, коментира, че е доволен от резултата от първия тур, защото Манолова отива на балотаж срещу труден опонент, а и ГЕРБ управлява София от 14 години.\"Нашата тежка работа тепърва предстои, но фактът е, че имаме възможност за втори рунд\", отбеляза Вапцаров.Според него преодоляването на разликата с Фандъкова е постижимо:\"В София имаше изключително ниска избирателна активност, което е в полза на ГЕРБ. Надявам се, че в следващата седмица ще има по-голяма избирателна активност и че ще можем да спечелим тези избори по един честен и достоен начин\". ", "date": "2019.10.27", "title": "Щабът на Манолова започва работа веднага, за да стопи разликата с Фандъкова"}
{"url": "http://www.cross.bg/sofiya-bonev-fandukova-1616600.html", "text": "/КРОСС/  По всичко изглежда, че поне в София с \"гей парадите\" ще продължаваме. Гласувалите за Волен Сидеров са по-малко от присъствалите на София Прайд 2019. ", "date": "2019.10.27", "title": "Изборите на първи тур: Изпуснати шансове"}
{"url": "http://www.cross.bg/pozharut-vruh-kapatnik-1616583.html", "text": "/КРОСС/ Продължава да гори пожарът в Рила планина между хижа „Чакалица“ и връх Капатник. Горят няколко огнища, пожарът вече е почти на билото на 2 000 м. надморска височина, гаси се само ръчно, теренът е силно пресечен, няма път.Гасят 55 служители на териториалните поделения на ЮЗДП, както и от парк „Рила” и огнеборци, съобщиха от пресцентъра на горското предприятие.Според тях пожарът е обхванал 300 дка сухи треви и хвойнови храсти, засегната е и смесена смърчово-борова гора, в гасенето се е включил и хеликоптер.Сигналът за пожара между х. „Чакалица“ и връх Капатник бе подаден малко след 9 ч. тази сутрин.", "date": "2019.10.27", "title": "300 дка е обхванал пожара в Рила планина"}
{"url": "http://www.cross.bg/bagdadi-otbranata-ministerstvo-1616584.html", "text": "/КРОСС/ \"Поредното изявление за ликвидиране на лидера на терористичната групировка „Ислямска държава“ (ИД) Абу Бакр ал Багдади няма да окаже влияние върху обстановката в Сирия\", това заяви днес говорителят на руското министерство на отбраната Игор Конашенков, цитиран от ТАСС.От момента на окончателния разгром на ИД от армията на сирийското правителство с подкрепата на руските военновъздушнни сили в началото на 2018 г. поредната „смърт“ на Багдади няма абсолютно никакво оперативно значение за обстановката в Сирия или за действията на останалите терористи в Идлиб, каза Конашенков пред журналисти.Според говорителя увеличаването на броя на хората, които заявяват, че са участвали в ликвидирането на лидера на ИД и разпространяват противоречиви подробности за операцията, буди съмнения в истинността и успеха й.Руското министерство на отбраната през последните дни не е засякло удари от американските ВВС или водената от САЩ коалиция в зоната на деескалация Идлиб, заяви Конашенков.Той допълни, че руските власти не разполагат и с информация за оказване на съдействие за прелитане на американски самолети в зоната при въпросната операция.", "date": "2019.10.27", "title": "Руското министерство на отбраната: Съмняваме се в „поредната смърт“ на Багдади"}
{"url": "http://www.cross.bg/trump-bili-idil-1616585.html", "text": "/КРОСС/ Президентът на САЩ Доналд Тръмп потвърди смъртта на лидера на групировката ИДИЛ Абу Бакр ал Багдади при операция на американски специални части в Сирия в събота.„Багдади умря като куче“, обяви Тръмп в Белия дом. И допълни, че лидерът на ИДИЛ се е самовзривил заедно с три от децата си, като е активирал носения от него колан с експлозиви, докато бил преследван в тунел без изход в скривалището си в северозападната сирийска провинция Идлиб., коментира още Тръмп. Идопълни, че много от сподвижниците на Багдади са били ликвидирани при операцията, като точният им брой ще бъде съобщен на по-късен етап. Въоръжените сили на САЩ не са дали жертви, като само едно специално обучено куче е било ранено.Американските командоси са останали в скривалището на лидера на ИДИЛ два часа, посочи Тръмп. И разкри, че е наблюдавал спецоперацията. „Беше като на кино“, коментира той и предложи видеозаписът да бъде направен публично достояние.По време на операцията, свързана с издирването и ликвидирането на Абу Бакр ал Багдади двете жени на терориста са били открити в жилищен комплекс. И двете са били с така наречения шахидски пояс (пояса на самоубийците), които обаче не се задействали.11 деца са били освободени и предадени на грижите на трета държава.Тръмп благодари на Русия, Турция, Сирия, Ирак и кюрдите за помощта. Москва е оказала помощ при операцията, въпреки че не е знаела каква е нейната цел, отбеляза американският държавен глава.", "date": "2019.10.27", "title": "Тръмп: Лидерът на ИДИЛ умря като куче, заедно с три от децата си (Снимки)"}
{"url": "http://www.cross.bg/glas-kandidati-stignala-1616582.html", "text": "/КРОСС/ До 200 лева е стигнала цената на глас в несебърски села, разказват жители на района. Според тях арестите на двама кандидати за кметове на Несебър и Света Влас, както и четиримата задържани кандидати за общински съветници, мобилизирали гласоподавателите и в община Несебър се очаква рекордна избирателна активност.В село Тънково се коментира, че мизата за глас е стигнала 200 лева.  \"При създалата се ситуация в обищната се очакваше напрежение, но работата е спокойна. В двете села до обяд вече бяха гласували 50% от имащите право на глас\", коментира председателят на СИК в Тънково - Бистра Кундакчиева.  ", "date": "2019.10.27", "title": "Цената за глас в Несебърско е ударила 200 лева!"}
{"url": "http://www.cross.bg/vleze-siderov-vupros-1616610.html", "text": "/КРОСС/ Лидерът на Атака и кандидат за кмет на партията Волен Сидеров се опита да влезе в зала Арена \"Армеец\".", "date": "2019.10.27", "title": "Волен Сидеров се опита да влезе в Арена \"Армеец\" (Видео) (Снимки)"}
{"url": "http://www.cross.bg/zagovor-severna-nepredymishleno-1616586.html", "text": "/КРОСС/ Трима от арестуваните във връзка със смъртта на 39 души, намерени в камион с българска регистрация недалеч от Лондон в сряда. Това съобщиха от местната полиция.Освободените са 38-годишен мъж, 38-годишна жена, и двамата от град Уорингтън в Северна Англия, както и 45-годишен мъж от Северна Ирландия. Те били пуснати след разпит по подозрение в непредумишлено убийство и заговор за трафик на хора. В ареста остава шофьорът на камиона, 25-годишният Мо Робинсън от Северна Ирландия.Вчера полицията в графство Есекс повдигна срещу него обвинения в непредумишлено убийство на 39 човека, заговор за трафик на хора, заговор за подпомагане на незаконна имиграция и пране на пари. Той ще се яви пред съда утре.", "date": "2019.10.27", "title": "Освободиха от ареста трима от задържаните за камиона на смъртта в Есекс"}
{"url": "http://www.cross.bg/leva-godina-dogodina-1616620.html", "text": "/КРОСС/ Догодина се очаква правителството да изтегли нов дълг от 2,2 млрд. лева, включително и чрез излизане на външните пазари. Това предвижда проектобюджетът за 2020 г., публикуван от Министерството на финансите. Това е поредната финансова рамка, в която отсъстват ключови реформи, коментира икономистът Петър Ганев от Института за пазарна икономика. По думите му в проекта на финансовата рамка за догодина няма изненади, но прави впечатление, че тази година хазната ще завърши с дефицит от близо 2,5 милиарда лева. Еднократното плащане за изтребителите Ф-16 доведе до увеличаване на дефицита в хазната тази година, припомни Ганев. Догодина се очаква бюджетът да бъде балансиран - без излишък или дефицит, като и при приходите, и при разходите е предвидено увеличение с малко над три милиарда лева.  Бюджетните заплати ще се увеличат с 10 %, а при учителите - ръстът на възнагражденията е малко по-голям, като се следва обещанието за удвояването им през годините. Това е един от малкото примери за сектор, в който се извършва реформа, твърди Ганев. За семействата с най-ниски доходи месечната помощ ще бъде 40 лева за едно дете. За отглеждането на дете с увреждане 90% месечното подпомагане е 930 лева. Тези и останалите ставки остават непроменени.Финансовият министър Владислав Горанов предвижда от 1 юли 2020 г. всички пенсии, отпуснати до 31 декември тази година, да се увеличават с 6,7%. От 1 юли през 2021 г. и 2022 г. пенсиите също ще се осъвременяват по т.нар. \"швейцарското правило\". До 2022 г. тежестта на всяка година осигурителен стаж се запазва в размер на 1,2.Освен вече предвиденото увеличение на минималната заплата от 1 януари 2020 г. на 610 лв., от 1 януари 2021 г. тя ще се вдигне до 650 лв. Този размер ще се запази през 2022 г. Бюджетните заплати ще се увеличат с 10%, предвижда проектобюджетът. Както и досега, процентът на нарастването за всеки зает в нея ще зависи от неговата оценка.В следващите две години - до 2022 г., минималният осигурителен доход ще се вдига плавно - съответно на 610 лв. за 2020 г. и на 650 за 2021 г. и 2022 г. За земеделските стопани стъпката ще е по-голяма - от догодина от сегашните 400 ще стане 610 лв.Равнищата на минималните осигурителни доходи по основните професии от 2019 г. се запазват, корекция ще има само за позициите, които са под минималната заплата за догодина.Максималният осигурителен доход за всички се запазва в размер на 3000 лева за двугодишния период. Данъците няма да се променят - остават 10% за доходите на гражданите и за фирмите до 2022 г.Специални мерки от догодина ще намаляват задлъжнялостта на държавните предприятия.Целта е отчетеният към края на декември 2018 г. общ дълг от 8,93 млрд. лв., или 8,14% от БВП, към края на 2022 г. да намалее до 6,36% от БВП.", "date": "2019.10.27", "title": "Правителството ще тегли 2,2 млрд. лв. нов дълг"}
{"url": "http://www.cross.bg/gostite-meldman-paris-1616588.html", "text": "/КРОСС/ Голямото Хелоуин парти в Холивуд тази година бе организирано от Casamigos – марка текила, създадена от Джордж Клуни, Ранди Гербер (съпруг на топмодела Синди Крофърд и баща на Кая Гербер) и Майк Мелдман. Именно в дома на Мелдман се състоял бляскавият и луд купон с много текила и екстравагантни коктейли, съвсем в духа на празника – Casa-delic, Magic Marg, Spicy Spirit. Музиката също била в „хелоуински” стил – странен психеделичен суинг, дело на една от най-горещите диджей групи в света – The Misshapes. Сред гостите бяха още Парис Хилтън, Джерард Бътлър, Патрик Шварценегер, Деми Ловато, Кели Озбърн, Хайди Клум и съпругът й Том Каулиц.Някои от гостите се бяха постарали сериозно по отношение на маскировката, други  - Парис Хилтън – бяха заложили на това да са по-скоро себе си. Кой спечели от решението си и кой не – вижте в галерията ни. ", "date": "2019.10.27", "title": "Halloween&Hollywood: звездите празнуват (Снимки)"}
{"url": "http://www.cross.bg/sofiya-gerb-obshtinskite-1616598.html", "text": "/КРОСС/ 33,9 са гласували в София общинските съветници да бъдат от ГЕРБ – СДС, 19,3% да бъдат от БСП, 19,1 – от Демократична България.Независимият Борис Бонев печели между 4 и 5%Глас Народен – 1,7Това показват предварителните данни на „Алфа Рисърч“.", "date": "2019.10.27", "title": "„Алфа Рисърч“ за общинските съветници в София: ГЕРБ – 33,9%, БСП -19,3%, ДБ – 19,1%"}
{"url": "http://www.cross.bg/tazi-holivyd-golyama-1616543.html", "text": "/КРОСС/   Ева Лонгория обвини Холивуд в \"изтриване\" на латиноамериканските мъже и жени и казва, че киноиндустрията е \"до голяма степен отговорна\" за отрицателния образ на латиноамериканците на големия и малкия екран.Звездата на „Отчаяни съпруги каза: „Това, което показват проучванията, е, че сме заличени. Това надхвърля недостатъчното представяне. Когато не сте на екрана в медиите, вие сте изтрити, не съществувате. И историите от Холивуд не се доближават до представянето на сложността на нашата общност. Това е проблем - демографията на Америка се променя, тя се латинизира, а тази културна промяна тревожи хората. Ние в тази зала сме допринесли за тези негативни портрети и образи, които сме виждали в медиите. Ние тук, в Холивуд, до голяма степен сме отговорни за голяма част от несъзнателните пристрастия, и предразсъдъците срещу цветнокожите\".44-годишната актриса призова Холивуд да остави разнообразието да се случи по естествен начин, а не просто да включва хора от общности, които са слабо представени, за да „попълни бройката\".В реч на срещата на върха на \"The Wrap Power Women\" в Лос Анджелис, тя добави: „Холивуд има тенденция да се „потупва по гърба\" всеки път, когато има най-малкото многообразие, това е като: \"Хей, имахме ДВЕ жени в главните роли\". Дори тази дума „разнообразие\" започна да се изтърква. Изпада от устата на всеки изпълнителен директор ... Трябва да видим колко пъти тази дума се появява на тази среща ... Изображенията всъщност могат да трансформират това, в което вярваме. След като променим мнението на хората, можем да променим политиката, която засяга тези хора. Чудесен пример за това е, как след „Игрите на глада\" стрелбата с лък стана популярна сред момичетата...или как след появата на сериите „От местопрестъплението\" имаше криза в криминалистиката в цялата страна заради телевизионно шоу\". ", "date": "2019.10.27", "title": "Ева Лонгория: Холивуд заличава латиноамериканците"}
{"url": "http://www.cross.bg/boris-podgotvyal-kolezh-1616589.html", "text": "/КРОСС/ Служители на Федералната служба за сигурност на Русия задържаха 18-годишен студент от аграрния колеж в Подмосковието, който, по предварителна информация, е подготвял масово убийство в учебното заведение, пише Лента.ру.По данни на разследващите, задържаният е планирал на 29 октомври да отиде с пистолет в колежа и да извърши масов разстрел.За осъществяване на престъплението студентът се е подготвял цяла година. Като пример за подражание е избрал „керченския стрелец” Владислав Росляков.Приятел на арестувания споделил, че студентът е бил обект на насилие в общежитието и няколко пъти е бил пребиван.Борис Б. не смятал да убива всички подред, а само предварително набелязани хора – 8 души, които са го тормозили и биели.Един от преподавателите забелязал странни прояви в поведението на студента и докладвал на директора, но срещу Борис не били предприети никакви мерки.Известно е, че студенти в колежа няколко пъти са молили Борис да бъде изключен, тъй като по време на лекции той гледал видеозаписи със звук на наказания, извършвани от бойци на Ислямска държава. Заради засиления си интерес към Ислямска държава Борис получил прякора „терориста”. Той често разказвал, че един ден ще „организира клане” по време на занятия.При обиска органите на реда са открили пистолет „Макаров”, оръжия за самоотбрана и взривно вещество. Младежът е арестуван за 2 месеца.", "date": "2019.10.27", "title": "Предотвратиха масово убийство в руски колеж (Снимки)"}
{"url": "http://www.cross.bg/razsledvane-razreshenie-suvetnitzi-1616590.html", "text": "/КРОСС/ Прокуратурата е образувала 65 досъдебни производства за престъпления против политическите права на гражданите и престъпления, свързани с изборите, като 10 от тях са бързи производства, а по 55 се провежда разследване по общия ред, съобщават от държавното обвинение.Най-много разследвания се провеждат в София, в Плевен и в Бяла Слатина, сочат данните.Главният прокурор Сотир Цацаров е поискал от Централната избирателна комисия разрешение шестима кандидати за кметове и за общински съветници да бъдат привлечени като обвиняеми и задържани по разследване на Специализираната прокуратура. Комисията е дала разрешение.За други осем кандидати за съветници Цацаров е поискал разрешение да бъдат привлечени като обвиняеми по разследване на Софийска градска прокуратура. До момента в предизборния ден в прокуратурата са образувани над 900 прокурорски преписки.", "date": "2019.10.27", "title": "Прокуратурата с най-много разследвания в София, в Плевен и в Бяла Слатина"}
{"url": "http://www.cross.bg/manolova-sektziya-kandidat-1616574.html", "text": " /КРОСС/  Днес от щаба на независимия кандидат за кмет на София Мая Манолова са подадени 29 жалби към Общинската избирателна комисия за нарушения в изборния ден. Сред най-фрапантните случаи е 26-та секция в 22 СОУ, която оперира с печата на 25-та секция, т. е. бюлетините, пуснати там, ще бъдат недействителни.Дискриминация е проявена към трима души - законно упълномощени представители на ИК на Манолова, които не са допуснати да се регистрират в секция 1, 2 и 3 в 137 СОУ в ж. к. „Люлин\".Трети случай - още по-абсурден, е от кв. „Дружба\", където е отказана регистрация на представител на ИК на Мая Манолова от председател на секционна избирателна комисия, с аргумента, „че е всеизвестен фактът, че Никола Вапцаров е мъртъв\". Припомняме, че председателят на Инициативния комитет на гражданския кандидат за кмет Мая Манолова е Никола Вапцаров - праплеменник на големия поет.Другият сигнал е от 5-та секция в Първа математическа гимназия в „Красно село\", където гражданин е получил предварително попълнена бюлетина за друг кандидат. ", "date": "2019.10.27", "title": " Мая Манолова с 29 жалби за нарушения"}
{"url": "http://www.cross.bg/vreme-aktivnost-sluntze-1616540.html", "text": "/КРОСС/ Тази нощ в 4 ч. преместихме стрелките на часовника с час назад и така преминахме от лятното часово време към зимното или към астрономическото.Лятното часово време е система, въведена за спестяване на разходи за осветление чрез увеличаване на използването на дневна светлина. При нея официалното време се измества обикновено с един час по-напред от астрономическото време, като остава така за пролетните и летните месеци.Дискомфортът от смяната на времето засяга всички хора, както и домашните животни, коментира д-р Сотир Марчев пред БНР. Средностатистическият човек се адаптира към промяната за два-три дни, допълни още той.\"Ние сме едно недоспало общество и когато увеличиш на едно такова общество съня с един час автоматично намаляват инфарктите, инсултите и сърдечно-съдовите събития. Но от друга страна, винаги тази смяна на часовника разконцентрира шофьорите и поради това катастрофите в деня на смяната и в дните след нея зачестяват. Моят съвет е следващите дни, когато децата тръгнат на училище, да не ги оставяте сами на пътя\", съветва лекарят.Смяната на часовото време се отразява на всяка една клетка в човешкото тяло, тъй като те имат свой собствен биологичен часовник, казва още д-р Сотир Марчев.В помощ за справяне с тази промяна д-р Марчев съветва да се излагаме повече на слънце, да спим повече и да имаме по-голяма физическа активност.\"Ние, лекарите, по принцип не препоръчваме на хората да се тъпчат с витамини, но витамин D, получен от слънцето, безспорно е от полза. Ако имате лични проблеми, не посягайте към антидепресантите, а увеличете физическата активност, престоят на слънце и съня. Слънцето лекува депресията. Слънцето, физическата активност и сънят са трите най-добри доктори и са основните средства за справяне със стреса и безпокойството\", казва лекарят. ", "date": "2019.10.27", "title": "При смяна на времето увеличете физическа активност и престоя на слънце"}
{"url": "http://www.cross.bg/sveta-tzena-tzeni-1616530.html", "text": "/КРОСС/   За 2019 г. три града споделят титлата на най-скъпия град в света - Париж, Хонконг и Сингапур. И в тези три града средната цена на бирата варира от $1,77 до $2,27, пише \"Бизнесинсайдър\".Данните са от класацията на Economist Intelligence Unit Worldwide Cost of Living Report, която сравнява над 400 цени на 160 различни продукта и услуги - включително храна и напитки - за да направи подреждането на най-скъпите градове в света. Сред тези продукти е средната цена на бутилка бира (330мл).В някои градове, като Копенхаген - дом на голяма пивоварна компания Carlsberg - е отчетен спад в цените в сравнение със средните цени за миналата година. Междувременно Ню Йорк е начело с най-високата цена за бутилка бира.Вижте колко струва бирата в 10 от най-скъпите градове в света. Всички цени са в USD, а градовете са подредени според класирането им в класацията за цената на живот по възходящ ред.Тел Авив, Израел: $ 2.94Ню Йорк, САЩ: $ 3.33Копенхаген, Дания: $ 2.61Сеул, Южна Корея: $ 3.13Осака, Япония: $ 2.30Женева, Швейцария: $ 1.54Цюрих, Швейцария: $ 3.25Хонконг: $ 1.77Париж, Франция: $ 2.10Сингапур: $ 2.37 ", "date": "2019.10.27", "title": "Колко струва една бира в 10-те най-скъпи града на света"}
{"url": "http://www.cross.bg/dzheri-film-pulnometrazhniyat-1616553.html", "text": "/КРОСС/   Пълнометражният филм „Том и Джери\" тръгва по Коледа. Съобщението е на компанията \"Warner Bros\", като за дата на премиерата е посочена 23-ти декември, информира РИА новости.Първоначално филмът, режисиран от Тим Стори за безкрайната борба на котката Том и мишката Джери, трябваше да излезе през април 2021 г. Създателите на филма са успели да спазят по-кратки срокове.В новия филм Том живее в луксозен нюйоркски хотел, в който се мести Джери, чиито шеги застрашават скъпа сватба. Работникът на хотела Кайла (Клое Мориц), моли Том да се отърве от досадната мишка.В комедията участват още Майкъл Пеня, Кен Джонг, Роб Делани и други. ", "date": "2019.10.27", "title": "Пълнометражният филм „Том и Джери” тръгва по Коледа "}
{"url": "http://www.cross.bg/lvmh-tiffany-pregovori-1616558.html", "text": "/КРОСС/   LVMH - компанията майка на \"Louis Vuitton\", води преговори за поглъщането на \"Tiffany & Co.\", американски производител на бижута, съобщиха източници, запознати с въпроса пред \"Bloomberg\", добавяйки, че дискусиите не са публични.Представители на двете компании отказаха коментар за водени преговори.Придобиването би било най-голямата покупка за LVMH, надминавайки 7-те милиарда долара, които е платил за придобиването на \"Christian Dior\" през 2017 г. Тази година акциите на \"Tiffany\" са се покачили с 22%, което повиши цената на класическата американска марка на 12 милиарда долара. За сравнение LVMH е нараснал с 49%, което му дава пазарна капитализация от около 215 милиарда долара.В съобщението се казва, че LVMH в момента се възползва от вълната от търсене на луксозни стоки в Китай. Търговската война между Пекин и Вашингтон създава риск за конгломерата.В момента LVMH, която е собственик на италианския производител на бижута \"Bulgari\", наскоро откри производствено предприятие в Тексас. На американския пазар конгломератът е изпреварен от швейцарския конкурент \"Richemont SA\", който е собственик на \"Cartier\" и \"Van Cleef & Arpels\". Купуването на \"Tiffany\" би засилило позициите на LVMH на американския пазар. ", "date": "2019.10.27", "title": "\"Louis Vuitton\" в преговори за закупуване на \"Tiffany\""}
{"url": "http://www.cross.bg/komisiya-sektziyata-politzeiiski-1616575.html", "text": "/КРОСС/   Днес преди обяд, в избирателна секция в училище в ж.к. „Люлин\" влязъл мъж и започнал да прави снимки с фотоапарат.Възникнал спор между него и председателя на избирателната комисия, за което той е бил помолен да напусне. Намиращите се на място полицейски служители проверили извън секцията документите му за самоличност. Други полицейски правомощия спрямо мъжа не са прилагани. Председателят на секционната комисия е взела отношение за констатираните факти, че мъжът снимал без необходимото позволение в секцията. ", "date": "2019.10.27", "title": " Задържаха фоторепортер в секция в \"Люлин\""}
{"url": "http://www.cross.bg/kent-steiisi-plovdiv-1616578.html", "text": "/КРОСС/ След големия успех на концерта на американската певица Лиз Райт тази година, който се проведе в Античния театър в Пловдив, програмата Jazz Symphony продължава с забележителната Стейси Кент, която е сред най-големите имена в джаза днес.Малко преди края на годината, по покана на Държавна опера Пловдив и със съдействието на Plovdiv Jazz Fest, световноизвестната певица ще гостува за първи път в България.На 28 декември от 20:00 ч. в Градски дом на културата \"Борис Христов\" в Пловдив, заедно с оркестъра на Опера Пловдив и музикантите, които я придружават в световно ѝ турне, Стейси Кент ще изпълни специална програма, която включва и песни от последния ѝ албум I Know I Dream: Orchestral Sessions (2017 г.)В него тя работи за пръв път със симфоничен оркестър. Наред с новите композиции, албумът включва още джаз стандарти, боса нова и шансони. Той е и продължение на дългогодишното сътрудничество между Стейси Кент, нейния съпруг – британският саксофонист, продуцент, композитор и аранжор Джим Томлинсън и носителя на Нобелова награда за литература за 2017 г. – Казуо Ишигуро.Именно работата ѝ с прочутия писател променя посоката на нейната кариера. Още през 2002 г. той нарича Стейси Кент \"естествен минималист, който печели легион от фенове със своя подход „по-малкото е повече\".Преди близо 15 години Стейси Кент и Джим Томлинсън решават да опитат нещо извън репертоара на Great American Songbook и предлагат на Казуо Ишигуро да работят заедно.Така се стига до първия им съвместен проект – Breakfast on the Morning Tram (2007 г.), който е номиниран за „Грами“ и има платинен статус по продажби. През последните години творческото трио работи активно заедно – Томлинсън пише музиката, а Ишигуро текстовете на песните на Стейси Кент.Стейси Кент завършва сравнително литературознание в Ню Йорк. През 1990 г. се мести да живее в Лондон, където учи музика и остава до днес. През 1997 г. издава първия си албум Close Your Eyes.Нейната естетика е разнообразна и включва джаз, поп и боса новата. Тя пее свободно на английски, френски и португалски език. Въвеждайки ново звучене, Стейси Кент оставя характерен и фин отпечатък върху джаз стандартите.Певицата е част от музикалната сцена над 20 години и има повече от 2 милиона продадени албума. Концертирала е в над 50 държави. Тя печели множество награди, включително Джаз вокалист на годината през 2001 от Джаз наградите на BBC.През 2009 получава висшето френско държавно отличие за \"значителни заслуги към обогатяването на френското културно наследство\" – Ордена за изкуство и литература.", "date": "2019.10.27", "title": "Стейси Кент с концерт в Пловдив"}
{"url": "http://www.cross.bg/pyure-vuglehidraten-vreme-1616557.html", "text": "/КРОСС/   Учени от университета в Илинойс установиха, че картофеното пюре може да се превърне в алтернатива на специалния въглехидратен гел, използван по време на продължителни тренировки.В изследването са участвали 12 души, които изминавали с велосипед средно по 267 км на седмица. Участниците били разделени на три групи - едната е пиела вода по време на тренировката, втората е приемала въглехидратен гел, а третата е захранвана с картофено пюре.По време на проучването са измервани нивото на глюкоза в кръвта и температурата, състоянието на стомашно-чревния тракт и интензивността на упражненията, предава БГНЕС.Учените установили, че концентрацията на глюкоза в плазмата е била почти еднаква при ползващите въглехидратен гел и картофено пюре. Освен това двете групи са показали по-добри резултати от тази, в която участниците са пили само вода.Като недостатък е отчетено, че ялите пюре страдали от стомашни болки и подут корем. Според учените, това се дължало на количеството изядено пюре.Като цяло, изследването потвърждава концепцията, че спортистите могат да ползват еднокомпонентни хранителни източници на въглехидрати като алтернатива на различни търговски продукти, смятат от университета в Илинойс. ", "date": "2019.10.27", "title": "Учени доказаха, че картофеното пюре помага при тренировка"}
{"url": "http://www.cross.bg/obvinyaemi-prokyratyra-proizvodstva-1616581.html", "text": "/КРОСС/ Образувани са досъдебни производства в ПРБ с предмет престъпления против политическите права на гражданите и престъпления, свързани с изборите, като от тях са бързи производства, а по се провежда разследване по общия ред.Разследвания се провеждат в РП Балчик /1бр./, РП Берковица /1 бр./ РП Благоевград /1 бр./, РП Бургас /1 бр./,  РП Бяла Слатина / 4 бр./, РП Варна / 3 бр./, РП Видин /1бр./, РП Враца /1 бр./,  РП Горна Оряховица / 2 бр./, РП Девня /1 бр./,  РП Дупница / 3 бр./, РП Елена /1 бр./, РП Златоград / 1бр./  РП Исперих /1 бр. /, РП Каварна /2 бр./, РП Казанлък /1 бр./, РП Карнобат / 2 бр./, РП Ловеч/ 1 бр./, РП Монтана /1 бр./, РП Омуртаг/1бр./, РП Оряхово /3 бр./, РП Павликени / 2 бр./, РП Плевен / 4 бр./, РП Пловдив / 2 бр./, РП Разград /2 бр./, РП Сандански / 2 бр./, РП Свищов / 1 бр./, РП Севлиево /1 бр./, РП Сливен /1 бр./, РП Сливница /1 бр./, РП Смолян /1 бр./, РП Тетевен / 1 бр./,  РП Тутракан /1 бр./,РП Царево /2 бр./, РП Шумен /1 бр./,  СРП / 3 бр./, СГП /6 бр. /и Специализирана прокуратура /1 бр./.Общо азследвания са за престъпления против политическите права на гражданите, а  са с предмет престъпления, свързани с изборите.Три досъдебни производства са прекратени.В Прокуратурата на Република България са образувани преписки, от които по е постановен отказ да се образува досъдебно производство. Прокуратурите в страната са изпратили по компетентност на други органи  преписки, а по останалите бр. преписки се извършва проверка по реда на Закона за съдебната власт.До настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 6 лица /кандидати за кметове и общински съветници/ по разследване на Специализираната прокуратура и за привличане на 8 лица / кандидати за общински съветници/ като обвиняеми по разследвания на Софийска градска прокуратура. За шестте лица с имунитет по досъдебното производство на Специализираната прокуратура, ЦИК даде разрешение за привличането им като обвиняеми и за задържането им по реда на чл. 64 ал.2 от НПК. С определение на СпНС са задържани под стража 4 обвиняеми.ЦИК даде разрешения за привличането им като обвиняеми за 7 лица по разследванията на Софийска градска прокуратура. За едно от лицата се очаква решението на ЦИК.Информацията е актуална към 17.00 часа на 27.10.2019  г.", "date": "2019.10.27", "title": "Прокуратурата: Образувани са 65 досъдебни производства във връзка с изборите"}
{"url": "http://www.cross.bg/barti-kvitova-probiv-1616587.html", "text": "/КРОСС/ Световната № 1 Ашли Барти надигра Белинда Бенчич с 5-7, 6-1, 6-2 за почти 2 часа и започна с победа своето участие на финалите на WTA в Шънджън, Китай. По този начин 23-годишната австралийка временно поведе класирането в Червената група. В нея по-рано Наоми Осака записа успех над Петра Квитова.Барти записа 30 печеливши удара и 10 аса в мача, за да спечели първия в историята сблъсък между двете тенисистки. Първият сет бе равностоен, но швейцарката успя да запише късен пробив и да поведе в резултата. Оттам насетне Барти се разигра. До края тя даде само три гейма на съперничката си, пробивайки цели четири пъти.Успехът на Барти също така означава, че тя със сигурност ще завърши годината като №1, което беше и една от целите ѝ.Наоми Осака надигра Петра Квитова в изключително оспорван първи мач от Червената група. В отделните части резултатът бе 7-6 (1), 4-6, 6-4, а двубоят продължи два часа и 40 минути.Откриващият сет стартира с пробив в полза на чехкинята, но японката се окопити и върна брейка за 4-4. Последва тайбрек, в който двукратната шампионка от Шлема не остави шансове на Квитова.Във втората част имаше цели пет пробива, като и двете получаваха предимство. Квитова обаче реализира решителен брейк в десетия гейм, за да вкара двубоя в трети сет. Там Осака поведе с два пробива и сервираше за мача при 5-2. Тя обаче сбърка и допусна връщане на единия пробив преди да затвори срещата.", "date": "2019.10.27", "title": "Барти обърна Бенчич и ще завърши 2019-а като № 1"}
{"url": "http://www.cross.bg/riska-zdraveto-samo-1616548.html", "text": "/КРОСС/   Знаете ли какво е общото между гъбите, червеното цвекло, фъстъците, бразилския орех? Те ви помагат да поддържате силна имунна система. От друга страна консумацията на червени чушки, лещата, лененото семе, тиквените семки, ни помагат да поддържаме кожата си не само в добро състояние, но и подобряват сексуалната ни функция.В основата на доброто женско здраве е не само редовната физическа активност, но и начинът на хранене. Вижте кратък списък на едни от най-полезните храни, които е добре да включите в менюто си.За здраво сърцеРибаПо-мазните риби, като сьомга, скумрия и херинга, дължат своите незаменими ползи за здравето на съдържанието си на омега-3. Тези мощни противовъзпалителни мастни киселини могат да намалят риска от сърдечни заболявания с над 30%.Черен шоколадДесетки изследвания показват, че хората, които консумират какао като напитка или като тъмен шоколад имат много по-здрава сърдечносъдова система от тези, които избягват натуралното какао. Учените приписват ползите за здравето на какаото на високите концентрации на полифеноли и флаваноли, противовъзпалителни съединения, които помагат за защита на сърцето.Какви рискове крие бързото хранене?ОрехиОрехите са полезни не само за функциите на мозъка, но и за здравето на сърцето. Ядките ще ви осигурят добри количества антиоксиданти и омега-3 мастни киселини, които ще подобрят кръвообращението и ще намалят риска от появата на сърдечни проблеми. Според проучвания, честата консумация на орехи може да намали значително и риска от развитието на рак на гърдата.ЗехтинАко все още не сте пробвали средиземноморската диета, може би е време да опитате този режим на хранене. В него една от най-здравословните мазнини, които се консумира е зехтинът. Маслиновото масло съдържа мононенаситени мазнини, които понижават „лошия\" холестерол и повишават нивата на „добрия\", а това намалява риска от сърдечни заболявания.Други храни за здраво сърце, които е добре да включите в менюто си са лук, чесън, овесени ядки, бобови растения, ябълки.За добра паметСкаридиАко сте любители на морските дарове, хапвайте по-често скариди. Те са един от най-добрите източници на холин. Холинът е познат още като витамин В4 и има съществена роля за здравето ни. Той е необходим за структурата и функцията на всички клетки, а дефицитът му се свързва с неврологични разстройства и намалена когнитивна функция. Той не само действа като храна за мозъка, но може също така да намали и риска от рак на гърдата.КанелаАко в семейството или рода ви има история за болестта на Алцхаймер, особено важно е да направите промени в начина си на живот, за да сведете до минимум риска. Една от тези промени е добавянето на канела към вашия режим на хранене. Според проучване на Journal of Alzheimer's Disease, съединения, които се съдържат в ароматната подправка могат да възпрепятстват образуването на протеинови агрегати, причиняващи болестта на Алцхаймер.Храни, които намаляват риска от ракКуркумаЗнаете ли, че ракът на гърдата е най-разпространеният вид рак сред жените по света и втората водеща причина за смъртността, свързана с рака при жените. Една екзотична подправка, която от хилядолетия се смята за изключително полезна е куркумата.Тя е от семейството на джинджифила и съдържа куркумин, антиоксидант, който действа противовъзпалително, бори се със свободните радикали и се смята, че може да намали риска от развитието на рак.ДоматиБлагодарение на високата концентрация на антиоксиданта ликопен, консумацията на домати може да защити нашата ДНК от увреждане, което може да доведе до развитието на различни видове рак.  ", "date": "2019.10.27", "title": "Най-полезните храни за здравето на жените"}
{"url": "http://www.cross.bg/yshev-teodor-vivaldi-1616524.html", "text": "/КРОСС/   Любопитните новини около предстоящото 33-то издание на Киномания продължават с все по-различни и интересни събития. Вече споменахме за няколко акцента и тепърва ще ви съобщаваме новостите, но сега искаме да споделим долното прессъобщение за предстоящия анимационен кино-концерт, вдъхновен от „Четирите годишни времена\" на Вивалди. Специално за вечерта на Теодор Ушев „Нарисувай ми тъга\", специалисти от Университета по изкуства в Токио ще представят четири експериментални анимации, които ще съчетаят звук и картина по изключително любопитен начин.Повече детайли и информация откъде можете да закупите билети ще намерите по-долу, а вечерта на Теодор Ушев е на 17 ноември в зала 1 на НДК.ЕКИП ОТ ЯПОНИЯ ПРИСТИГА СПЕЦИАЛНО ЗА ВЕЧЕРТА НА ТЕОДОР УШЕВ „НАРИСУВАЙ МИ ТЪГА\" В РАМКИТЕ НА КИНОМАНИЯТехнически екип от 5 човека от Университета по изкуства в Токио пристига специално за вечерта на Теодор Ушев „Нарисувай ми тъга\", която Киномания представя на 17 ноември в зала 1 на НДК. Специалистите ще предоставят специален софтуер, който ще бъде използван в първата част на вечерта, при изпълнение на анимационния кино-концерт по „Четирите годишни времена\" на Вивалди.Четири експериментални анимации, вдъхновени от всяка от частите на произведението на Вивалди - „Пролет\", „Лято\", „Есен\" и „Зима\", ще съчетаят звук и картина в едно. Японският екип ще се грижи за синхронизацията между ритъма на картината и живата музика, която се изпълнява.Кино-концертът, чийто продуцент е Университета по изкуства в Токио, ще бъде представен за първи път в България, след като вече беше в Япония, Португалия, Естония, Канада, Испания, Франция. Пространството в зала 1 на НДК ще оживее в атмосферата на прекрасното музикално изпълнение на „Quarto ансамбъл\" със солист Иван Пенчев - цигулка.Автори на експерименталните анимации към „Четирите годишни времена\" са световноизвестните аниматори Теодор Ушев (България/ Канада), Прит и Олга Парн (Естония), Арсуши Вада (Япония) и Анна Буданова (Русия). Теодор Ушев ще представи своя кратък филм по музикaта на „Зимата\" по Вивалди.Във втората част на събитието „Нарисувай ми тъга\" българската публика ще види премиерата и единствена прожекция за България на филма на Ушев „Физика на тъгата\" по романа на Георги Господинов и с гласовете на Доналд и Росиф Съдърланд.По време на северноамериканското си турне през септември и октомври, 27-минутната анимация беше представена на различни кинофоруми в САЩ и Канада.  В Щатите филмът вече гостува по покана на холивудските студиа Disney, Pixar, Dream Works, Sky Dance и др. До момента последният филм на Теодор Ушев е отличен с пет международни награди, сред които специално отличие на Международния филмов фестивал в Торонто и най-добър късометражен филм на Фестивала на Новото кино в Монреал. ", "date": "2019.10.27", "title": "„Четирите годишни времена” оживяват като анимационен кино-концерт на Киномания"}
{"url": "http://www.cross.bg/zayavi-manolova-aktivnost-1616573.html", "text": "/КРОСС/   „Избрах да гласувам за промяната. Това е основната ми кауза в тази кампания - промяна на модела на управление на София.\"Това заяви независимият кандидат за кмет на София Мая Манолова днес пред Шесто помощно училище, където упражни правото си на глас за местните избори.„Както искаме чист и прозрачен въздух, така искаме и чисто, и прозрачно управление\", допълни Манолова. „Гласувах за София с грижа за хората - за младите, за децата, за възрастните, за по-добър живот на всички, а не само за една малка група приближени. За зелена, модерна и подредена европейска столица\", заяви още тя.„Виждам, че пред секциите има опашки от хора - и възрастни, и млади. Със сигурност ще има висока активност\", заяви гражданският кандидат в отговор на въпрос от медиите каква смята, че ще е избирателната активност.Мая Манолова призова гражданите да излязат и да гласуват.„Всеки един столичанин да гласува, защото имаме нужда от активност, имаме нужда от промяна. Промяната може да дойде с активност\", подчерта тя.Манолова акцентира, че първото нещо, което ще направи, като стане кмет е да отвори общината за гражданите.„Първоначално мислех, че ще приемам първия ден, после три дни, но предвид  натрупаните проблеми и неглижирането от Столична община, ще отворя за една седмица общината. Ще ги приемам всеки ден и всеки час, ще махна и магнитните карти от входа, така че да може да се влиза спокойно в общината\", заяви гражданският кандидат.  ", "date": "2019.10.27", "title": "Мая Манолова: Гласувах за чисто и прозрачно управление"}
{"url": "http://www.cross.bg/kobeiin-dolara-predi-1616544.html", "text": "/КРОСС/   Четвърт век след като загадъчната емблематична звезда на грънджа отне живота си, пуловерът на Кърт Кобейн, носен по време на спектакъла на Nirvana \"Unplugged\" от 1993 г., се продаде за 334 000 долараРазкъсаният, маслиненозелен, пуловер с марка Манхатън, който никога не е бил пран, откакто го е носил Кобейн, беше представен в автентичния си вид - с мазни петна и дупки от изгаряне с цигара.Продавачът Гарет Клетжиян, собственик на \"Forty7 Motorsports\", го купи преди четири години за 137 500 долара.„Този пуловер е „светият граал\" на всеки предмет или облекло, който някога е носил Кобейн\", казва Дарън Жулиен, изпълнителен директор и президент на „Жулиен аукцион\". „Кърт създаде вида „гръндж\" - той не носеше дрехи за шоу\", каза Жулиен пред AФП преди търга в Ню Йорк.Аукционната къща беше предвидила, че ще получи 200 000-300 000 долара, пише БГНЕС.Музикалният кабелен канал MTV започва своята серия „Unplugged\" през 1989 г., като записва акустични изпълнения на живо на песни, които обикновено нормално изискват електрически ефекти.Призрачното представление на Кобейн в \"Unplugged\" с „Нирвана\" - записано по-малко от шест месеца преди самоубийството му на 27 години - се смята за едно от най-емблематичните шоу програми на поредицата.Потънал дълбоко в емоционална депресия уникалният с таланта си Кобейн се оплакал на програмистката на \"Unplugged\" Ейми Финерти след снимките, че публиката като че ли не е харесала шоуто.Отговорът й бил: „Кърт, те (публиката), мислят, че си Исус Христос\". ", "date": "2019.10.27", "title": "Продадоха изгореният от цигари пуловер на Кърт Кобейн за 334 000 долара"}
{"url": "http://www.cross.bg/dyshi-godini-naselenieto-1616526.html", "text": "/КРОСС/   В глобализиран свят, където застаряването на населението е все по-голям проблем, бъдещето изглежда се намира в ръцете на държавните с най-голям дял на младите хора. Само че всички те са в Африка. И въпреки, че редица африкански страни се развиват с впечатляващи темпове в последните години, то те остават далеч зад Запада като стандарт на живот и ниво на икономическо развитие. Пропаст, която изглежда ще отнеме векове, за да бъде преодоляна.Така от възможност, младите във въпросните държави се превръщат в проблем - тяхното желание за по-добър живот създава нестабилност в Африка. Населението продължава бързо да расте, поради липсата на контрацепция, лошите образователни системи, икономиките, разчитащи на изобилие от евтина работна ръка, съчетани с голям дял на младежта. А достъпът до мобилни телефони и мрежи, доставяни основно от Китай, позволява на младите африканци да потърсят по-добър живот в Западна Европа.Кое е мястото с най-много столетници в светаДържавите с най-младо население в света вижте във видеото от канала 7-те НАЙ на VBOX7.7. Демократична република КонгоТова е втората най-голяма държава в Африка по площ и 11-та в света. Броят на населението е 87,79 млн. души, а делът на децата под 15 години е 46,16%.6. СомалияНаселението на Сомалия расте с 3% всяка година. Коефициентът на раждаемост е 6,26 на жена и е четвъртия най-висок в света. Броят на населението на държавата към този момент е 15,44 млн. души, като 46,33% от тях са на възраст под 15 години.„Огромна изненада\" с безпрецедентна криза в демографията5. АнголаДелът на децата под 15 години е 46,62%, а броя на населението е 31,83 млн. души. Детската смъртност в тази държава е много висока. През първата година от живота средно 178 от 1000 деца умират.4. ЧадЧад е държава в Централна Африка. Населението ѝ е около 16 млн. души, като тези, които са под 15 годишна възраст, представляват 46,86%.Чад е една от най-бедните държави в света, но  средно една жена има по седем деца.3. УгандаОт 2013 година насам населението на Уганда се е увеличило с 10 млн. души. Днес то е 44,27 млн. души, като 47,41% от тях са под 15 години.2. МалиБроят на населението на тази африканска държава е 19,66 млн. души, като 47,53% от тях са под 15 години. Мали е една от държавите с най-висок коефициент на смъртност сред новородените  - 1 на 10 деца.1. НигерДецата под 15 години в Нигер представляват 50,12%  от населението. А иначе, общият брой живеещите на най-голямата държава в Западна Африка е 23,31 млн. души.Източник Вести ", "date": "2019.10.27", "title": "Държавите с най-младо население в света"}
{"url": "http://www.cross.bg/istanbyl-voda-valezhi-1616528.html", "text": "/КРОСС/   Истанбул, най-големият град в Турция и в Европа, скоро може да се сблъска с недостиг на вода, предупреждава експерт.Нивата на язовирите, снабдяващи мегаполиса с питейната течност, спаднаха до средно 43,51% на 23 октомври и прогнозираната липса на валежи през следващите месеци може да доведе до водна криза. Градът е изправен пред сух период, въпреки инцидентните проливни валежи през изминалия месец.Адил Тек, ръководителят на лабораторията по метеорология в обсерваторията „Кандили\", посочва, че предстои сух период.„Що се отнася до текущите данни за водата, този сух период може да повлияе на водоснабдяването на Истанбул. Сегашните водни нива намаляват с 1% на всеки четири дни. Без обилни валежи през следващите месеци Истанбул има капацитет за водоснабдяване само за 176 дни. Би било добре, ако се предприеме мярка за пестене на вода\", смята Тек.Той добавя, че валежите са намалели през последните месеци и са доста под средното ниво.„Например, средният валеж през септември, който обикновено е 68 литра на квадратен метър, спадна до едва 7 литра. През октомври средните валежи спаднаха от обичайните 60 литра на квадратен метър до само 40\".„Към момента имаме нормална прогноза за валежите до април, но като се имат предвид данните за изминалите шест месеца, валежите вероятно ще бъдат под средното ниво\", предупреди Тек.В Турция се очаква „хладна, но суха зима\". „Трябва да пестим вода. Проблемите с водата може да са основен проблем през следващото лято\", счита Тек.Източник Вести ", "date": "2019.10.27", "title": "Истанбул скоро може да остане без питейна вода"}
{"url": "http://www.cross.bg/kilometra-protivnik-ge-prosledyava-1616568.html", "text": "/КРОСС/   На територията на Египет е открита подвижна трикоординатна радарна система руското производство \"Противник-ГЕ\". Тя е предназначена да контролира пространството и да проследява траекторията на полета на въздушни цели на големи височини и разстояния.Според Top War, трикоординатният радар е бил забелязан в пустинния район на Ел Гиза - в района на селището \"6 октомври\". Известно е, че радарът \"Противник-ГЕ\" има цифрова антенна решетка в диапазона на дециметровата вълна . В чужбина цифровите антени се използват, например, от САЩ в техните радари AN / TPY-2, които са част от системата за противоракетна отбрана THAAD.\"Противник-ГЕ\" има следните тактически и технически характеристики: консумация на енергия - 100 кВт, максимална височина на откриване - 80 километра, обхват на откриване - до 350 километра с зрително поле до 400 километра. Трикоординатната станция е способна да открива и проследява до 150 цели в осем класа, които се движат със скорост от 60 до 8000 километра в час. ", "date": "2019.10.27", "title": "В Египет разположиха руска мобилна радарна система “Противник-ГЕ”"}
{"url": "http://www.cross.bg/zubi-zubite-bolka-1616551.html", "text": "/КРОСС/   Високата чувствителност на зъбите е проблем с голяма честота. Повечето хора, страдащи от чувствителни зъби обикновено знаят кои храни предизвикват най-често внезапната и остра болка, характерна за този проблем. Обикновено това са киселинни, захарни, прекалено студени или твърде горещи храни и напитки, които отключват болковия синдром, придружен понякога с втрисане и разпространение на болката по съседни тъкани. Ето 5 от най-изявено провокиращите болка храни при чувствителни зъби.5 неочаквани дейности, които развалят зъбитеГазирани напиткиГазираните напитки са висококиселинни, сладки, понякога по-сладки и от бучка захар, които на всичкото отгоре се сервират студени. Тази взривоопасна комбинация може да предизвика внезапна болка при силно чувствителни зъби, още повече в комбинация с лед. Избягвайте консумацията на газирани напитки не само заради чувствителните зъби, но и заради риска от диабет, който те повишават.СладоледДруга храна, която типично предизвиква болка в чувствителните зъби е сладоледът. Освен че е леденостуден, той е и сладък, което е лоша комбинация за зъбите. Сладоледът дразни нерва на зъба заради тънкия емайл, което води до болка и изтръпване.3 суперхрани за здрави и бели зъбиГорещо кафе, чайКакто прекалено студените, така и твърде горещите напитки не са добър избор. Те са вредни за чувствителните зъби, но и за хранопровода и стомаха. Консумацията им е непрепоръчителна, защото дразнят и могат да предизвикат болка.Твърди бонбониСхрускването на твърди и сладки бонбони е друг рисков момент при повишена чувствителност на зъбите. Заради характерния тънък емайл на зъбите, те са и по-податливи на напукване и счупване. Избягвайте лошия навик да хрускате твърди храни.Естествени алтернативи на пастата за зъбиЦитрусови плодовеТъй като цитрусите са с висока концентрация на киселини, те са вредни за чувствителните зъби и могат да причинят внезапна болка. Сладките портокали, мандарини, грейпфрути, ананаси, кивита могат да активират чувствителността на зъбите, особено ако са от хладилника.    ", "date": "2019.10.27", "title": "5 храни, които да избягвате, ако имате чувствителни зъби  "}
{"url": "http://www.cross.bg/trenyor-igraya-andres-1616552.html", "text": "/КРОСС/   Андрес Иниеста сподели, че вече се замисля по-сериозно какво ще прави след края на кариерата си. Легендата на Барселона в момента играе за японския Висел Кобе.\"Идеята да стана треньор е вече в главата ми. Не съм мислил за това дълго време, защото в момента мисля само за това как играя. Не е далече времето обаче, когато желанието да бъда треньор, ще стане по-силно\", призна испанецът.\"Искам да продължа да играя. Няма по-голяма наслада от това да излезеш на терена и да тренираш всеки ден. Ако си щастлив от това, то можеш да продължиш да го правиш дълго време. Ще видим колко далеч мога да стигна\", каза още халфът.Неговият бивш \"колега\" в халфовата линия на каталунците - Шави, вече е треньор. Той води катарския Ал Сад, за който игра, след като си тръгна от каталунската столица. ", "date": "2019.10.27", "title": "Андрес Иниеста вече мисли за треньорска кариера"}
{"url": "http://www.cross.bg/milev-sliven-glasyvah-1616566.html", "text": "/КРОСС/   „Гласувах за промяна и за нова скорост в развитието на Сливен, която да изведе общината сред водещите областни центрове в страната. Гласувах за икономическо, но и за социално възраждане на Сливен, за възможността всички важни решения  отново да се вземат със съгласието на гражданите.Гласувах за Сливен, който младите хора не напускат\". Това каза днес кандидатът за кмет на коалиция „БСП за България\" ген. Кольо Милев, който упражни правото си на глас в Професионалната гимназия по икономика „проф. д-р Димитър Табаков\" в ж.к. „Сини камъни\".Милев посочи, че е гласувал и за по-подготвен и ангажиран към проблемите на града и населените места Общински съвет. „Дадох своя глас за завръщане към принципите на социалната община и за управление, което не дели хората, не действа само под граждански натиск, а работи еднакво за всички\", каза Милев.  По думите на кандидата за кмет промяната на статуквото е очаквана в цялата страна и тя ще тръгне от общините и от днешния местен вот", "date": "2019.10.27", "title": "Ген. Кольо Милев: Гласувах за промяна и нова скорост в развитието на Сливен"}
{"url": "http://www.cross.bg/grad-glas-mladite-1616565.html", "text": "/КРОСС/   „От нашия глас зависи дали ще живеем в град, който решава нашите проблеми, или в град, който ни ги създава.\" Това заяви вицепрезидентът Илияна Йотова, след като упражни правото си на глас на местните избори в София.Вицепрезидентът гласува за това младите семейства да са спокойни, защото има детски градини за всички деца, а не да се избират по жребий. „Гласувах за град, в който младите хора да имат бъдеще и кариера. За град, удобен за нашите родители, за да живеят достойно старините си\", посочи Илияна Йотова.Вицепрезидентът изтъкна, че древна и велика държава като България заслужава достойна европейска столица, която да се нарежда дори сред най-развитите градове в целия свят. ", "date": "2019.10.27", "title": " От нашия глас зависи дали ще живеем в град, който ни решава проблемите, а не ни ги създава"}
{"url": "http://www.cross.bg/naryshenie-vyshovski-polyana-1616569.html", "text": "/КРОСС/   И.д. кметът на столичния район „Красна поляна\" Николай Вушовски провежда агитация на големи групи хора от ромски произход. Това се е случило между 8.00 и 9.00 часа, последователно пред 92 ОУ, 75 ОУ и 123 СУ. Действията му са видяни от всички преминаващи хора и представляват грубо нарушение на изборните правила. Сигналът за действията на Николай Вушовски е подаден от кандидата за общински съветник от „БСП за България\" Евгений Белий и е депозиран в ОИК - София.В сигнала е посочено, че е във връзка с чл.87, ал.1, т.22 и се касае за нарушение на чл.182, ал.4 от Изборния кодекс. Евгений Белий, който е и председател на районната организация на БСП в „Красна поляна\", апелира за предприемане съответните действия за прилагане на закона и санкциониране на Вушовски за провеждане на агитация в нарушение на ИК. ", "date": "2019.10.27", "title": "БСП – София: И.д. кметът на „Красна поляна“ агитира в изборния ден"}
{"url": "http://www.cross.bg/dypka-ozonovata-godina-1616525.html", "text": "/КРОСС/   Озоновата дупка през 2019 г. се сви до най-малките си размери поне от 1982 г. насам. Каква е причината за този процес? Според редица учени се е задействал нов природен механизъм. Андрей Кисельов, водещ изследовател в Главната геофизична обсерватория в Русия, обаче не е съгласен.Учените от НАСА също отбелязаха рекордно намаляване на размера на озоновата дупка над Антарктида през септември тази година. Освен това дупката запази минималните си размери през октомври, въпреки че обикновено по това време наблюдателите регистрират увеличение.Озоновата дупка се е смалила до нивата от 1988 г.Тези данни обаче не предизвикват оптимизъм сред редица учени, тъй като изключително високите температури в стратосферата, регистрирани през тази година, на практика спряха процеса на разрушаване на озона. Тоест свиването на дупката в озоновия слой, която заплашва живота на Земята, може да е резултат от глобалното затопляне.Това поставя под съмнение ефективността на Монреалския протокол, според който страните се съгласяват, че причината за дупката е създадена от човека и забраняват емисиите на фреони.\"Тази година стратосферата е доста топла, така че един от механизмите за унищожаване на озон във високите стратосферни облаци се оказа практически изключен. Това доведе до високи нива на озон и намаляване на озоновата дупка. Тази ситуация обаче е характерна за тази година и не гарантирана във всеки момент. Необходим е поне 30-годишен период, за да се определи връзката с изменението на климата\", смята Кисельов.Озоновата дупка над Антарктида постепенно се затваряПрез септември 1974 г. американското списание \"Сайънс\" доказа, че аерозолите унищожават озоновия щит на Земята. Без него повърхността на планетата ще бъде изложена на унищожителното въздействие на слънчевата радиация. Тревогата се засили още повече, след като британски учени откриха озонова дупка над Антарктида. Така се стигна до Монреалския протокол, подписан от 196 страни през 1987 г.А свиването на озоновата дупка в последните няколко години донесе надежда, че човечеството може да се справи с климатичните промени.\"Фреоните влизат в атмосферата в резултат на емисии, след това се издигат в стратосферата и там, под въздействието на слънчевата светлина, се отделят хлорни атоми, които разрушават озоновия слой поради реакцията между озон и хлор\", обяснява Кисельов.Той подчерта, че има три известни причини за нарастването на озоновата дупка.\"Околополюсният вихър ограничава достъпа на богат на озон въздух от по-северните до южните ширини; освобождаването на фреони в атмосферата и специфични разнородни реакции. Тази година поради увеличаване температурите в стратосферата не се образуват облаци, които съдържат фреони, тъй като това става при много ниски температури от минус 80 -85 градуса\", обяснява ученият.„Противниците на фреонната теория за унищожаването на озона често заявяват, че  природата може да компенсира човешките дейности. Въпреки това можем да разчитаме само на модели, които описват процеса, а те доказват, че фреоновите емисии унищожават озоновия слой и са дълготраен важен фактор. Ето защо не бих считал намаляването на озоновата дупка през тази година като резултат от естествено самовъзстановяване в природата\", добавя Кисельов.Източник Вести ", "date": "2019.10.27", "title": "Защо наистина намалява озоновата дупка?"}
{"url": "http://www.cross.bg/gabrovo-ivelin-nikolov-1616567.html", "text": "/КРОСС/   Кандидатът за кмет на Габрово от местна коалиция \"БСП за България, АБВ\" Ивелин Николов гласува за повече усмивки, за повече ведри лица и повече млади хора в Габрово.\"Гласуването е задължителната следваща стъпка към промяната. Промяната на начина, по който се управлява община Габрово и се харчат парите на местните данъкоплатци\", заяви Ивелин Николов пред журналисти, след като  упражни правото си на вот в секция № 26 на Професионалната техническа гимназия \"Д-р Никола Василиади\" - Габрово. \"Трябва да положим усилието да отидем до избирателните секции. Иначе няма да има по-добро управление и всичко ще продължи постарому\", каза още Ивелин Николов.", "date": "2019.10.27", "title": "Ивелин Николов гласува за повече усмивки и млади хора в Габрово"}
{"url": "http://www.cross.bg/glasyvah-ryse-pencho-1616570.html", "text": "/КРОСС/   \"Гласувах да превърнем Русе от догонващ  град в град за пример. Гласувах за промяната към по-добро.Надявам се много хора да излязат и да гласуват, за да осъществим стремежа си\", каза кандидатът за кмет на Русе от местна коалиция \"БСП за България\" Пенчо Милков. Той подаде своя глас, придружен от съпругата си и тримата им синове.", "date": "2019.10.27", "title": "Пенчо Милков: Гласувах за промяната към по-добро"}
{"url": "http://www.cross.bg/lekari-rysiya-tazi-1616412.html", "text": "- Акад. Чучалин, Вие сте идейният вдъхновител и основател на Дружеството на православните лекари в Русия. Каква функция изпълнява то днес?- Неотдавна във Воронеж се проведе вторият конгрес на нашата организация. Смятам, че той протече на много високо равнище и се превърна в следващата стъпка към сближаване между Руската православна църква и нашето движение. Това мое виждане се основава не само на симпатиите, които възникват при общуването между хората. За него съществуват обективни причини.Руското общество днес преживява сложна криза в областта на етиката, деонтологията1 и морала. Пациентът е особено уязвим  в такава ситуация, защото той изпитва страдания не само поради соматичните си заболявания. Той страда и от икономическите условия, ниското ниво на социална защита, от редица други взаимосвързани процеси. Страда също от равнодушното отношение на лекарите. А има тежки болести, като онкологичните, както и много други хронични заболявания, при които хората осезателно се нуждаят от съчувствие и подкрепа. На съвременното общество е необходима опора, която да му помогне да излезе от кризата.Не е нужно особено мъдруване, защото всичко се върти около ядрото, заложено в християнството. То ни учи да проявяваме грижовно отношение и любов към човека. В никакъв случай да не разглеждаме пациента като стока и като източник на печалба, а да му служим. Това се е случвало у нас по-рано, при това именно когато Русия е била капиталистическа, през ХІХ век. Когато полагали клетва, лекарите произнасяли думите: „Да служим на болния\". Не бива да се отказваме от това. Трябва да запазим висока етичност в отношението към пациента.Второ, в сътрудничеството между Църквата и лекарите се крие огромен потенциал за влияние върху обществото в здравен аспект. Представям си как в проповедите си енорийските свещеници целенасочено засягат темата за здравето, и влизащите в храма слушат внимателно тези простички неща, които им казва духовникът. Именно от тези обикновени неща, а не от някакви отвлечени беседи се нуждае съвременният човек. Тоест храмът да бъде място, където се говори за темите, които вълнуват днешните хора: семейството, образованието, ориентирите в живота, вредните навици и още много други проблеми, с които се сблъскваме всички. Това е огромна възможност Църквата да въздейства за оздравяване на обществото. Важно е подобно влияние да няма стихиен характер, а да съществува като постоянен процес. Дружеството на православните лекари може да участва в тази дейност. Конгресът във Воронеж показа, че не пилеем напразно времето си, а когато се събираме и общуваме ние, лекарите и свещениците, помагаме за оздравяване на обществото.- Защо организацията носи името на лекаря светител Лука (Войно-Ясенецки)?- Това беше точното и правилно решение. Светител Лука два пъти е бил заточван в Красноярския край. Там той завършва известната си книга „Очерци по гнойна хирургия\". Нима не е удивително, че намирайки се на заточение, той работи върху най-значимия труд в своя живот? Лично Сталин му връчва премия за тази книга. Неотдавна имах щастието да посетя някои от местата, свързани със светеца. Посетих Красноярск, където на старото гробище той построява храм, в който служи. Налагало му се да изминава почти седем километра, за да стигне до него. Събирало се множество народ. В Красноярск светецът извършва много операции на болни от трахома, там станало и чудодейно изцеление на един от енориашите, изгубил зрение. През войната светител Лука бил главен хирург на Красноярската евакуационна болница. Сградата, в която се е помещавала тази болница, също е запазена. Нещо повече, днешният медицински университет в Красноярск носи неговото име - това е сериозно нещо, като имаме предвид, че на вузовете рядко разрешават да си присвоят нечии имена. В главния корпус при входа има изложба, посветена на живота и дейността на св. Лука. Там е поставен и хубав негов паметник, копие от който стои в кабинета на ректора на университета Иван Павлович Артюхов, има също и събрана литература за светеца.Заедно с ректора посетихме Енисейск, намиращ се на 320 км северно от Красноярск. В този град, който исторически е по-древен от областния център, са запазени домът, в който е живял св. Лука, болницата, в която е оперирал, и изграденият от него храм. За построяването на този храм и провежданите в него богослужения владиката бил заточен в Туруханския край - това е още по-далече на север.Имаме огромен морален дълг пред нашата история и ми се иска руската лекарска общност да разбере това, като има пред себе си примера на такава изтъкната личност на съвремието, каквато е светителят Лука.-  В решаването на какви проблеми би могло да помогне Дружеството на православните лекари днес?- Преди всичко по отношение на етиката, деонтологията и нравствеността. Не можем да оказваме материална помощ. И това не е наша задача. Но бихме могли да укрепим устоите на нашето здравеопазване от морална гледна точка.Сред днешните свещеници има много лекари, има дори професори по медицина. Тези хора са сред основоположниците на движението, чието начало поставихме във Воронеж. То ще подготвя млади лектори, които да преподават на младежи. Като равни с равни, те ще четат лекции по актуални теми като вредата от наркотиците и алкохола, ще говорят за здравословния начин на живот. Подобно движение вече съществува в Нижни Новгород. Такива примери пораждат ентусиазъм. Сега идеята ни е да консолидираме усилията си за създаване на общоруска школа за млади лектори под егидата на Руската православна църква. Бих искал следващият ни конгрес да бъде младежки конгрес, за да проведем с младите делегати съответните срещи и семинари, след което те да разпространяват сред връстници знания за здравето и здравословния начин на живот.- Какъв пример може да даде на обществото православният лекар?- Той служи на болния, без да забогатява за негова сметка. И по всяко време от денонощието е готов да окаже помощ.- Тоест за православния лекар е важно преди всичко да служи на болния и едва след това да бъде специалист по съответните болести?- Да, именно служението на болния във всички аспекти стои на първо място. По този повод философът И. А. Илин, пребивавал в Швейцария, веднъж казва, че московските лекари са много по-грижовни и внимателни, въпреки че техниката и оборудването им не съответствали на онези, които имат лекарите в Швейцария. Лечението на душата, отношението към болния имат определящо значение.- Защо според Вас днешният човек вярва повече в достиженията на съвременната медицина, отколкото в Бога?- Тази теза е погрешна. У съвременния човек доминира състоянието на депресия и тревожност. То се характеризира със загубата на вяра както в божественото начало, така и в технологичния прогрес. По наши данни над 35% от населението на Русия страда в по-малка или в по-голяма степен от подобни състояния. А това е загуба на усещането за здраве, за социално и емоционално благополучие.- В съветско време отношенията между пациента и лекаря бяха добри от православна гледна точка, основаваха се на доверие. Как се случи така, че тези отношения днес са разрушени?- Преди всичко заради това, че превърнаха медицината в икономическо начинание, здравеопазването стана обект на печалбарство. Това стана изведнъж, след като втълпиха на лекарите, че могат да печелят много; че болните трябва да плащат за себе си, защото държавата не иска да прави това. Откакто между пациента и лекаря застанаха парите, започнаха да се рушат доверителните отношения.- И се получи така, че вместо недостиг на пари настъпи дефицит в отношенията?- Получи се парадоксът, че и пари липсват както преди, но няма и отношения.- Това ли е единственото, което не достига на съвременното здравеопазване?- Нека да започнем по-отдалече. Русия е страна с намаляващо население. В цифри това изглежда по следния начин: ежегодно у нас умират 2 300 000 души. (Наистина, сега наблюдаваме някои положителни промени в тази посока, свързани с това, че раждаемостта започна да се увеличава.) Колко от тези хора са починали от преждевременна смърт? Повече от милион! За сравнение: в САЩ, където населението е два пъти по-голямо от нашето, годишно умират 1 500 000 души. Ако в Русия годишно умираха само милион, това щеше да прекрати отрицателния прираст. Как да направим Русия страна, в която да няма толкова висока смъртност? Освен намаляването на населението, пред нас стои и този проблем. За това свидетелстват твърде ниската продължителност на живота при мъжете; запазващата се ниска продължителност на живота при жените; имаме лоши показатели в сравнение със Запада и по отношение на детската смъртност. Ситуацията е критична.Да вземем, например, наблюдението на бременните жени. Добра инициатива. Но се получава, че жените в затворите и наркоманките са обхванати от нея, а онези, които са основния контингент, откликват слабо. Затова в тези положителни стъпки не виждаме промяната, която сме очаквали.Трябва да се обърнем към историята, която носи и позитивен, и негативен опит. С подобни проблеми не се сблъскваме за първи път. Първоначално Русия се сблъсква с проблема за отрицателния прираст през периода на крепостното право, когато страната ни катастрофално започва да губи своето население. Малцина са говорили за това. Проф. Василий Осипович Ключевски повдигна този въпрос. Той казва, че отмяната на крепостното право в Русия е позволила на страната ни само след две години да има годишен прираст на населението от милион и половина души при население от 100 милиона. Този пример показва, че са необходими социални решения, за да излезем от демографската криза. Друг пример: Съветският съюз излиза от Втората световна война с огромни човешки загуби. Но в съвсем кратък промеждутък от време се възстановява от кризата и в началото на 60-те години на ХХ век става лидер в света по прираст на населението. Никой не иска да говори, защо това става възможно. Една от причините е отношенията лекар-пациент, които станаха основата на социално-ориентираното здравеопазване. Работеха профилакториумите, пансионатите, курортите. Нямаше силна в техническо отношение медицина, но съществуваше стабилна здравна система, която се разруши в днешно време. Работодателят сега гони печалба, на него не са му необходими лекари, които лекуват хипертония, захарен диабет... Ето какви са сегашните проблеми. Пътища за изход от ситуацията търси и нашето Дружество на православните лекари.- Лекарската професия днес става популярна.- Аз също забелязвам това. Независимо от големите конкурси, платеното обучение, невисоките заплати в държавните медицински учреждения и не навсякъде осъвременения процес на обучение. Мисля, че това е по-скоро инстинктивно: обществото иска да има нова генерация лекари, нови подходи в медицината.- Как у младите бъдещи лекари, които имат нагласата, че човек може да успее, само ако е висококвалифициран специалист, да внедрим представата за професията преди всичко като служение на болния?- Лука (Войно-Ясенецки) - ето го отговора на този въпрос. Той не забогатя на своето поприще, а помогна на десетки хиляди хора. Трябва да подражаваме на големите ни лекари, един от които е и светителят. Днес имаме много подобни примери.- Тоест една от възможностите е да популяризираме житията на светците лечители?- Да, трябва да разказваме за тях. И за съвременниците ни също. В Ростов на Дон работи акад. Ю. С. Сидоренко. Той създаде много добра онкологична клиника - една от най-добрите в Русия, построи храм, откри училище за милосърдни сестри. Помага на много хора, особено на онкологично болни. В тази област на медицината често вземат пари от хората. Случаят Сидоренко е идеален пример за това, как между лекаря и пациента не възникват финансови взаимоотношения.- Как мислите, кои болести ще преобладават в настоящия век?- Това са, на първо място, епидемиите, подобни на сегашната; а също и сърдечно-съдовите заболявания, инфарктът на миокарда, артериалната хипертония, инсултите. Числото на инсулттите ще нараства, защото хората са много разтревожени, трябва да се справят с много задачи. И на стресовите фактори организмът отговаря с такива заболявания. Стремително ще нараства захарният диабет от втори тип, ще се влошава здравето на белите дробове. В частност различните видове грип, включително и този, за който днес се говори много.- И причините за болестите на съвремието се коренят преди всичко във факта, че хората не живеят в мир със себе си, с ближните, с Бога?- Да, освен това причина за много от тези болести са тютюнопушенето, наркотиците. А между тях е и алкохолът. Това са универсални фактори, които увеличават риска от сърдечно-съдови, белодробни, ракови заболявания и захарен диабет. Тук трябва да добавим нездравословното хранене, обездвижването и стресът, който вече споменах. Но най-агресивните фактори остават тютюнопушенето, нискокачествените спиртни напитки и наркотиците. Знаете ли, че според последни данни на Световната здравна организация Русия е водеща страна в света по употреба на хероин? 20% се падат на нас! Трябва да проумеем каква е тази болест. Това е социална болест.А какво да кажем за туберкулозата? В тази област тъпчем на едно място и не успяваме да се справим с проблема. Отговорът на тези въпроси е ясен.- Духовното възраждане на обществото може ли да помогне кардинално или поне частично за промяна на ситуацията?- Кардинално. Дори в духовното образование, а не във възраждането на обществото вече е заложена мощна оздравителна сила. В духовното образование задължително присъства темата за здравето, тя го пронизва. Затова нашето Дружество на православните лекари в Русия обръща внимание и върху това.- Как вярата в Бога помага на лекаря в неговата работа?- Лично на мен православната вяра ми помага много. Бог помага. За лекаря всеки един ден е пълен с отрицателни емоции. Току-що ме потърсиха от друга болница, където в реанимацията са настанени двама души със „свински грип\" и мислите ми вече са насочени към тях.Всеки свой ден започвам с молитвата на Оптинските старци,  чрез нея се настройвам за работа. Самият аз нееднократно съм посещавал Оптинската пустиня, давайки своята лепта за лечението на манастирските братя; имаме приятелски, дори в някаква степен родствени отношения. И тези отношения силно ме поддържат.Обичам да се занимавам с история на религиите, чета много литература на тази тема. Това разширява моя кръгозор, помага ми да видя проблемите в дълбочина. Аз, като инициатор за създаване на нашата организация, търся теми, които биха могли да ни обединят не само на професионална основа. Оглавявам стратегическия комитет на нашето сдружение и чрез това влияя върху развитието му. Ето, ще разработим идеята за младите лектори и сега активно търся млади хора - не е задължително те да са медици, може да са студенти и от други специалности, които са склонни да виждат пороците на съвременното общество и да говорят за тях в студентска среда. В този аспект ние не ограничаваме своя кръг.Дори в нашето Дружество членуват не само лекари. Имаме например известен химик - създател на изкуствена кръв, а също и физик.- Да си православен лекар - това натоварва ли с определени отговорности?- Към православните лекари днес се поставят много високи изисквания. Вече има и такива тенденции: липсата на знания и умения да прикриваш с това, че си православен.  Фактът е много тревожен. Бих искал в нашата общност да членуват водещи лекари, които са силни фигури и личности. И да се изключи възможността някой да прикрива своя непрофесионализъм с това, че членува при нас. Това е призив, не е лесно да си православен лекар.- Какво Ви дава работата в тази организация?- В материален план - нищо, а заетостта ми съществено се увеличи. Но това е нищо в сравнение с постигнатото. През 2007 г. в Прохоровка край Белгород се проведе Първият учредителен конгрес на Дружеството на православните лекари, вече няколко години функционираме, така че моите лични моменти и трудности са просто незначителни спрямо работата, която вършим. Придвижих се напред, станах силен като човек, придобих по-голяма увереност и много по-спокойно гледам на съвременното общество; мога да овладявам емоциите си, които възникват в отговор на събития, които се случват в него.- Оценявате ли работата си в организацията като своеобразно служение на Църквата?- Да, това е моята форма на служение. За съжаление, самообразованието ми в областта на православието започна твърде късно. Въпреки че моята майка е пребивавала в концентрационен лагер, тя винаги ми казваше, че ако не беше Бог, ние с нея не бихме оцелели. Запомнил съм тези думи още от времето, когато започнах да се осъзнавам като човек.- Като общувате с болните и давате съвети за тяхното лечение, говорите ли им за необходимостта да се молят?- Не, не засягам тази тема в разговорите с пациентите. Ненапразно не говоря за това, разберете ме правилно. Въпреки че има различни случаи.Ще разкажа един от тях. Главен лекар при нас беше София Абрамовна Евсигнеева. Тя е от еврейски произход, вече възрастна жена, преминала фронта. Знаейки, че съм православен, че ръководя организация на православни лекари, тя, когато пострада от сериозна болест, се обърна към мен с желание да приеме православието. Казах й добре да премисли, да претегли аргументите си. Тогава беше на 83 години. А приемането на кръщение е сериозна стъпка. Тя беше неумолима, казваше, че трябва да го направи; усещала, че не може да живее, ако не стане православна. Един свещеник, отец Георгий, дойде в болницата и я кръсти. След това тя започна да се чувства значително по-добре. Оттогава насам изминаха вече четири години.Вярата оказва много благотворно въздействие върху човека, вътрешно той се променя и започва да живее по друг начин. Но не говоря за това на всички поред. Не крия православната си вяра, мнозина знаят за нея и поради това ми носят не пари и бутилки, а икони.Източник Двери ", "date": "2019.10.27", "title": "Разговор с академик А. Г. Чучалин, член на Руската академия на медицинските науки"}
{"url": "http://www.cross.bg/pernik-razvitie-vladimirov-1616571.html", "text": "/КРОСС/   „Тази предизборна кампания беше много позитивна. Станах свидетел на огромния заряд и енергия , която има сред перничани и желание Перник да тръгне по ускорен път на развитие. Всички ние искаме нашият град дасе развива по-бързо, особено в икономически план, за да може Перник да стане икономически развит, уютен и зелен европейски град\". Това заяви кандидатът за кмет на община Перник Станислав Владимиров, след като гласува в СУРИЧЕ \"Д-р Петър Берон\".\"Гласувах за ускорено развитие на Перник, за да се подреди градът ни сред развитите европейски градове\", каза още кандидатът за кмет.  Той коментира, че се радва, че до този момент избирателната активност е по-висока в сравнение с 2015 г., защото при местните избори има реална опасност от контролиран и корпоративен вот. \"Само високата избирателна активност може да преодолее тази порочна практика, която се наблюдава в нашето общество, затова апелирам  перничани да излязат да гласуват без страх\", каза още Станислав Владимиров.  ", "date": "2019.10.27", "title": "Станислав Владимиров: Гласувах за ускорено развитие на Перник"}
{"url": "http://www.cross.bg/svobodno-kaloyan-votut-1616572.html", "text": "/КРОСС/   Вотът не може да бъде манипулиран, ако всички упражним изконното си право да избираме свободно. Това заяви лидерът на БСП - София и водач на листата на социалистите за общински съветници Калоян Паргов минути след като гласува в столичното 61-во ОУ \"Св. Св. Кирил и Методий\" в ж.к. \"Връбница\"-2.\"В дни като днешния властта е в ръцете на хората. Нека да гласуват свободно и по съвест за своето бъдеще. Аз гласувах за нова перспектива за София. За бъдеще за столицата ни, което да предложи по-добър живот за гражданите, коментира Калоян Паргов на излизане от 61-во училище. - Вярвам, че софиянци ще преодолеят апатията, недоверието, страха и ще излязат да гласуват днес. Вотът не може да бъде купен и манипулиран, ако всички упражним изконното си право да избираме свободно. Точно тогава резулатът ще бъде много различен от онези, които виждахме в последните 10 години\". ", "date": "2019.10.27", "title": "Калоян Паргов: Вотът не може да бъде манипулиран, ако всички упражним правото си да избираме свободно"}
{"url": "http://www.cross.bg/izlozhenie-blizo-tokio-1616522.html", "text": "/КРОСС/   Той е изчезнал от изложение, провело се край ТокиоЯпонската полиция е започнала разследване след изчезването 50-каратов диамант на стойност  1,84 милиона долара. Бижуто най-вероятно е било откраднато от международно търговско изложение в района на Токио, предаде БТА.Диамантът бил изложен във витрина от компания в Сайтама, северно от японската столица. Полицията смята, че е бил откраднат през последния час, преди изложението в Йокохама, близо до Токио, да затвори врати. Няма задържани.Полицията проверява заснетия от охранителните камери материал, който показва застанал близо до витрината мъж, когато се предполага, че е била извършена кражбата. Тридневното изложение бе закрито вчера. ", "date": "2019.10.27", "title": "Разследват кражба на диамант за близо 2 милиона долара"}
{"url": "http://www.cross.bg/korneliya-sofiya-ninova-1616561.html", "text": "/КРОСС/   \"Гласувах за промяна на статуквото, за по-чиста, по-зелена, по-подредена и модерна София\".  Това каза председателят  на НС на БСП Корнелия Нинова пред журналисти, след като гласува в 48-ма секция, в 25 ОУ \" Петър Берон\", в София. Тя добави, че е гласувала  за град, в който е гарантирана сигурността на всеки софиянец, за бъдещо по-добро развитие на града и за добруването на всеки негов жител.  ", "date": "2019.10.27", "title": "Корнелия Нинова : Гласувах за промяна  "}
{"url": "http://www.cross.bg/atanasov-beshe-tzska-1616545.html", "text": "/КРОСС/   ЦСКА ще се раздели с поне трима играчи през зимната пауза. Става въпрос за бранителите Стойчо Атанасов и Николай Бодуров, както и крилото Едвин Джеси. На дискусия подлежи и бъдещето на Божидар Чорбаджийски, който е преотстъпен в Стяуа до края на годината.Ситуацията с Бодуров е добре позната. Неговата съдба на практика вече беше обявена от Гриша Ганчев, който призна в интервю пред ТОПСПОРТ, че бранителят е задраскан с дебелия флумастер. Очаква се Бодуров да разтрогне през зимата, а и неговият договор така или иначе изтича в края на сезона. Бившият капитан не е играл от реванша с Осиек, който беше на 1 август.Стойчо Атанасов също ще се раздели с ЦСКА. Десният бек беше заменен още през първото полувреме на мача с Черно море (1:3) под освиркванията на публиката. Оттогава Атанасов се появи в официален мач за 7 минути при 3:0 над Локо ГО за купата.Наскоро Милош Крушчич даде ясно да се разбере, че Атанасов не фигурира в плановете му. Той заяви, че няма равностойни заместници на Турицов и Бикел отдясно в защита, поради което се налага да използва Гълъбов в такава роля. Стойчо Атанасов е на \"Армията\" малко повече от 3 години, но в този период записа само 27 шампионатни участия.Крилото Едвин Джеси пък ще се върне в ЦСКА след преотстъпване в Далас. То завърши неуспешно за ганаеца с едва 4 мача и 82 минути. Армейците ще търсят друг клуб на Джеси, като ще се опитат отново да го преотстъпят или продадат. Той беше привлечен в началото на 2018-а от норвежкия Алесунд, но така и не успя да се наложи като титуляр.  ", "date": "2019.10.27", "title": "ЦСКА се разделя поне с трима през зимата"}
{"url": "http://www.cross.bg/glasyvah-byrgas-rastezha-1616562.html", "text": "/КРОСС/   \"Гласувах  Бургас наистина да стане град на растежа,  а общината да дава перспектива на младите хора. Гласувах и за това да не се притесняваме за безопасността и сигурността на нашите деца и  родители\". Това заяви кандидатът на \"БСП за България\" за кмет на община Бургас Николай Тишев.Той упражни правото си на вот в СУ \"Константин Преславски\" в комплекс \"Славейков\".", "date": "2019.10.27", "title": "Николай Тишев: Гласувах - Бургас да стане град на растежа"}
{"url": "http://www.cross.bg/zabolyavaniya-zryala-vuzrast-1616515.html", "text": "/КРОСС/   Нутрициологията като една съвременна интердисциплинарна наука, отбелязва значително развитие и възход, което доведе до възникване на нови направления. Това открива нови възможности и перспективи в превенцията и лечението на съвременните болести, които до голяма степен са обусловени от храненето. Безспорно като най-нови направления в науката за хранене са нутригенетиката и нутригеномиката.Нутригенетиката изучава генетично изложените различия в човешкия геном по отношение на индивидуалните реакции на човек към определени храни, т.е. уникалния метаболизъм на всеки човек към приетата храна. Тя изяснява връзката между определен генотип (генетичен вариант), начин на хранене и появата и развитието на дадено заболяване.Нутригеномиката е наука, изучаваща функционалните връзки между храната и човешкия геном, протеом (съдържащите се протеини в организма) и метаболом (произвежданите метаболити в организма в съответствие със заложената генетична информация), т.е. възможността на диетата да промени заложената генетична информация и от там да повлияе за възникване на заболяване.Нутригеномиката проучва „хранителните белези\" на клетките, тъканите и органите и се опитва да разкодира как храненето повлиява на хомеостазата им. Съчетаването между определен генотип, начина на хранене и начина на живот има отношение към профилактиката или респективно към развитието на повечето съвременни хронични заболявания. При добра диета и условно добри гени, шансът човек да бъде здрав е много голям, докато при нездравословно хранене и лоши гени, рискът от заболяване е много голям (над 50%).Основна задача на нутригеномиката и нутригенетиката е да маркира тези нутриенти и храни, които са най-съвместими с определен генотип, а от там и със здравето на даден човек.По-важни научни изследвания в областта на нутригенетиката. Тя изучава възможностите за регулиране на някои ензими чрез диета. Така например ензимът стеарил КоА десатураза е основен ензим, участващ в процеса на липогеназата. Генът, кодиращ този ензим съществува в 4 изоформи при мишки. При нарушаване на една от изоформите, при тях се предизвиква редукция на мастната тъкан, повишава се резистентността от развитие на затлъстяване и се регистрира ускорен метаболизъмДоказано е, че високите нива на прием на омега - 6 мастни киселини и ниската консумация на омега - 3 мастни киселини са в основата на редица заболявания като сърдечносъдови заболявания, автоимунни заболявания, възпалителни процеси и т.н. Омега-3 мастните киселини потискат възпалителните процеси в съдовата стена посредством инхибиране на циклооксигеназния ген.Данни за научни изследвания в областта на нутригеномиката. Един от най-успешните изследователи в областта на нутригеномиката е Дейвид Баркер, основоположник за ранния произход на хроничните заболявания или т.нар. „фетална хипотеза\". Според него съществуват неоспорими доказателства, че затлъстяването, сърдечносъдовите заболявния, хроничните белодробни болести, диабет, възникват пренатално, но има и доказателства, че някои заболявания като остеопороза, някои ментални разстройства като шизофрения, се детерминират по време на вътреутробното развитие на детето. Тези данни са на базата на обширни епидемиологични проучвания в Европа, Азия, Африка и Северна Америка. А ето и някои от по-значимите резултати.Деца на майки, които по време на бременността са с поднормено или наднормено тегло, са със завишен риск от сърдечносъдови заболявания и диабет тип 2 в зряла възраст.Рискът от развитие на тези заболявания нараства неколкократно, ако в зряла възраст индивидът води нездравословен начин на живот.Ниското тегло при раждане на детето, ниският индекс телесна маса до 2-годишна възраст, както и бързото наддаване на тегло след тази възраст и високият индекс телесна маса на 11 години са независими фактори и всеки един от тях се свързва с появата на сърдечносъдови заболявания в зряла възраст, както при мъжете, така и при жените.Деца, родени с ниско тегло и последващо бързо наддаване в първата си година от живота, не повишават, а редуцират риска от сърдечни заболявания в зряла възраст.Недостатъчното и небалансирано хранене на бременната жена повлиява генома посредством IGF-инсулиноподобния растежен фактор, още във фетуса.В зряла възраст храненето основно повлиява здравето чрез промяна на генната експресия на генома, след това чрез промяна в новосинтезираните протеини и съответно чрез появата на нови метаболити, отговорни за възникване на определено заболяване.Източник Пулс", "date": "2019.10.27", "title": "Нутригенетика и нутригеномика – новите направления в диетологията"}
{"url": "http://www.cross.bg/plovdiv-grad-nikolaii-1616564.html", "text": "/КРОСС/   „Гласувах за Пловдив на хората. Моето желание е градът ни да си върне славата на високотехнологичен център с достойното заплащане на труда, но най-много искам град на здрави и образовани пловдивчани\". Това каза кандидатът за кмет на Пловдив от „БСП за България\" Николай Радев, след като гласува в ОУ „Тодор Каблешков\".Запитан за първите проблеми, които трябва да се решат, за да има Пловдив перспективите на развит и модерен град, той посочи: „Спасяването на общинското здравеопазване и обвързване на образованието с бизнеса. Целта е Пловдив да бъде град с високотехнологична икономика, а не такава на ишлеме, която наема нископлатена работна ръка\". Изборния ден Николай Радев ще прекара в Градския предизборен щаб и планира да посети районните щабове на БСП.", "date": "2019.10.27", "title": "Николай Радев: Пловдив да бъде град на здрави и образовани хора"}
{"url": "http://www.cross.bg/vurlyakov-selata-prof-1616563.html", "text": "/КРОСС/   „На първо място гласувах за хората. Ако изгубим тях - всичко е безпредметно.  Гласувах за доброто и за бъдещето на града и на селата на община Стара Загора. И второ, гласувах за това да променим начина на управление - с прозрачност и с действия да окуражим гражданите да участват и да тушираме разликата между центъра и кварталите, между града и селата\" - това заяви проф. Иван Върляков, който гласува в 178 секция в с. Богомилово.„Стара Загора даде пример за нормална кампания и за сблъсък на политики\" - смята професорът.Попитан кой е най-силният му опонент, проф. Върляков отговори, че по принцип навсякъде най-силен опонент е действащият кмет, защото разполага с най-много ресурс - човешки и финансов. „В крайна сметка обаче гражданите решават\", заяви още проф. Върляков.Проф. Върляков бе придружен от съпругата си Жулиета Върлякова Той сподели, че ще прекара изборния ден в щаба си, но ще отдели и време за най-малката си радост - внучката, която го очакваше пред секцията в Богомилово.  ", "date": "2019.10.27", "title": "Проф. Върляков: Гласувах, за да няма разлики между центъра и кварталите и между града и селата"}
{"url": "http://www.cross.bg/algoritum-stoiichev-preobrazyvane-1616547.html", "text": "/КРОСС/   Български учен успя да разреши главоблъсканица, която за 50 години остава загадка. Отговор на задачата намира Александър Стойчев, доцент по електронно и компютърно инженерство в Държавния университет на Айова, съвместно с неговия докторант Владимир Сухой, съобщиха от Американския университет в България, чийто възпитаник е доц. Стойчев. Двамата прекарват последните три години в търсене на нов алгоритъм, който да извършва обратната операция на бързото преобразуване на Фурие - създадено през 1964 г.Алгоритъм, който обработва цифровия сигнал, известен като бързото преобразуване на Фурие, е публикуван преди половин век и стои в основата на дигиталната революция. Десетилетия наред никой обаче не успява да разработи алгоритъм, който да преобразува резултата към неговия начален вектор.Казусът предизвика любопитството на доц. Стойчев и Владимир Сухой и те се заемат с намирането на алгоритъм за обратната трансформация. Дългогодишните усилия на доц. Стойчев и докторантът му се увенчават с успех и те успяват да намерят алгоритъм, който да извършва обратната операция на бързото преобразуване на Фурие.След множество проверки, двамата са убедени, че са постигнали научен пробив и публикуват откритието си в специализираното списание Scientific Reports. Научното откритие ще доведе до пренаписването на учебниците и лекционните курсове в областта на цифровата обработка на сигнали.Решение на 50-годишна научна загадка ще доведе до създаването на изцяло нови цифрови приложения и подобрение в работата на настоящите. ", "date": "2019.10.27", "title": "Българин успя да разкрие математическа загадка на половин век"}
{"url": "http://www.cross.bg/boga-zashtoto-hristos-1616410.html", "text": "/КРОСС/    За да се срещнем с Бога, е необходимо да бъдем автентични и в молитвата. Преди време бях написал следното: Знаеш ли, пътят, по който вървим в духовния живот, за да срещнем и да познаем  Христос, не е праволинеен, а вълнообразен. С други думи ще дойдат моменти, в които ще имаш умиление, и моменти, когато духовно ще пресъхнеш, ще дойдат моменти, в които ще отиваш с радост на св. Литургия, но също и моменти, в които много ще ти тежи да ходиш. Ако попиташ свещениците, ще ти кажат същото - че имат моменти на сълзи по време на св. Литургия, на дълбоко умиление  от присъствието на Светия Дух, както и моменти, в които не чувстват това, но умора. Тези промени са естествени за човека, защото ние сме променливи: събуждаш се радостен и вечерта си тъжен. Сутрин си радостен, на обед нямаш настроение. Това е човекът. Така и в молитвата ще дойде момент, когато няма да имаш толкова голямо желание за молитва. Какво става тогава? Да я изоставим? Не. Първото, което Бог иска от нас, е да сме автентични.Има един хубав случай със стареца Софроний. Една жена отишла в неговия манастир и му казала:-  Ти отче, хубаво говориш в беседите, че трябва да се молим и да говорим с Бога. Аз имам обаче един грях. Имам някои разногласия с Бога и нямам желание да кажа Благодаря.Обърнете внимание на този проблем на жената - тя казва: не мога да кажа Господи, благодаря Ти, защото в този момент вътре в себе си имам разногласие с Бога. А ето какво й отговорил отец Софроний:-  Не се страхувайте да питате Бога, не се страхувайте да сте искрени с Бога. Кажи му това, което чувстваш: Господи, не съм съгласна с това или имам едно оплакване.Вижте каква разлика има между светеца и онези, които така съветват хората, че ги изпълват с вини и разрушават връзката им с Бога.Мнозина казват: Изпитвам болка и ропот. Не прéчи! Кажи  го на Бога, превърни този си проблем във връзка с Бога. Или пък майки, които са изгубили децата си, казват, че нямат желание за молитва, изпълнени са с гняв.Гневът е основен стадий на скръбта - имам предвид всякаква скръб, включително и любовната, тоест скръб от раздялата. Затова в духовния живот човек изпитва гняв към Бога: взе ми детето! Или нещо друго. Това са пределни душевни и духовни състояния, а как реагира старецът на тях? Казва:-  Няма проблем, кажете, изразете пред Бога вашия гняв!Бог не е окаяно и злочестиво човече - ние сме Го превърнали в такова - което ще затаи злоба към една майка, понеже тя Му се е оплакала или не знам какво. Помня в селата в миналото, когато някоя майка  помятала и тръгвала да изрази мъката си и да каже нещо, й удряли плесница: Спри! Удряли я по устата и й казвали: Не говори! Не се ли боиш от Бога, не те ли е срам?! Ще си изпатиш! Не я оставяли да изрази своите чувства, докато това изразяване е здравословно. Ако не изразиш гнева, който чувстваш и всичко онова, което чувстваш, няма да получиш полза. За да не цитираме психолозите, които много хубаво го обясняват, нека видим какво казва преп. Порфирий: чувствата, които не се изразяват, стават болести.Един от основните проблеми  днес е, че съпрузите не разговарят. Мъжът цял ден е на работа, прибира си късно, жена му  тръгва да го заговори, той казва: не ми говори, не мога сега! След  вечеря казва:  Ще говорим в по-късно, но ляга и заспива. Няма комуникация. Това е един огромен проблем - защото, ако жената не може да говори с теб, ще намери някой друг, с когото да говори. Това е единственото сигурно нещо, защото нужда на човека за комуникация и изразяване не може да се пресече и заглуши.Като намерим себе си, бъдем искрени с Бога и превърнем всичко, включително и проблемите си, във връзка с  Бога, следващата стъпка е да видим кой е Бог, към Когото се обръщаме. Вижте, не е достатъчно някой да казва, че е православен и вярва в Бога. В кой Христос вярваш? В кой Бог? Защото много пъти казваме, че вярваме в Бога на Православието, но само на практика този бог е всичко друго, но не и Бога на Православието. По-конкретно. Когато от малък си формирал една идея за Бога като бог отмъстител, където, ако не вършиш Неговата воля, Той ще ти стори зло. Ако съгрешиш, Той ще ти отвърне със зло - може да ти изпрати някоя болест, може да те убие на магистралата, може да ти подпали гумите на колата, може да даде рак на детето ти и не знам още какво. Долу-горе това вярват повечето хора. Не е ли така? Това вярват. И затова казват, Бог му прати рак, някой загинал в катастрофа - Бог направи това.  Това е едната страна. Другата, подобна на нея, е, че Бог ме обича, но кога? Когато съм добро дете. Не ни ли учат така? Ако изядеш яденето си, Богородичка ще те обича, ако не го изядеш, ще ти отреже езика! Веднъж вървях по улицата и видях една позната жена-майка, която хранеше детето си. Отидох да го погаля, а тя му каза:- Яж, яж, защото попът ще те изяде!Едно детенце от енорията  още не може да свикне с мене. Опитвам се да го убедя, че  не ям хора. И всеки път, когато тръгвам да му обясня, то се скрива, да не говорим последния път какви ругатни ми каза. Направих се, че не чувам...И тъй, ако си закърмен да вярваш в Бога по този начин -  а има  и клирици, които култивират това мислене у хората, - тогава ще си създадеш изкривена представа за Бога. Как тогава ще се срещнеш с живия и истински Бог, след като Той не е това? Все едно, че си взел погрешен адрес и номер и никога няма да стигнеш до Него, защото вярваш в един „Бог\", който  е много  далеч от реалността на живия и истинен Бог, Който те обича.Знаете ли колко хора се терзаят от вини и казват: ама, отче, Бог обича ли ме сега, след като съм толкова грешен? Ще ми стори ли зло?Знаете ли колко хора се терзаят с такива неща? Твърде много. И това са много дълбоки наслагвания, които не изчезват лесно. След това е нужен много труд от духовника, за да може  душата отново да намери своето равновесие.Митрополит Антоний Сурожски разказва как един човек го срещнал, поискал да се изповяда и му казал:-  Моля се цели 25 години и ни най-малко не почувствах Бога!Митрополит Антоний  му отговорил:- Кажи ми, моля те, едно място от Евангелието, което ти харесва, някой откъс.-  Харесва ми много тази случай с блудницата,  където всички отиват, осъждат я, тръгват да  хвърлят камъни по нея и Христос казва че този, който е без грях, нека пръв хвърли камък и всички си тръгват. А след това Христос й казал „и Аз те не осъждам. Иди си и недей вече греши\".Митрополит Антоний казал:- Кажи ми сега, ако ти беше там заедно с хората, на чия страна щеше да бъдеш -  с Христос, с блудницата, с хората?А другият  отвърнал:- Ако трябва да кажа истината и да съм искрен, аз, отче, нямаше да пусна лесно камъка.Знаете ли това какво означава? Че този човек  е много  далеч от Христос. Той всъщност иска един Христос, Който хвърля камъни, както повечето от нас искаме една света Богородица, която да реже ръце, да реже езици, да „вкаменява\" хората, но това не би била света Богородица, а най-лошият човек. Тоест, ако света Богородица реже ръцете на този, който тръгва да краде, разбирате, че това не е добродетел. Обърнете внимание на житията на светците. Тръгнали да ограбят свети Мирон, той влязъл вътре, видял крадците и им казал: „Деца, не се уморявайте, и аз ще ви помогна!\". Това е светецът. Ако света Богородица реже ръце и ослепява хора и т.н., разбирате, че това няма да е Света Богородица. Тя е св. Богородица именно защото е този лик на светостта и чистотата, която подражава на Христос, Който на Кръста прощава на всички.Въпросът е, ако съм такъв, то кой бог ще срещна? Колко пъти помежду си пожелаваме Бог да накаже този, който ни нервира или наранява: „Бог ще му го върне!\".  Не казваме ли така? Първо, това е кълнене, второ,  е отмъщение. И трето, това е една психологическа проекция върху Бога на нашето аз, на нашата отмъстителност. Искаме от Него да направи на другия злото, което му желаем. Не злорадстваме ли тайно, когато свекървата или някоя съседка си изпати нещо: Ах, пада й се! Видя ли как сега си плаща?!  Смятаме, че Бог я е наказал, защото ние винаги сме прави, нямаме ни най-малкото съмнение, че може да сме виновни. Винаги другите са виновни, следователно другият ще си получи наказанието.Третата стъпка е първо да казваме истината на Бога в молитвата. Тя е събличане на нашето аз, в нея не искам да покажа колко съм превъзходен, колко съм добър, както за съжаление правим и в изповедта. Всички са безгрешни. Аз в моя край съм създал една „школа на безгрешните\" (смях).  Идват и ми казват:- Всичко ми е наред!- Нямаш ли някакъв грях?- Абсолютно нищо!Даже някои, не един, двама и трима, казват:- Отче, като мене няма никой друг!На което отговарям:- Ясно .Веднъж попитах един човек:-  Я ми кажи, молиш ли се изобщо?-  Как да не се моля! Всяка сутрин, когато застана пред огледалото, си казвам: пу да не ти уроки! Такъв добър човек е изключено да има!Това са истински случаи, не преувеличавам.Помните случая с о. Епифаний Теодоропулос, когато една жена поискала да се изповядала и в продължение на един час от началото до края укорявала снаха си: снаха ми има остър език, снаха ми това, снаха ми онова. Накрая станала и казала:-  Отче, сега ще ми прочетеш ли молитвата?-  Не, разбира се!  Първо извикай  снаха си да я прочета на нея, защото не ти се изповяда, а изповяда какво снахата ти е направила!Да не говорим, че в селото, в което живея, изповедта е болничен бюлетин. Идват хората и казват:-  Какво да ти кажа, попе, ах, какво да правя, кокалите ме болят! Кръста ме боли. Имам разширени вени!Да бъде благословено! Показват ми какви мехлеми ползват. Даже тези, които чакат на опашката,  си разменят хапчета. Ако някоя жена е намерила някакво добро хапче за кръвното, дава на другата.Сега се смеете, но това е животът ни. Същото става и в молитвата. Молитвата обаче не е хвалба пред Бога, а излагане на моето безсилие, недостиг, терзание. С нея казваме: Боже мой, искам Те, имам нужда от Теб, да дойдеш в моя живот, искам Твоето присъствие, благословение, благодат, искам живо, дейно Твоето присъствие. След това излагам в молитвата моите страсти и немощи, без да търся специални и сложни изрази, но просто и искрено.Превод: Константин КонстантиновИзточник: Двери ", "date": "2019.10.27", "title": "Чувствата, които не се изразяват, стават болести"}
{"url": "http://www.cross.bg/tzurkva-tzurkvi-papata-1616523.html", "text": "/КРОСС/   Католическата и Православната църква са разделени официално повече от 1000 години.Един летен следобед на 1054 г. изпратен от папа Лъв IX, който по това време е на смъртен одър, кардинал Хумберт издава от името на папата була за отлъчване на Константинополския патриарх Михаил Керуларий от църквата.В нея са изброени обвиненията на папата към Михаил Керуларий и Източната църква - че католиците са препокръствани, че свещениците се женят, че не се отлъчват онези, които носят бради, и т.н.Така чрез „Великата схизма\" от 1054 г. официално християнската църква се разделя институционно и духовно на два основни дяла - Римокатолицизъм и Източно православие.Разколът между двете църкви се затвърждава век и половина по-късно с Четвъртият кръстоносен поход. Поради военната зависимост от Запада в този период константинополският патриарх, уплашен че ще трябва да се подчинява на папата, профилактично анатемосва и изгонва латинските свещеници от византийската столица и обявява католическите обреди за покварени. В отговор на това папата написва писмо до патриарха, в което анатемосва самия него.На 13 април 1204 г. Четвъртия кръстоносен поход превзема Константинопол. При това нападение кръстоносците разграбват византийската столица, подлагайки населението на клане и безчестие. Папата отлъчва участвалите в това дело кръстоносци, въпреки че скоро след това отново ги приема в църквата.Два века по-късно под натиска на Османската империя гръцката страна прави опити за помирение със Запада.  През 1439 г. на събор във Флоренция се подписва уния между двете църкви. По-късно тя обаче е отхвърлена от източните църкви, а с падането на Константинопол е официално отменена от новия император - султана. Така двете църкви остават разделени и до днес.Но какво толкова различно има между двете християнски църкви, че те да се разделят както институционално, така и духовно?Това е въпрос, чийто отговор мнозина от нас не знаят. Покръстените в Православието познават своите традиции и вярвания, а покръстените в Католицизма своите.Със сигурност не могат всички разлики да бъдат изброени в няколко изречения, но ето няколко основни точки, които се различават в Западната и Източната църква:ЙерархиятаКакто Католическата, така и Православната църква разделя своите духовни лица в три основни категории: дякони, свещеници и епископи.Най-голямата разлика между Католическата и Православната църква е статутът на римокатолическия папа.На архиепископа на Западната църква - папата, още в миналото е дадена изключителна власт. Той обединява всички западни църкви и стои най-високо в йерархията.Православните архиепископи - патриарсите, приемат папата, но не и неговото върховенство, тъй като според православието над църквата стои само Господ. Поради тази причина патриархът на Константинопол например няма власт над останалите патриаршии.ВяраВярванията на Римокатолическата църква се уповават почти изцяло на един единствен документ, известен като Катехизис. Той  е основополагащо богословско наставление, което събирателно описва всички догми и фундаментални въпроси на вярата. Това обаче не важи за Православната църква.Православното учение почива върху основата на Свещеното писание, Свещеното предание и решенията на Вселенските събори (първите седем), при тълкуването на чиито постулати се взема предвид учението на т. нар. „Свети отци\" и на учителите на Църквата. Основен вероучителен документ е Никейско-Цариградския символ на вярата.И двете църкви признават ключовите принципи от решенията на първите седем Вселенски събора и това, което ги обединява е:-  Изповядват Един Бог, Троичен по лица (ипостаси - Отец, Син и Свети Дух), които са единосъщни помежду си.- Приемат, че историческият Иисус Христос е едновременно и Бог и Човек, като има две природи и две воли - Божествена и човешка.- Отдава се особена почит към Богородица, която по святост превъзхожда дори най-висшите ангелски чинове, като майка на Иисус Христос.Двете църкви обаче не са единни спрямо естеството на връзката между лицата на Светата Троица - Отец и Син.Различават се и по интерпретацията на Възкресение Христово. За римокатолиците в основата на този християнски празник е делото на Иисус, който спасява душата на човек, проправяйки му път към Рая, и плащайки за неговия грях със своето разпятие и смъртта си.За православните християни водещ е триумфът на Христос над смъртта и възкръсването му. Поради тази причина православието не се съсредоточава върху фигурата на кървящия разпънат на кръст Иисус. ", "date": "2019.10.27", "title": "Разликите между Православието и Католицизма"}
{"url": "http://www.cross.bg/yrok-zhivota-robins-1616421.html", "text": "/КРОСС/    Кой е Антъни Робинс? Тони Робинс е безспорният номер 1 в света на личностното развитие и обученията по финансова грамотност. Той консултира президенти, известни личности, бизнесмени и други известни личности. Книгите му се продават на 14 езика, а аудио програмата му „Лична сила\" е продала над 50 милиона екземпляра по целия свят.Той е и първият „коуч\" (личен консултант в сферата на живота и бизнеса) - термин така популярен днес по света, както и все повече в България.Ако сте били в състояние, в което дори нямате желание да направите опит да промените нещо, това означава че сте в положение на т.нар. „заучена безпомощност\". Постоянно имате това чувство, свикнали сте единствено да се мислите за безпомощни и неспособни да се справите. Често причината много хора да се чувстват по този начин е неуспехът от предишният им опит.Запомнете: Между миналото и бъдещето няма знак за равенство! Важно е НЕ това, което беше вчера, а това което правите в момента.Доста хора погрешно се опитват да влязат в бъдещето като използват за ориентир огледалото за обратно виждане. Понякога това е добра идея от гледна точка на рутинни задачи, но в повечето случаи и особено в състоянието, за което споменахме, това никак не е добра опция за вас!Начинът, по който се справяме с нашите провали ще промени в много по-голяма степен живота ни, отколкото всички други наши действия.Нашата съдба се определя от решенията, а не от обстоятелствата. Когато използва думата „решение\" Тони Робинс говори за реален и информиран избор. Повечето хора казват: „Реших да сваля няколко килограма\", но не осъзнават, че това е твърде общо намерение от тяхна страна, нямащо никаква специфика.Това е като някакъв израз на предпочитание или с други думи е абсолютно същото като „Искам да отслабна\". Реалната задача може да се осъществи, когато решите какво наистина искате да промените или да постигнете, като го измерите и заявите върху кое точно искате да работите.„Искам да отсбана с 5 кг като бягам всеки ден по 3 км\" е доста по добър вариант, нали? Хората, които искат да преодолеят несгодите и да променят живота си трябва ежедневно да вземат 3 важни решения за нещата, които правят и да се питат 3 въпроса:-> Върху какво да се съсредоточа?-> Колко важно е това или онова?-> Какво трябва да се направи сега?Вие сте свободни да решите, да посочите към кои убеждения да се придържате и следвате, а те от своя страна ще определят действията, които предприемате. Важно е да се изберат вярвания, които ви подкрепят, които ви зареждат с надежда и енергия. Както ви казах: Вие избирате! Подберете най-добрите си вярвания!Ключът е да се промени емоционалното състояние, което от своя страна да промени посоката на нещата върху, които се концентрираме.Трябва да се уверим, че при възникване на проблеми ще се фокусираме върху решенията за това къде искаме да отидем, а не върху това, което ни плаши.Това, за което най-много говорите, това и изпитвате! Прехвърляне на вниманието, вземане на решения, промяна на убежденията - дали всичко това става незабавно? Не, разбира се!Този процес може да се сравнява с разтежа на мускулите в нашето тяло.Когато тренирате вашите мускули те не се взривяват като балон, нали? Това се случва постепенно. Но аз ще ви гарантирам, че ако вие поне частично се опитате да измените фокуса си и бъдете постоянни в това, вашите реални обстоятелства ще се променят значително.На сутринта се питам едни и същи въпроси, а вечер други. Тези въпроси ме държат удивително бодър и мотивиран през целия ден и доволно всяка вечер отивам да си легна. Ето и моите сутрешни „въпроси-стимуланти\":- Кое в живота ми ме прави най-щастлив в момента?- Кое е това нещо, което ме кара да се чувствам добре?- Кое е това, което ме притеснява?- С кое в моя живот съм горд в момента?- За какво се чувствам благодарен в момента?- Кого обичам? Кой ме обича?Вечерни въпроси-стимуланти:- Какво свърших добре днес?- Какво научих днес?- Как днешния ден направи живота ми по-добър?- Как днешния ден може да послужи за инвестиция в бъдещето ми?Движението на тялото ни променя начина ни на мислене, чувствата и поведението ни. Разгледайте поведението на успешните хора около вас и копирайте техните движения, техния начин на мислене и тяхната нагласа към живота!Можете да ускорите силата на насладата и вълнението в значителна степен с малка промяна на обичайния начин, по който ги описвате. Заменете в речта си например думата „бързо\" със „взривно\", думата „приятно\" с „луксозно\", „интересно\" със „скандално\", „добре\" с „не може да бъде\" и т.н. Това със сигурност ще окаже ефект върху възприятията и ще засили положителните такива още повече.Зад всяка метафора стои система от вярвания. Когато изберете някоя метафора, за да опишете живота си или ситуация, вие също избирате и подкрепяте свои различни убеждения. Ето защо трябва да се замисляте сериозно за избора на думи, когато описвате живота си!Стъпката без която нито един гуру на личностното развитие не минава! За Тони Робинс поставянето на цели е обосновано с едничката цел да придадем направление на някои основни области от нашия живот и да насърчим движението в желаната посока.Урок 11: 10 дневна психологическа подготовкаТова ще ви даде възможност да поемете контрол над ума си и няма да позволите на мозъка си постоянно да превърта в главата ви негативни мисли. Ето и правилата:През следващите 10 дни изхвърлете вредните мисли, чувства, въпроси или метафори. Естествено те няма да изчезнат с магическа пръчка, но когато се появят отново, въпреки вашето усилие да ги изгоните надалеч, а това ще се случи със сигурност, веднага си задайте въпроси, които ще ви изведат от този омагьосан кръг на негативнити мисли.Ето ви и няколко примера: Със сигурност има нещо страхотно в този проблем, кое ли е то? Как мога да получа удоволствие от процеса, който върша? Какви са недостатъците? Когато се събудите сутринта задайте си „въпросите стимуланти\" от урок 6, вечерта повторете упражнението с вечерните такива.През следващите 10 дни напълно се фокусирайте върху решения, а не върху проблеми. Ако по време или след тази психологическа подготовка имате отново отрицателни мисли не се самобичувайте. Просто ги заменете с нещо положително. Ако изпълните тази програма ще си помогнете в изграждането на нови навици, които ще допринесат за разтежа ви и ще ви дадат възможност да се радвате на живота всеки един ден все повече и повече.В ЗАКЛЮЧЕНИЕ:Това беше само един малък обзор на основните теми, залегнали в книгата на Антъни Робинс „11 урока за постигане на успех\".Надявам се да ви помогнат, но не очаквайте това да стане ако просто ги прочетете и се надявате на чудо! Изискват се действия, няма как!За Антъни Робинс: Той е човек, който има пряко отражение върху живота на близо 50 милиона души от 80 страни по цял свят благодарение на книгите си, аудиозаписите и страхотните си публични изказвания. Започвайки с изследването на Невро-лингвистичното програмиране-НЛП, Тони Робинс продължава да се развива изработвайки свои, собствени методи за самоусъвършенстване.Източник: http://www.stefibozhilova.com ", "date": "2019.10.27", "title": "11 урока за постигане на успех от Антъни Робинс"}
{"url": "http://www.cross.bg/tachev-izbiratelna-aktivnost-1616541.html", "text": "/КРОСС/   \"В София очакваме избирателна активност над 55%\", каза в сутрепния блок на Нова телевизия Анастас Стефанов от агенция „Тренд\".Светлин Тачев от „Галъп\" пък коментира, че местният вот е най-близо до хората. „Този вот е мажоритарен. Понякога се надскачат партийните симпатии и се гласува за личност. Традиционно българите решават за кого да гласуват в последната седмица преди изборите\", допълни Тачев.Специалистите подчертаха, че е трудно да се прогнозира колко точно гласоподаватели ще отидат до урните, но тенденцията показва, че през изминалите години има покачване на броя им. ", "date": "2019.10.27", "title": "В София очакваме избирателна активност над 55%"}
{"url": "http://www.cross.bg/sektziya-nedelya-manolova-1616555.html", "text": "/КРОСС/   Гражданският кандидат за кмет на София Мая Манолова ще гласува в неделя, на 27 октомври, в 12.15 часа.Тя ще упражни правото си на глас в изборната секция № 58 в Шесто помощно училище, на ул. \"Русалийски проход\" № 12 в кв. Хладилника, район Лозенец. ", "date": "2019.10.27", "title": "Мая Манолова ще гласува в 12.15 часа в неделя в секция 58 в кв. „Хладилника“"}
{"url": "http://www.cross.bg/tzeli-arktika-hiperzvykovi-1616554.html", "text": "/КРОСС/   Радиолокационният комплекс \"Резонанс-Н\", способен да открива труднозабележими и хиперзвукови цели, е разположен на архипелага Нова Земя. Комплексът ще поеме бойно дежурство през ноември 2019 г.\"Това е третият радар от този тип в Арктика. Станцията е свързана, конфигурирана и готова за бойна употреба. Сега в съоръжението функционира междуведомствена комисия за приемане и предаване на радари на противовъздушната отбрана на Северния флот\", заяви генералният директор на изследователския център \"Резонанс\" Иван Назаренко.Според него четири станции вече са прехвърлени на военните, петата е на последния етап на производство. Всички \"Резонанси\" са проектирани да контролират въздушното пространство над Арктика. Диапазонът на измервателните уреди, в който оперира радарът, може ефективно да открива \"стелт\" цели и хиперзвукови ракети, летящи със скорост до 20 Маха. Радарът използва принципа на резонансното отражение на радиовълни от обект, което води до рязко увеличаване на неговата ефективна отразяваща повърхност. Обхватът на откриване и определяне на целите за аеродинамични цели е 600 километра на височина до 100 км, за балистични цели - 1200 км. ", "date": "2019.10.27", "title": "Русия установи в Арктика хиперзвуков радар "}
{"url": "http://www.cross.bg/fandukova-sofiya-grada-1616556.html", "text": "/КРОСС/   „София да продължи да се развива, да не се подлагат на риск големите проекти на града. Те се нуждаят от  последователност, от опит а не от експерименти\". Това каза кандидатът за кмет на София от ГЕРБ/СДС Йорданка Фандъкова след като упражни правото си на глас, предаде репортер на ТОПНОВИНИ.„Гласувах за града, който обичам. Виждам, че хората излизат времето е хубаво дано повече хора излязат да дадат своя глас. Все още София има нужда от много, много работа. Днес е един хубав неделен ден надявам се за всички\", изрази надежда Фандъкова. ", "date": "2019.10.27", "title": "Йорданка Фандъкова: Гласувах София да продължи да се развива"}
{"url": "http://www.cross.bg/tzurkva-vsichki-tzurkvata-1616521.html", "text": "Архиепископ Аверкий (Таушев)/КРОСС/ Широко разпространеното в наши дни, „общоизвестно\" мнение за Православието е, че то представлява само една от многото разновидности на християнството, наред с другите, като всички те имат право на съществуване и дори са равноценни в една или друга степен.Но да се мисли така е или крайна наивност, основана на невежество, или определено e злонамерено изопачаване на правдата. Ако се обърнем към историята на Християнската Църква и си дадем труда спокойно и безпристрастно, без всякакви предразсъдъци из основи да се запознаем с нея, лесно ще се убедим, че единствено Православието е истинското християнство - тази Истина, за която на земята дойде да свидетелствува, според собствените Си думи, въплътилият се Единороден Син Божий. Изконният враг на човешкото спасение дяволът е искал, както знаем, да погуби нашия Спасител още в яслите, за да Му попречи да извърши делото на нашето спасение. Когато това не му се удало, той се надигнал против Него с всичката си злоба, като използувал за свое оръдие гордостта, тщеславието, властолюбието и честолюбието на юдейските първосвещеници, старейшини, книжници и фарисеи. Когато и тези злобни хитрини се разрушили и самата власт на дявола била потъпкана чрез Христовото Възкресение, той отначало чрез юдеите, а сетне и чрез езичниците подигнал особено жестоки, кървави гонения срещу Христовите последователи с надеждата да затрие християнството от лицето на земята. Ала и тези козни на врага не се увенчали с успех и дори напротив - в тогавашния културен гръко-римски свят християнството станало господствуващо вероизповедание. Но лукавият враг не паднал духом от претърпените поражения. Тогава той наченал нова война против омразната му Христова вяра - против божествената Истина, която въплътилият се Син Божий донесъл на земята за спасението на човеците - война несравнимо по-трудна и опасна.По негово подстрекателство и вдъхновение човеци, прелъстени от него чрез гордост и честолюбие, сред самите християни, вътре в самата Христова Църква, както това предвидил още св. апостол Павел, започнали да възбуждат спорове за вярата, разни несъгласия и разделения, като поставяли своите собствени, чисто човешки измислици и съображения на мястото на богооткровената Истина. Така възникнали ересите и разколите, които заплашвали да подкопаят отвътре животворната и спасителна за човеците сила на Христовото учение, подменяйки истината с лъжа. За изобличаването и осъждането на тези ереси-лъжеучения и разколи пазителите на божествената Истина, приемниците на светите апостоли - епископите, започнали да се стичат на Събори - поместни и вселенски, та чрез вселенския „съборен разум\" да изяснят за всички християни веднъж завинаги задължителното и неизменно учение на Църквата, като ги вразумят и установят как са вярвали навсякъде, в какво са вярвали винаги, в какво са вярвали всички (св. Викентий Лерински). Тогава именно истинската християнска вяра - правата вяра, започнала да се назовава православна, за да се отличава от ересите и сектите, които също се наричали „християнство\". И тъй, ето какво е Православието! Православието е чистата и неизопачена Истина, донесена на земята от Христа Спасителя за спасението на човеците. То е опазеното в цялата му чистота и неповреденост истинско Учение Христово за вярата и благочестието (живота според тая вяра), изложено от светите апостоли в Св. Писание, старателно изяснено и подробно изтълкувано от техните законни приемници - апостолските мъже, светите отци и учители на Църквата - в Свещеното Предание на нашата Православно-католическа (т. е. вселенска) Източна Църква (за католичността на Православната Църква виж: Триадицкий епископ Фотий. Ватиканът не е католическата църква  - бел. прев.), която единствена и до ден днешен се именува, и то напълно справедливо, „Православната Църква\", тъй като не е изменила нищо в това учение.За нещастие, в наше време дотам е изгубен живият интерес към възвишените истини на вярата и тяхното правилно разбиране, а най-вече - прилагането им в живота, обикновено наричано „благочестие\", че мнозина искрено си мислят: цялата разлика между Православието и останалите изповедания се заключава единствено в обредите, а тъй като „обредите\" са, видите ли, „нещо второстепенно, а Бог е един, то не е ли все едно към какво вероизповедание ще принадлежи човек, стига само да вярва в Бога и да е добър?\" Такова е модното, общоприетото мнение. Но вярно ли е то? Бог е един, Христос е един, а вярата незнайно защо не е една, има различни, много вери. Ако Бог е един, то може ли всички тези различни вери да бъдат еднакво истинни и, следователно, еднакво спасителни? Та нима ако „Бог е един и Христос е един\" това не задължава всички истински вярващи в Христа всичко, засягащо тяхната вяра и благочестие, да бъде също едно - еднакво, а не различно? Именно тази истина и утвърждава словото Божие с думите: „Един е Господ, една е вярата, едно е кръщението, един е Бог и Отец на всички\" (Еф. 4:5-6). Нима Господ е създал много и различни Църкви? Нима не е казал Той ясно и определено: „ще съградя църквата Си, (именно една Църква, а не много, различни църкви!) и портите адови няма да ù надделеят\" (Мат. 16:18)? Нима можем да считаме тези слова на нашия Спасител за лъжовни, неоправдани в историята, като кощунствено признаваме, че „портите адови\" все пак са надделели на Църквата и са я разбили на множество различни църкви? Да не бъде! Не ще си позволим такава страшна хула срещу Сина Божий! Само Една - една-единствена Църква е основана от Въплътилия се Единороден Син Божий за спасението на човеците: тя е една, основана е от Самия Него, а не от обикновени грешни люде, съществувала е винаги, съществува сега и ще съществува неизменно до края на времето. Нужно е само да вярваме в това и да не мъдруваме лукаво! А тъкмо поради това „лукаво мъдруване\" са се появили на света толкова много всякакви лъжецъркви и „деноминации\", които разпалено и самоуверено изказват претенции да обладават Истината, без да я имат, и често проповядват явна лъжа и всевъзможни измислици, които примамват развратеното човешко сърце. Истинската Църква е цялата от истина, в нея не може и да има дори сянка от каквато и да било лъжа или заблуда. Отделните членове на Църквата, включително и най-високопоставените йерарси, могат понякога, облягайки се единствено върху собствения си разум, да грешат и да се заблуждават, но цялата Църква в пълнота - никога. Тя и единствено тя едничка, Истинската Църква, е непогрешима, понеже в нея пребъдва до края на времената нейният Глава - Сам Господ Иисус Христос (Мат. 28:20), вдъхновява я и я ръководи Дух Светий (Иоан. 14:16-17). Това наше твърдение не е голословно, то се основава върху ясното учение на словото Божие: тя е „църква на живия Бог, стълб и крепило на истината\" (І Тим. 3:15) - тъй казва великият Павел, апостолът на езичниците. Ако някой лъже или изпада в заблуда, такъв тозчас се отсича от Църквата от невидимия Съд Божий, отпада от нея, като със самото това губи надеждата за спасение и може отново да се присъедини към нея единствено чрез искрено покаяние. Никаква лъжа не е свойствена на Църквата и не се търпи в нея. Ето защо в нея не може да има нито разномислие, нито разногласие, нито разделение. За това ясно говори св. апостол Павел, когато наставлява първите християни: „Моля ви, братя, пазете се от ония, които произвеждат разцепления и съблазни против учението, което сте научили, и странете от тях\" (Рим. 16:17), „имайте едни мисли, като имате една и съща любов, и бъдете единодушни и единомислени; нищо не вършете от обич към препирня или от пустославие\" (Фил. 2:2-3). А как изглежда тъй модното в наши дни „икуменическо\" движение от гледище на това тъй ясно и категорично учение на словото Божие? Не е ли то лъжа отначало докрай, лъжа несвойствена на истинската Църква и нетърпима в нея? Изисквайки от християните пълно единомислие и единодушие в тяхната среда, словото Божие също тъй ясно и категорично говори за това как истинските християни са длъжни да се отнасят и към лъжеучителите-еретици, изопачаващи истинското учение на Църквата: „Страни от еретик, след като го посъветваш веднъж и дваж\" (Тит. 3:10). Така ли постъпват съвременните „християни\"? Те или се „срамуват\" от изискванията на словото Божие като „остарели\", „изостанали от времето\", недостатъчно „прогресивни\"! Ето защо лъжат против Истината всички тези „икуменисти\" и всякакъв род съвременни „обединители\", стремящи се да съединят несъединимото - Правдата с беззаконието, Светлината с тъмнината, Христа с велиара, верния с неверния (ІІ Кор. 6:14-15). Какво да кажем след всичко това за йерарсите, началниците и духовните ръководители на съвременните поместни православни църкви, които са встъпили в „икуменическото движение\" и са станали пълноправни членове и активни дейци на „Световния съвет на църквите\"? Имат ли право те все още да се считат за православни? Да не говорим вече за цялата поредица от канонически правила на Православната Църква, които забраняват молитвеното общение с еретици, за каквото се полага отлъчване от Църквата, а епископите и свещенослужителите подлежат на снемане на сана (вж. Апостолските правила 45, 46 и 65, правилата на Лаодикийския събор 32, 33 и 37), тъй като мнозина днес считат, че каноните въобще са „изостанали\" от живота, „отишъл твърде напред\" и че трябва всички те да бъдат отменени или преправени тъй, че за никого да няма притеснения и всеки да може да върши каквото намери за добре, за собствено удоволствие. Ако пък вземем под внимание това, че много от предстоятелите на тези църкви, представители на йерархията и духовенството, да не говорим за редовите вярващи, встъпват дори в антихристиянски организации или открито провъзгласят атеистичната богоборческа власт за „власт от Бога\", на която трябва да се покоряваме „не от страх, а по съвест\", като се предоставяме напълно в услуга на враговете Христови и ставаме техни послушни оръдия - тогава става съвсем страшно! До какво доживяхме?! И може ли да затваряме очите си за всичко това и безгрижно да приспиваме себе си и другите с уверението, че тук няма нищо особено, че, видите ли, „винаги си е било тъй\"? Някои неща може и да са били тъй, но не по същия начин, не в такива огромни, всеобхващащи размери, когато почти не е останало здраво място и честният, искрен християнин не знае къде и с кого да върви, на кого може да се довери. Тъй като тъмните сатанински сили не са били в състояние след продължителна вековна борба просто да унищожат Църквата, в наши дни те с особена ожесточена енергия връхлитат Църквата, стремейки се да я овладеят отвътре, за да я използуват за своите цели чрез податливи нейни служители. Оскъдняването на вярата и на истинската християнска любов спомагат за това, а тщеславният ламтеж за реклама и суетна слава и устремът към материални изгоди са в пряка услуга на тези сатанински намерения. И ето, в последствие, печалната гледка, която днес ние наблюдаваме: солта губи силата си. Мнозина в наше време забравят, че Църквата не е някакво земно, човешко учреждение, а учреждение Божествено, чието най-висше предназначение е спасението на човешките души за живот вечен, че в нея няма място каквато и да е „политика\" или „дипломация\" и че е недопустимо да си кривим душата, да потъпкваме съвестта си в името на каквито и да е чисто земни цели, макар те чрез лъжа да се прикриват с фалшивите лозунги за „мира на целия свят\", „всеобщото благо\" и дори мнимата „християнска любов\" и „смирението\", тъй модни днес. Всичкият този съвременен фалш и шумотевица и увлечението от някаква си „висша политика\" и „тайна дипломация\", към които усилено се привличат не само редовите членове, но и висшите служители на Църквата, не си поставят друга задача, освен подготовката на бъдещото световно владичество на антихриста, който трябва да възглави едната (обединена от всички световни религии) лъжецърква и едната всемирна (обединена от всички националности) държава. Но нека ние се покорим, като послушни деца, на спасителното внушение на нашата майка Църквата! Да изпълним паметта си с образа на Божия Съд. Ето го отговорът на Църквата към ония безумни „умници\", които не желаят да слушат разговори за края на света, за второто Христово пришествие и Страшния съд и самоволно твърдят, че „не е нужно да плашим хората напразно\", че „това, видите ли, е непонятно за съвременните хора\" и дори уж „произвежда не положително, а по-скоро отрицателно действие!\" (?!) Христовата Църква гледа на това другояче. И ако вземем предвид какво става сега с православните християни в така наречения „свободен свят\", където господствува „икуменизмът\" и където всички вече почти са се обединили в състава на т.нар. „световен съвет на църквите\", не можем да не се съгласим, че тук е уместно едно по-точно название - истинно православни християни - за да се откроят те от ония, които се наричат „православни\", а всъщност вече са се отрекли от Православието, запазвайки единствено неговият видим външен облик. Нужно е да помним и да знаем: истинската Христова Църква не може да провъзглася или утвърждава каквато и да е лъжа и да встъпва в съдружие или сътрудничество с враговете на Христа! Ето защо всички тези епископи, свещенослужители и миряни, които участвуват в тази лъжа и по един или друг начин дружат и сътрудничат с враговете на нашия Господ и Спасител, са „православни\" само по име. И отново, и отново неволно идват на ума наистина пророческите думи на нашия дивен руски светител Теофан, Затворник Вишенски, за това, че в последните времена „навсякъде ще се чува името ‘християнин', навсякъде ще се виждат храмове и църковна уредба, но всичко това ще бъде само привидност, а вътре - същинско отстъпление (Св. Феофан Затворник. Творения. Толкования посланий апостола Павла (Послания к Солунянам, к Филимону, к Евреям), М., Московский Сретенский монастырь, 1998. с. 308.) (вж. също Триадицкий епископ Фотий. Кризата в православното църковно съзнание днес - възможна ли е в Православието категорията „външна правилност\"?  - бел. прев.). Не наблюдаваме ли вече нещо подобно в наши дни? Та нали Православието не е нещо отвлечено. Православието е не само вярата, но и животът според тая вяра - животът в съгласие с вярата, който обикновено се нарича благочестие. И ето, твърде характерно е, че всички съвременни модернисти и икуменисти, които при това се наричат и „православни\", с някакво самодоволно лекомислие отхвърлят всички подвижнически устави на Светата Църква, в които най-пълно и най-ярко е изразен духът на православното благочестие, например, в подвига на въздържанието, на душевния и телесния пост. Но нека ние се стремим към подвижничество, тъй като в него е изразена същността на нашата православно-християнска вяра, която е подвиг на подражаване на Христа в носенето на кръста и разпъването на себе си. А като се подвизаваме законно, както ни учи словото Божие, тогава да търпим всичко заради Истината, без да отстъпваме от нея, както това правят днес мнозина поради малодушие или заради земни изгоди. И да помним твърдо: където няма подвиг, където няма твърдо отстояване на истината - там няма и Православие, няма истинска вяра в Бога и в Христа.© Превод от руски език, Православна беседа. Оригиналната статия бе взета от http://www.dorogadomoj.com/dr63ave.html ", "date": "2019.10.27", "title": "Истинското Православие и неговите врагове в съвременния свят"}
{"url": "http://www.cross.bg/nzok-virysa-hepatit-1616517.html", "text": "/КРОСС/   Най-съвременната апаратура за неинвазивно (без биопсия) диагностициране на вируса на хепатит C (HCV) е на разположение на специалистите от Военномедицинска академия (ВМА), съобщават от лечебното заведение.Статистиката показва, че 91 000 души в България са инфектирани с вируса, който може да доведе до развитие на чернодробна цироза и рак на черния дроб, ако не се лекува навреме.Лечението на хепатит С, което се поема изцяло от НЗОК за всички здравноосигурени пациенти, води до пълно излекуване, но преди да се започне, е необходима специфична диагностика за установяване на вируса в кръвта (активна инфекция) и определяне на степента на чернодробна увреда.Всеки желаещ може да направи консултация в Поликлиника - ВМА, с направление от личен лекар и след предварително записване на час.Специалистите от Клиниката по гастроентерология разполагат и с най-съвременната апаратура за неинвазирно (без биопсия) изследване на степента на чернодробна увреда - еластогарфия. Пациентите, инфектирани с вируса на хепатит С, могат да получат оценка на наличната инфекция и чернодоробна увреда напълно безплатно за тях, по клинична пътека на НЗОК. Не се заплаща нито едно от изскваните от НЗОК изследвания за започване на антивирусно лечение. Клиниката по гастроентерология на ВМА има акредитация от НЗОК за издаване на протоколи/предписване на скъпоструващи лекарства.Всеки желаещ може да се консултира в кабинет № 219, разположен на втория етаж в Поликлиника-ВМА, в дните: понеделник, сряда, четвъртък и петък, от 11.00 до 14.00 ч. Необходимо е направление №3 от личния лекар. ", "date": "2019.10.27", "title": "ВМА с нова апаратура за диагностика на Хепатит С"}
{"url": "http://www.cross.bg/ayurveda-ayurveda-klinik-1616461.html", "text": "/КРОСС/    Индия не е просто една от най-големите държави в света с огромно население и хилядолетни традиции. Тя е родината на древното учение, наречено аюрведа, което е сред най-старите медицински науки на земята. Мъдростта на аюрведа се е запазила и до днес благодарение на поколения мъдреци, запазили писаните паметници на санскрит, в които са описани знанията на прародителите и божествата от индуисткия пантеон.В аюрведа са много дълбоко заложени масажите и терапевтичните процедури с различни етерични масла. Те могат да ни помогнат да балансираме вътрешния си огън, наречен Агни, енергията и метаболитните процеси в нас. Аюрведа разглежда човека като единен и неделим комплекс от душа и тяло, затова и подходът й към разрешаването на различните проблеми е холистичен, т. е. цялостен. Много често за да се излекуваме дадено конкретно заболяване, се предписва не просто едно мазило или отвара, а се налага да бъде балансирана съответната доша или група от доши. Затова се определя цял режим и последователност от различни стъпки, които трябва да бъдат следвани за по-дълъг период от време. Понякога това може да се окаже удивително трудно - особено когато се намираме в интензивна градска среда и нямаме времето, което е необходимо, за да се докоснем до себе си и да се погрижим както за душата, така и земната си черупка. Затова е подходящо курсовете на лечение да се провеждат на организирани за целта аюрведа ритрийти, семинари или програми, разработени от специалисти.Много малка е вероятността да се развият странични ефекти от дадено аюрведична билка, лекарство или режим при условие, че те се прилагат правилно. Въпреки всичко, за да сме напълно спокойни и да се чувстваме сигурни, че следваме точно насоките на древните лекари, е добре да се консултираме с професионални аюрведа доктори, терапевти и готвачи. В специализираните центрове \"Аюрведа Клиник Банско\" и \"Аюрведа Клиник София\" преглеждат експерти в областта от Индия.  ", "date": "2019.10.27", "title": "Здраве по индийски  "}
{"url": "http://www.cross.bg/rila-gori-golyam-1616560.html", "text": "/КРОСС/   Голям пожар гори в Рила планина над симитлийското село Долно Осеново.Сигналът за пожара между хижа \"Чакалица\" и връх Капатник е подаден малко след 9 часа тази сутрин.На този етап все още не е достигнато до района на пожара, не се знае и какво точно гори. Стълбът дим се носи към Пирин, вижда се от Благоевград.Информирани са пожарната, служители на парк \"Рила\" и Югозападното държавно горско предприятие. ", "date": "2019.10.27", "title": "Голям пожар гори в Рила планина"}
{"url": "http://www.cross.bg/aflek-deiimun-filma-1616391.html", "text": "/КРОСС/    Когато на един актьор му се съберат няколко готови проекта на екран по едно и също време - това работи само в полза на репутацията му на търсен и (очевидно) талантлив партньор. Радваме се, че именно Адам Драйвър се оказва в такава ситуация в края на 2019 - той го заслужава. Наскоро Variety и Collider споделиха още една новина по негов адрес - в момента преговаря за участие в драматичната история „The Last Duel\", чиито сценаристи са Мат Деймън и Бен Афлек, а режисьор ще бъде Ридли Скот.Двамата отдавнашни приятели и партньори Деймън и Афлек също ще участват във филма, чието действие се развива във Франция през XIV век. Историята е адаптация по романа на Ерик Йегър и проследява конфликта мeжду двама изключителни приятели - единият отива на война, а след като се връща у дома разбира, че другият е изнасилил жена му. Никой не може да повярва на съпругата и за да се реши този проблем по законите на честта, поруганият съпруг моли краля на Франция за разрешение да предизвика бившия си най-добър приятел на дуел до смърт. В основата на този сюжет са истински факти за последния легално санкциониран дуел във Франция.Източник : operationkino.netЗаедно с Деймън и Афлек, във филма ще участва сензацията от „Killing Eve\" Джоди Комър. Variety уточняват, че „епичната история за предателство и възмездие ще бъде разказана от три гледни точки - на двамата рицари, чието приятелство е застрашено от предателство, и на една млада жена, която трябва да оцелява в брутална ера\". Според авторитетното издание Афлек ще се „задоволи\" с поддържаща роля в историята, заради ангажиментите му към „Deep Water\" на Ейдриън Лайн. Все още се очаква Disney/Fox да дадат „зелена светлина\" за „The Last Duel\".В копродуцентския екип влиза сценарното дуо Афлек и Деймън (чрез тяхната компания Pearl Street Films), режисьорът Ридли Скот и Кевин Уолш; третият партньор в работата по сценария на филма е Никол Холъфсенър. Снимките на бъдещата средновековна драма няма да започнат преди началото на 2020 година, така че ще имаме време да оценим работата на Адам Драйвър в „Междузвездни войни: Възходът на Скайуокър\", както (се надяваме) и в другите негови проекти, които събират възторжени отзиви на различни фестивални форуми. Очакваме новини! ", "date": "2019.10.27", "title": "Адам Драйвър се присъединява към Мат Деймън и Бен Афлек в „The Last Duel” на Ридли Скот"}
{"url": "http://www.cross.bg/georgiev-polozhitelno-ochakvaniyata-1616516.html", "text": "/КРОСС/   Очакванията на пазарите за скорошна рецесия се отложиха към този момент, най-вече благодарение на централните банки. Това каза Георги Георгиев, Карол Капитал Мениджмънт, в предаването \"Клуб Investor\" с водещ Ивайло Лаков.Георгиев коментира търговията на щатските борси през изминалата седмица, като посочи, че сезонът на отчетите е във фокуса на инвеститорите.\"Особено добре се представят фармацефтичните компании и тези за потребителски стоки... Финансовите компании и банките също показаха доста добри резултати спрямо очакванията през последното тримесечие\".\"Европейските пазари реагираха положително на развитието в търговската война между САЩ и Китай\", посочи още Георгиев.\"Както знаем Германия със своята износно ориентирана икономика ще бъде основният бенефициент при положително развитие в глобален план\". ", "date": "2019.10.27", "title": "Очакванията на пазарите за рецесия се отлагат"}
{"url": "http://www.cross.bg/gradysa-stranata-obyad-1616520.html", "text": "/КРОСС/   През нощта над по-голямата част от страната ще е ясно. След полунощ на места в низините в източната половина от страната и по поречието на Дунав отново ще се образува мъгла или ниска слоеста облачност. Утре в повечето райони ще е слънчево. Това съобщават от НИМХ.До обяд мъглите ще се разсеят и видимостта ще се подобри. Ще бъде почти тихо. Минималните температури ще са от 1 до 6 градуса, максималните - между 19 и 24 градуса, по-ниски в районите с по-трайна мъгла.Над Черноморието преди обяд на места ще преобладава облачно и мъгливо време. Около и след обяд видимостта ще се подобри, облачността ще се разкъса и намалее до предимно слънчево. Ще духа слаб до умерен източен вятър. Максимални температури 17-20 градуса. Температурата на морската вода е около 20 градуса. Вълнението на морето ще е 1-2 бала.Над планините ще е слънчево. Ще духа до умерен вятър от север-северозапад. Максималната температура на височина 1200 метра ще е около 19 градуса, на 2000 метра - около 13 градуса. Атмосферното налягане е по-високо от средното за месеца, но ще започне бавно да се понижава.В началото на следващата седмица все още съществена промяна на времето не се очаква. Ще остане топло за сезона, в повечето райони - и слънчево, само на отделни места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. В Дунавската равнина ще се появи слаб северозападен вятър, а над страната - разкъсана висока облачност. Максималните температури ще са над 20 градуса, сутрешните ще са без особена промяна. През нощта срещу сряда облачността ще се увеличи, а вятърът навсякъде ще се ориентира от северозапад и ще се усили. С него ще започне да нахлува студен въздух. ", "date": "2019.10.27", "title": "НИМХ: Циганското лято свършва"}
{"url": "http://www.cross.bg/bozhidar-festivali-poslednite-1616538.html", "text": "/КРОСС/   За първи път НДК е домакин на едно от най-големите и влиятелни международни художествени изложения - Триенале на сценичния плакат. Тази година предстои деветото му издание. То е създадено преди 25 години от Божидар Икономов, Божидар Йонов и Албена Спасова.659 плаката на автори от 30 държави ще бъдат разположени във фоайетата на НДК между 6 и 24 ноември.Колекцията на 9-тото издание ще представи най-доброто от сферата на плаката през последните три години, а специалната тема - „Арт фестивали\" - ще представи плакати, посветени на различни фестивали от традиционни и експериментални сценични форми - за документално, игрално и анимационно кино, плакати на фестивали за класическа и съвременна музика - джаз, опера, хорово пеене и мн. др.Ще се откроят няколко интересни експозиции като изложбата на членовете на международното жури (Лекс Древински - Германия; Радован Йенко - Словения; Агнешка Жемишевска - Полша; Божидар Йонов - България), която заедно с плакатите в памет на Божидар Икономов ще бъде експонирана във фоайето пред Театър Азарян. Ценителите на визуалното изкуство също така ще могат да видят плакатите от последните 9 издания на прочутия Холандски фестивал.9-тото Международно триенале ще повдигне завесата на случващото се в последните години на българската и световна културна сцена. Плакатите от различни арт събития на международно ниво ще създадат неповторима визуална среда, изпълнена с провокации и очаквания, потапяйки любителите на изкуството във ферия от цветове.Входът за посетители е свободен.  ", "date": "2019.10.27", "title": "НДК става домакин на Международно трианале на сценичния плакат"}
{"url": "http://www.cross.bg/hristova-tatyana-antoaneta-1616542.html", "text": "/КРОСС/   „Национална кампания липсваше\". Това каза в интервю за предаването „Събуди се\" по Нова телевизия политологът Татяна Буруджиева. По думите й, фокусът на кампанията е бил в София. „Виждаме желание на хората да подкрепят техните партии. Твърдите ядра са мобилизирани. Нараства желанието на хората за политическо участие\", коментира още Татяна Буруджиева. „Кампанията имаше ефекти и дефекти. Всяка партия трябваше да се обърне към собствените си проблеми\". Това мнение изказа политическият психолог проф. Антоанета Христова. Тя намира, че има умора у избирателите. „Интригата в този вот е промяната на статуквото по региони\", каза още проф. Антоанета Христова.", "date": "2019.10.27", "title": "Кампанията имаше ефекти и дефекти"}
{"url": "http://www.cross.bg/sodata-soda-poradi-1616512.html", "text": "/КРОСС/   Содата е разговорното наименование на натриевия хидрогенкарбонат, чието основно фармакологично приложение е като антиацид. Взаимодейства със солната киселина в стомаха като я неутрализира с продукцията на натриев хлорид и въглеродна киселина, която от своя страна е нестабилна и се разпада с въглероден диоксид (газ) и вода. Затова и кратко след прием на сода се наблюдава обилна еруктация (оригване).1. Приложението на содата като антиацид е всъщност най-важното. Тя е изключително подходящо средство за облекчаване на остри пристъпи на гастро-езофагеална рефлуксна болест, гастрит, язва, езофагит и др., но е изключително неподходяща за периоди, продължаващи повече от две седмици.Препоръчителната доза е половин чаена лъжичка, разтворена в около 120 мл вода, като приемът ѝ може да се повтаря през 2-3 часа. Максималната препоръчителна дневна доза за възрастни е 3 чаени лъжички и половина, а за лица над 60-годишна възраст - една и половина, тъй като при тях се наблюдава редукция в секрецията на стомашен сок с до 80%.Препоръчително е да не се приема изведнъж, поради вероятността от метеоризъм, колики, диария. Често след прием на сода се наблюдава т.нар. „рибаунс\" ефект, при който има влошаване на първоначалната симптоматика и увеличаване стомашната секреция.Такъв ефект се наблюдава и при инхибиторите на протонната помпа, затова е добре да се приемат само, когато е наложително, а вместо това да се предприеме промяна в начина на живот. При продължителния им прием и високи дози може да се стигне до хипокалиемия, хипохлоремия, хипернатриемия, сърдечна недостатъчност, бъбречна недостатъчност, оточни крайници и др.2. На второ място по значение, е комбинирането на сода с определени лекарства - тя увеличава скоростта на екскреция на киселинни лекарства като аспирин, ибупрофен, антибиотици, фуроземид, варфарин, барбитурати и много др. Това може да бъде желан ефект при интоксикации със съответните лекарства и първа мярка на спешна помощ, но може да бъде и нежелан ефект - ако например приемате антибиотик, поради бактериална инфекция и едновременно с това приемете сода. Затова, ако не знаете киселинно-основния характер на дадено лекарство, добре е да не приемате сода 2-3 часа след него. На това взаимодействие на содата се базира и така популярното в интернет твърдение, че содата лекува рак.Това, разбира се, не е така, но е установено, че подпомага химиотерапията в някои случаи - в други обаче лекарството става по-токсично.3. На трето място, содата може да се ползва при различни бактериални инфекции при липса на медикаментозна алтернатива или в съчетание с такава. Например при бактериален фарингит (възпаление на гърлото) гаргарата със сода е особено полезна и унищожава бактериите поради две причини. Първо създава неблагоприятна базична среда за развитието им. И второ създава условия за плазмолиза на бактериите: когато направим гаргара със сода, концентрацията й в средата е по-висока, отколкото вътреклетъчно. Това води до плазмолиза - осмотично медииран преход на вода в посока от клетката към средата, при което бактериалните клетки се „изсушават\". Същото обаче се случва и с нормалните клетки на лигавицата. Затова не бива да се прекалява.Точно това непряко противобактериално действие на содата се ползва и за справяне с неприятната миризма в аксиларната ямка. Изключително непрепоръчително обаче е ползването на сода в интимната област при жени, поради нарушаване естественото pH и флора на влагалището, при което нараства рискът от инфекциозни и възпалителни изменения.4. На четвърто място, содата намира приложение при различни кожни възпаления и ухапвания от насекоми в ограничена повърхност - третирането на големи повърхности може да доведе до атопични реакции.5. На пето място, содата притежава абразивни свойства - това намира приложение за ексфолиране на кожни участъци, както и за избелване на зъбите.Според редица проучвания содата подобрява физическата издръжливост при кратки интензивни натоварвания и се ползва от много спортисти. Това се свързва с понижаване pH на кръвта от отделения лактат при натоварвания.Източник Пулс     ", "date": "2019.10.27", "title": "Ползите от содата – надценяваме ли я?"}
{"url": "http://www.cross.bg/dzhensun-liza-direktor-1616513.html", "text": "/КРОСС/   Harvard Business Review определи изпълнителния директор на NVIDIA Дженсън Хуанг за най-добре представящ се главен изпълнителен директор в света за 2019 г. Публикацията по-рано вече класира Дженсън Хуанг №2 миналата година и №3 година преди това. Лиза Су, изпълнителен директор на AMD, също присъства в списъка, макар и на 26-ото място. Изданието признава приноса на Дженсън за увеличаване на цената на акциите на компанията 14 пъти от 2015 г. до 2018 г. за период от само три години.Марк Бениоф, изпълнителен директор на Sales Force, се нарежда на второ място, а Франсоа-Анри Пино от Kering, компания за луксозни стоки, която притежава Gucci и Yves Saint Laurent, наред с много други марки, заема третото място.За разлика от Дженсън Хуанг от NVIDIA, който е в списъка от известно време (и то в първите 3 позиции), Лиза Су от AMD се появи в класацията за първи път, като веднага излезе на 26-а позиция. Докато Дженсън успява да увеличи стойността на вече печеливша компания 14 пъти, Лиза Су успя да превърне компанията си от удавник в лидер в рекордно кратко време. Лиза Су също е една от само четирите жени в класацията на Топ 100 най-добре представящи се изпълнителни директори (в сравнение с три миналата година).NVIDIA завладя света с с настъпването на ерата на машинното обучение. Нейните графични процесори, които преди бяха добри най-вече за игри, изведнъж имат големи приложения в реалния свят, които никога няма да спрат да се развиват. Създаде се съвсем нов пазар за компанията и Дженсън бързо се възползва от това. Компанията има и агресивен отдел за научноизследователска и развойна дейност, който работеше по проекти, които бяха заложени години напред в пътната карта.Лиза Су, от друга страна, изглежда също готова за бързо изкачване до този ранг, тъй като процесорите на AMD, базирани на Zen 2 EPYC, хванаха Intel, чийто 10nm чип все още не е готов, неподготвен. Предлагайки конкурентноспособен процесор срещу малка част от реалните разходи, много експерти са съгласни, че AMD е готов да отнеме пазарен дял от Intel през 2020 г.Източник Hicomm ", "date": "2019.10.27", "title": "Шефът на Nvidia - най-добрият началник в света"}
{"url": "http://www.cross.bg/kak-da-yprazhnim-pravoto-si-na-vot-1616546.html", "text": "/КРОСС/  ЦИК препоръчва избирателите да се запознаят предварително с бюлетините, чиито образци ще видят пред изборното помещение.От там припомниха и начина за гласуване. Първият етап е поставяне на знак „X\"или „V\" със син химикал в квадратчето от избраната от гласоподавателя партия, коалиция, местна коалиция или независим кандидат. Следва сгъване на бюлетината така, че да не се вижда как сте гласували. Член на СИК сверява номера на бюлетината и поставя втория печат върху нея. А гласоподавателят пуска бюлетината в избирателната урна.В изборите за общински съветници и кметове в неделя, право на глас имат хората с българско гражданство, навършили 18 години. Имат регистрация по постоянен и настоящ адрес на територията на страната към 26 април, които не са под запрещение и не изтърпяват наказание \"лишаване от свобода\".„Тези бюлетини, които са по-широки и които има опасност да паднат вертикално и да се разтворят, за да се види гласа, отново могат да бъдат сгънати\", каза говорителят на ЦИК Александър Андреев. ", "date": "2019.10.27", "title": "Как да упражним правото си на вот?"}
{"url": "http://www.cross.bg/federer-maestroto-rodzhur-1616527.html", "text": "/КРОСС/   Роджър Федерер се класира за финала на тенис турнира в родния си град Базел. Маестрото надигра третия в схемата Стефанос Циципас от Гърция с 6:4, 6:4.Така поставеният под №1 тенисист се доближи на една победа от юбилейната победа №10 в надпреварата.Швейцарският ветеран елиминира съперника си след 1 час и 19 минути игра и поведе с 3-2 в преките двубои с него. Федерер записа 6 аса и направи два пробива, като нито веднъж не се пропука на собствения си сервис.За титлата на домашния турнир 38-годишният Федерер ще спори с австралиеца Алекс де Минор, който играе в турнира с покана от организаторите.20-годишният състезател и Маестрото ще се изправят един срещу друг за първи път. ", "date": "2019.10.27", "title": "Роджър Федерер очаквано на финал в Базел"}
{"url": "http://www.cross.bg/oktomvri-pirogov-insyltite-1616394.html", "text": "/КРОСС/    Безплатни профилактични прегледи за рискове от инсулт ще се проведат на 29 октомври в \"Пирогов\". Необходимо е обаче хората предварително да се запишат. Това може да стане всеки делничен ден между 8 и 13 часа.Прегледите ще се правят от завеждащия неврологично отделение на болницата д-р Мария Димитрова и екипът ѝ в Медицински център „Пирогов\", кабинет 6 и 7 от 9 до  14 часа.   Поводът за профилактичната кампания е един- на 29 октомври се отбелязва Световният ден за борба с инсултите.Тази година фокусът на кампанията на Световната организация за лечение на инсултите е върху риска и превенцията. За да отбележи 29 октомври екипът на Отделението по нервни болести на УМБАЛСМ „Н.И.Пирогов\" подготвя няколко събития. Ето и другото освен профилактиката:    На 28 октомври ще има обучение на лекари и пациенти на тема „Рискови фактори за мозъчно-съдова болест. Съвременно лечение на исхемичните мозъчни инсулти\". Лекцията и обсъждането ще се състоят в Рапортна зала на Хирургии, ет. 5, в Централната сграда на \"Пирогов\" от 12 ч.  ", "date": "2019.10.27", "title": "Безплатни прегледи в \"Пирогов\" за рискове от инсулт "}
{"url": "http://www.cross.bg/choveka-ybiiistvo-obvineniya-1616518.html", "text": "/КРОСС/   Британската полиция съобщи, че е повдигнато обвинения в непредумишлено убийство на 39 човека срещу шофьора на камиона-ковчег, предадоха световните агенции, цитирани от БТА.25-годишният северноирландец Морис (Мо) Робинсън ще бъде изправен в понеделник пред съд в град Челмсфорд. Повдигнати са му обвинения в непредумишлено убийство на 39 човека, трафик на хора, подпомагане на нелегална имиграция и пране на пари.Мо Робинсън е първият обвинен във връзка със случая. Още четирима души бяха арестувани, след като по-рано тази седмица във Великобритания бе открит хладилен камион с телата на 39 човека.Британската полиция все още не е установила самоличността на мъртвите хора. Има индикации, че много от жертвите са виетнамци. ", "date": "2019.10.27", "title": "Повдигнаха обвинение срещу шофьора на камиона-ковчег"}
{"url": "http://www.cross.bg/proizvodstva-tzatzarov-prestupleniya-1616550.html", "text": "/КРОСС/   57 досъдебни производства е образувала прокуратурата до 18 часа снощи за нарушения на Избирателния кодекс, съобщи главният прокурор Сотир Цацаров, след като гласува в Пловдив, предаде БГНЕС.По думите на Цацаров от 57-те производства 39 са за престъпления против политическите права на гражданите, а оставалите 18 са за други престъпления.До момента са обвинени 10 лица за престъпления, свързани с изборния процес.Имунитетите на 10 души са снети, а още 5 очакват решение от съда за снемане, допълни Цацаров.Главният прокурор направи и сравнение с предишни избори, като на местните избори през 2015 г. образуваните досъдебни производства са 101, а на изборите за Европейски парламент - едва 29. ", "date": "2019.10.27", "title": "Сотир Цацаров: 57 са досъдебните производства за нарушения в деня за размисъл"}
{"url": "http://www.cross.bg/vatikanut-click-ystroiistvoto-1616371.html", "text": "/КРОСС/    Католическата църква иска да привлече младите поклонници с нов високотехнологичен аксесоар.Ватиканът пуска на пазара eRosary - електронна молитвена броеница, която може да се носи на китката на ръката и да се активира, когато собственикът ѝ се прекръсти, съобщава BBC.Устройството, което струва 109 долара, се свързва с мобилното приложение Click to Pray. То е разработено специално, за да помага на християните да се молят за световен мир и да разсъждават върху библейските текстове.Софтуерът позволява на молещите се да следят своя прогрес и освен това съдържа визуални и аудио материали, които обясняват на потребителите как да използват броеницата.Традиционните молитвени броеници се използват за медитация при рецитирането на свещените текстове. Отброяването на мънистата става заедно с четенето на молитвите.\"Този проект събира на едно място най-доброто от католическата духовна традиция и последните достижения на съвременния технологичен свят\", се казва в официалното прессъобщение на приложението Click to Pray.eRosary има 10 мъниста, изработени от ахат и хематит, както и метален кръст, в който е вграден сензор за движение.Богоугодната джаджа е водоустойчива и е съвместима с мобилни устройства, работещи с операционните системи Android и iOS. Устройството е разработено от тайванската компания GadgTek Inc.Това не е първият случай, в който Ватиканът се опитва да привлече младите хора с помощта на технологиите. През 2018 г. тя стартира проекта Follow JC Go! - духовна алтернатива на популярната игра Pokemon Go. Вместо покемони обаче, потребителите имаха възможност да \"ловят\" различни библейски персонажи и светци. ", "date": "2019.10.27", "title": "Ватиканът пуска на пазара електронна молитвена броеница"}
{"url": "http://www.cross.bg/rodeni-na-oktomvri-1616367.html", "text": "/КРОСС/ Нико Тупарев, продуцент, собственик на \"Олд скул\"Доц. д-р Добри Хазърбасанов, началник на Клиника по кардиология в УМБАЛ \"Софиямед\"Д-р Радослав Петков, началник на отделение по Образна диагностика в УМБАЛ \"Софиямед\"Емилиян Абаджиев, изпълнителен директор на Индустриален холдинг \"България\" АДПроф. Атанас Атанасов, композитор и педагогГенчо Симеонов, карикатуристИвайло Кутов, политологКатя Попова, бивш депутатПетър Анастасов, поет и драматургИван Несторов-Амебата, музикант, съсобственик на \"София Мюзик Ентърпрайсиз\"Теодора Халачева, депутат от БСП в 44-ото НС", "date": "2019.10.27", "title": "Родени на 27 октомври"}
{"url": "http://www.cross.bg/prezidentut-chili-sushto-1616536.html", "text": "/КРОСС/   Президентът на Чили Себастиан Пиньера освободи целия си кабинет, за да състави ново правителство и да въведе социални реформи, изисквани от протестиращите. Все още не е ясно каква ще бъде формата на преустройството в кабинета, съобщи БГНЕС.\"Пуснах предупредително всички свои министри, за да преструктурирам кабинета си и да се изправя пред тези нови искания\", каза той.Повече от милион души се включиха в мирен митинг в петък в столицата Сантяго, призовавайки за социална справедливост. Президентът Пиньера заяви, че е чул исканията на улицата.\"Ние сме в нова реалност\", каза той. \"Чили се различава от това, което беше преди седмица.\"Президентът обяви също, че е премахнат полицейският час в градовете в Чили. Опозицията призова за продължаващото извънредно положение също да приключи.Най-малко 17 души бяха убити, а стотици ранени след началото на протестите срещу неравенството преди малко повече от седмица в южноамериканската страна. ", "date": "2019.10.27", "title": "Президентът на Чили уволни целия кабинет след протестите"}
{"url": "http://www.cross.bg/chasa-izbornite-materiali-1616535.html", "text": "/КРОСС/   От 7 часа в неделя до края на предаване на изборните документи ще се забрани престоят и паркирането на пътни превозни средства на ул.\"Княз Александър I\" между ул. \"Московска\" и бул. \"Цар Освободител\" в София.И около зала „Арена Армеец\" ще има промени в движението заради приемането на бюлетините: От 18.00 часа на 27 октомври до приключване на транспортирането и предаването на изборните материали ще се забрани престоят и паркирането на пътни превозни средства по бул.\"Асен Йорданов\", между Площад на авиацията и бул.\"Шипченски проход\".От 20.00 часа на 27 октомври до приключване на транспортирането и предаването на изборните материали ще се ограничи движението по бул. \"Асен Йорданов\" между Площад на авиацията и бул. \"Шипченски проход\". ", "date": "2019.10.27", "title": "Движението в центъра на София се ограничава временно заради местните избори"}
{"url": "http://www.cross.bg/bolest-raka-vitamin-1616374.html", "text": "/КРОСС/    - Г-н Сидоров, вие твърдите, че има фамилии, от които ракът се \"страхува\", това възможно ли е?- Преди няколко столетия думата \"чума\" хвърляше в ужас хората, защото знаеха, че за тази болест няма никакви лекарства. Същото беше и с холерата. Когато холерата или чумата са нахлували в някаква държава, единственото спасение против тези болести е бил огънят. Хората са изгаряли домовете на умрелите, техните мебели, дрехи, храна. Но дойде време човечеството да се избави и от чумата, и от холерата, и от другите заразни и опасни болести, като вариола, морбили и т.н. Но днес има една диагноза, която преобръща живота ни. Ракът е название на болест, с която съвременната медицина не може никак да се справи. Възниква въпросът кога на Земята се е появило това страшно заболяване? Оказва се, че съвсем наскоро. Първите споменавания за злокачествените тумори са отбелязани в 17-и век, основно в големите европейски градове.- Искате да кажете, че ракът е градска болест?- Да, отначало ракът се смята основно за градска болест, защото селските жители почти не са страдали от него. Но с времето на територията на Западна Европа ракът се промъква и в селата. През 17-18-и век и дори в 19-и век това заболяване не е било масово и никого не е плашело. Ако се вярва на статистиката, разцветът на раковата епидемия е през втората половина на 20-и век. Ето тогава човечеството усеща мощта на това страшно заболяване. От рак започнаха да умират не хиляди, а милиони хора, и то не само в Европа и Америка и не само в мегаполисите, но и в селата.- Защо преди няколко века от злокачествени тумори са страдали единици, а в наше време тази болест е масово явление?- Естествено, и медиците, и биолозите се заеха с изследвания на онкологичните образувания. Започнаха да се търсят начини за тяхното излекуване и предпазване. Но, учудващо, колкото и да се старае науката, никакъв тласък досега няма в това отношение. Хората продължават да боледуват и да мрат както и преди. Упорито се говори, че има група хора на Запад, които практически не страдат от ракови заболявания. Става дума за т. нар. Комитет 300, в който влизат семействата Ротшилд, Варбург, Опенхаймер, Рокфелер и т.н. Неволно човек започва да си мисли, че средството против рака отдавна е открито, но от него се ползват само избраните. И това не е всичко - оказва се, че съществуват тайни лаборатории на спецслужбите, които са се научили да използват раковите заболявания против своите политически опоненти. Подобно нещо се случи с генерал Петров, който навремето оглавяваше партията \"Единна Русия\". Този честен и мислещ за народа си генерал много не се е харесвал на Запада и генералът набързо умря от рак. От тази болест си отиде и венецуелският лидер Уго Чавес, непримирим враг на \"Комитет 300\". Остава впечатлението, че Чавес е нарочно заразен с тази болест както и генерал Петров. Ако е така, излиза, че причините за заболяването от рак са известни на някого, но далеч не на всички. В същото време много хора, както на Запад, така и на Изток, страдат от тази болест.- Как точно според вас става \"заразяването\" с рака?- Многото болни навеждат на мисълта дали не се подлага на заразяване огромната маса хора в различни страни? На фона на такава епидемия може да се спасят от всеки неудобен лидер и да припишат всичко на вълната от това коварно всеобщо заболяване. В същото време много народи се научиха да лекуват рака, без да прибягват до официалната медицина. Понякога възможностите на народните средства наистина удивляват. Така например в началото на 20-и век руските знахари са лекували рака лесно и простичко и не са го смятали за някаква страшна, неизлечима болест. Само че след идването на болшевиките на власт, голяма част от народните лечители са разстреляни и раковите заболявания се превърнаха в „неизлечими\" От всичко изложено дотук може да се направи следният извод: руските народни лечители са познавали природата на рака и са знаели как да се борят с тази болест. Съвсем наскоро стана известно на официалната наука, че ракът възниква по две причини. Първата - реакция относно недостига в организма на витамин В17. Втората причина се заключава в това, че при дефицит на такъв витамин, е крайно отслабена имунната система на човека. А катализатор за възникване на раков тумор е гъбичката Кандида албиканс, живееща във всеки човешки организъм - причинител на кандидоза. Следователно, за да се зарази всеки човек със злокачествен тумор, са достатъчни два фактора: липса на витамин В17 и отслабнала имунна система, която не може да неутрализира действието на размножаването на гъбичката.- Защо този витамин е толкова важен?- Витамин В17 се явява основен при потискането на злокачествения тумор в организма. А сега да видим в какви плодове и зеленчуци се съдържа витамин В17. Оказва се, че го няма нито в доматите, нито в краставиците, нито в каквито и да са други растения от градината. Съдържа се само в семките на крушите, някои сортове ябълки, кайсиите и сливите, както и в горчивия бадем. Затова редица продажни учени започнаха да пишат десетки статии за вредата от ядките в костилките на сливите и кайсиите. Уж във всички тези костилки имало много отровен цианид, който \"отравял организма на човека, разрушавал черния му дроб и задстомашната му жлеза, както и кръвотворните органи\". Разбираемо е, че става въпрос за заповед, за да се създаде в организма на хората дефицит от витамин В17.В началото на XX век: Рецепта, успешно прилагана от руските знахари Мед, гроздово вино, алое, кайсиеви ядки - това е в основата на лекарството.По това време е имало няколко начина за пълно излекуване от рака. Народните лечители са разбирали, че основна при лечението на всяка болест е имунната система на човека. Затова в началото на лечението са се стараели максимално да я подсилят. За целта са вземали един килограм майски или юнски мед и са го разтваряли в един литър гроздово вино или водка. Слагали са вътре един килограм алое - столетник, понякога и 2 листа от фикус. Непременно са добавяли 50 г сух горски или ливаден хвощ и 20 до 50 г от билката змийско мляко. Отровата от змийското мляко е служила като убиец на раковата гъбичка, а всички останали билки са засилвали имунната система на човека, освен това са служили като вътрешен балсам за заздравяване на раните, нанесени от тумора. След като са приготвяли сместа, те са я оставяли на тъмно място за 12 дни. След това от получената настойка са пиели 3 пъти на ден един час преди ядене. Някои народни лечители са добавяли към тази смес и брезови листа - 50 г, както и жълт кантарион или мащерка - пак същото количество. Всичко това засилвало ефективността от балсама и помагало на организма по-скоро да се избави от болестта. Но това е само първата половина от лечението на болестта. Втората половина се състояла в следното - 3 пъти на ден да се изяждат по 20 до 50 ядки от костилките на слива, кайсия, бадем или праскова. Важно е да се знае, че всички тези костилки се вземат от пресни или сушени плодове, без да се подлагат на термична обработка. Народните лечители добре са знаели, че в тези костилки се съдържа мощна отрова, но те са знаели и нещо, което съвсем наскоро научи съвременната наука. А то е, че отровата, цианидът, съвсем не влияе на човешкия организъм, тъй като се свързва с вещества, които я неутрализират. Затова пък отровата действа само на болестотворния тумор, но не и на човешкия организъм. Получава се така, че костилките от сливи, кайсии, праскови не само че дават на организма витамин В17, но и със своите отрови разрушават рака. Тази терапия позволявала пълно излекуване на човека от злокачествения тумор в продължение на половин година. ", "date": "2019.10.27", "title": "Интервю за рака с руския писател Георгий Сидоров"}
{"url": "http://www.cross.bg/yaponiya-lynata-artemis-1616514.html", "text": "/КРОСС/   Правителството на Япония взе решение страната да се присъедини към програмата на NASA за усвояване на Луната, която прeдвижда кацане на лунната повърхност през 2024 г.Решението ще бъде официално обявено да края на тази година.НАСА съобщи, че новата ѝ лунна програма е получила названието Artemis.Тя ще има три етапа. Artemis 1 предвижда непилотиран полет на космическия кораб \"Орион\" около Луната и завръщането му на Земята, заплануван за втората половина на 2020 г. Artemis 2 си поставя за цел прелитане около естествения ни спътник с екипаж на борда през 2022 г.При мисията Artemis 3 астронавти ще кацнат на Луната през 2024 г.Като част от съвместното сътрудничество Япония ще помогне на САЩ да построят лунна космическа станция край Луната.Токио ще осигури ключови компоненти като животоподдържаща система, климатици, батерии и др. Япония се надява, че по този начин ще затвърди имиджа си на технологичен лидер и ще заздрави отношенията си със САЩ. Не е ясно обаче дали тя ще участва в самото строителство заради високите разходи.Този проект може да доближи човечеството на още една крачка от установяването на устойчиво присъствие на единствения ни естествен сателит, както и за евентуалното изпращане на хора на Марс.Япония не е единствената държава, която ще помага на NASA; по-рано тази година Канада и Австралия също се включиха в проектаИзточник Hicomm ", "date": "2019.10.27", "title": "Лунната база на NASA - Made in Japan"}
{"url": "http://www.cross.bg/stres-visoki-niva-1616549.html", "text": "/КРОСС/   Ежедневно сме заобиколени със стресови фактори и ситуации. Без значение дали сме изправени пред преодоляване на раздяла, започваме нова работа или се налага да говорим публично пред хора, стресът е наш всекидневен спътник. Натрупването му може да повлияе негативно върху здравето на тялото ни - от влошаване на храносмилателната функция през понижен имунитет до нарушения в съня. Стресът може да предизвика дори косопад, а при прекалено високи нива на стресови хормони в дългосрочен план е възможно да се отключат и някои ракови заболявания.Защо магнезият е важен през бременността?Ново изследване, проведено от учени от Американската академия на науките, констатира, че стресът може да промени дори пола на бебето при бременни жени.Учените са изследвали как нивата на стрес влияят върху формирането на пола на нероденото бебе, като са анализирали различни индикатори на стрес чрез поредица от въпроси, дневници, физически тестове и психологически експертизи, проведени върху 187 здрави бременни жени.Изследователите открили, че една трета от тези жени били стресирани. 17% били психологически стресирани с високи нива на депресия и тревожност, а други 16% от изследваната група били с високи нива на стресови хормони, показващи стрес на физическо ниво с високо кръвно налягане и приемащи по-голям брой калории.Учените открили още, че жените с високи нива на стрес, както физически, така и психически, раждали повече момичета. Това ги накарало да заключат, че жените, преживяващи стрес по време на бременността без значение от какво естество е (психически или физически), са по-склонни да родят женски рожби въпреки природното полово съотношение, според което в Америка на всеки 105 момчета се раждат 100 момичета.  ", "date": "2019.10.27", "title": "Как нивата на стрес могат да променят пола на бебето ви "}
{"url": "http://www.cross.bg/irak-danni-mestnite-1616519.html", "text": "/КРОСС/   Това сочат официалните данни на местните властиБроят на смъртните случаи след двудневните протести в Ирак достига 63. Това гласят официални данни на местните власти, цитирани от БГНЕС.Те се провеждат в столицата на Ирак и в южната част на страната, съобщи национална служба за защита на човешките права.Иракската комисия за правата на човека заяви, че най-много жертви в следствие на сблъсъците има в южните провинции Дхи Кар и Мисан.Протестите на юг взеха нов обрат след като демонстрантите запалиха правителствени и паравоенни служби. ", "date": "2019.10.27", "title": "Над 60 души починаха по време на двудневни протести в Ирак"}
{"url": "http://www.cross.bg/kapachki-za-budeshte-shte-otpraznyva-vtoriya-si-rozhden-den-s-blagotvoritelen-kontzert-1616539.html", "text": "/КРОСС/   Кампанията \"Капачки за бъдеще\" става на две години. По този повод от инициативата канят своите приятели са специално парти. Гости на събитието ще бъдат известни личности като Васил Найденов, Михаела Филева, групата \"Джин Моник\", Никеца.Събитието ще започне в 19.00 часа в Зала за събития \"В парка\" - малкото НДК. Средствата от продажбата на билетите и предвидените благотворителни тениски ще отидат за закупуване на медицинска апаратура, съобщиха от кампанията.След 5 проведени кампании за благотворително събиране на пластмасови капачки от инициативата отчитат общо над 255 000 кг събрана и рециклирана пластмаса в цяла България, както и 16 дарени кувьоза в малки общински болници и още няколко чакащи да бъдат дарени до края на годината. ", "date": "2019.10.27", "title": "“Капачки за бъдеще“ ще отпразнува втория си рожден ден с благотворителен концерт"}
{"url": "http://www.cross.bg/stoyanova-aneta-godina-1616511.html", "text": "/КРОСС/   Трета изложба „Два свята\" ще открият пловдивските художници Анета Стоянова и Станислав Трайков в Дома на културата „Борис Христов\". Те ще представят 50 свои творби.В картините от масло представят пейзажи от морето и прекрасни кътчета на страната, както и модернистични и градски сюжети. При двамата е обединяваща темата за романтиката и красотата на цветята. За втора поредна година Анета Стоянова демонстрира изображения на жени в традиционни български носии.Според нея те носят смисъл, изработени са с много любов от нашите предци и разказват интересни неща не само за историята на края, от който е жената, но и говорят за личните й предпочитания и характер. Сред любимите й техники е работата с въглен и креда. Преди месец тя е подарила портрет на примата на българската музика Лили Иванова. Сред приятелите, които притежават портрети, рисувани от Анета Стоянова по снимка са актьорът Калин Арсов, художникът Димитър Добрев, фотографът Асен Великов, художникът Станислав Трайков и други. Стиловете на двамата автори се допълват. Сред картините, които ще представят са „Лора\", „Просто влюбени\", „Слънчев ден\", „Крайбрежна любов\", „Созополски спомен\", „Зимен сън\" и други. Тази година Анета Стоянова и Станислав Трайков отново направиха дарение със свои картини, сумата от продажбите на които предадоха за лечението на 10-годишния Мартин. Те участваха за втора поредна година със своя изложба в Банско, която бе открита от кмета на града Георги Икономов и където се радваха на изключително успешно представяне. Анета Стоянова участва със свои творби и на вернисажи във Видин и Враца.Пловдивските художници ще представят отново картина, създадена от двамата - „Два свята\". Тази година тя представлява ваза с красиви пролетни цветя. Миналата година те подариха общата си творба на Дома на културата „Борис Христов\". Тя е рисувана от върха на Небет тепе и представя съвременния център на града, като при създаването й авторите използват техниката „импасто\", за да въплътят различни нюанси в усещането за Пловдив.Изложбата „Два свята\" на Анета Стоянова и Станислав Трайков ще бъде открита на 30 октомври 2019 г. от 19.30 часа във фоайето на Дома на културата „Борис Христов\" и ще може да се види до 10 ноември 2019 г.  ", "date": "2019.10.27", "title": "Трета изложба „Два свята“ за Анета Стоянова и Станислав Трайков"}
{"url": "http://www.cross.bg/tema-vsichko-izborniya-1616509.html", "text": "/КРОСС/   Нова телевизия, „Събуди се\"Тема: Всичко за изборния ден: „Събуди се\" и гласувай.БТВ, „Тази събота и неделя\"Тема: Всичко за изборния ден: „Ти местиш\".БНТ, „Денята започва с Георги Любенов\"Тема: Всичко за изборния ден, от репортерите и пратениците на БНТ в горещите точки в цяла България.Тема: Румяна Коларова и Татяна Буруджиева: Промяната между мечтите и реалността.Тема: Човекът между \"да\" и \"не\". Писателят Калин Терзийски.Тема: Изборите: Когато диктуват разумът и чувствата - Стела Богомилова.Тема: Българите и властта. Говорят Калин Сърменов, Нешка Робева и Етиен Леви.Тема: Деси Тенекеджиева с нов благотворителен проект.Тема: Идва ли краят на смяната на времето? Мария Чернева.Тема: Разходка до Тайланд, с Ева Кикерезова.Тема: Световен ден на аудио-визуалното наследство. ", "date": "2019.10.27", "title": "Теми и гости в сутрешните блокове на телевизиите на 27 октомври 2019 г."}
{"url": "http://www.cross.bg/chasa-predstaven-stara-1616510.html", "text": "/КРОСС/   София.От 11.00 часа и от 17.00 часа в залата на Съюза на архитектите на ул. „Кракра\" №11 ще се проведе инициативата „Концерти на възглавници\".***Добрич.От 10.30 часа в Държавен куклен театър „Дора Габе\" ще бъде представен кукленият спектакъл „Вълкът и седемте козлета\".***Стара Загора.От 11.30 часа в СУ „М. Горки\" Негово Високопреосвещенство Старозагорският митрополит Киприан ще упражни правото си на глас в местните избори.***Стара Загора.От 11.00 часа в Кукления театър ще бъде представен спектакълът за деца „Чорапкова приказка\" от Янчо Иванов.  ", "date": "2019.10.27", "title": "Предстоящи  събития в страната  на 27 октомври 2019 година"}
{"url": "http://www.cross.bg/v-grada-vuzdyhut-e-mrusen-nad-dopystimoto-1616532.html", "text": "/КРОСС/   9 от станциите на Изпълнителната агенция по околна среда отчитат замърсяване с фини прахови частици тази сутрин. Запрашаването във Видин, Враца, Плевен, Горна Оряховица, Русе, Варна, София, Пловдив и Димитровград е над допустимите норми според индекса на Европейската комисия за чистота на въздуха. В Пловдив стойностите са най-високи - 83 микрограма на кубичен метър, тоест близо 2 пъти над нормата.Задържането на замърсители в атмосферата през последните 10 дни се улеснява от тихото време с гъсти сутрешни мъгли и без почти никакво движение в ниските атмосферни слоеве. Очаква се застудяването от сряда нататък да докара вятър, с който замъсителите ще намалеят. Паралелно с това обаче, ниските температури ще накарат много домакинства да запалят печките на твърди гориво. ", "date": "2019.10.27", "title": "В 9 града въздухът е мръсен над допустимото"}
{"url": "http://www.cross.bg/glasyva-kmet-izbori-1616531.html", "text": "/КРОСС/  Изборният ден започна. Над 6 200 000 избиратели имат право да упражнят правото си на вот за кмет, общински съветник, кмет на район или кмет на кметство (село). Гласоподавателите на тези избори са със 136 000 по-малко спрямо вота през 2015 г.Гласуването приключва в 20.00 часа, но изборният ден може да бъде удължен с един час, ако след крайния час пред изборните помещения има желаещи да гласуват.Почти всеки втори българин със сигурност ще отиде да гласува, като 55% от българите вече твърдо са решили за кого да гласуват, показаха предварителните данни от изследване на социологическа агенция „Тренд\". 36 251 е общият брой на кандидатите за различните позиции в общината - кмет и общински съветник. За кмет на населено място (село) ще се гласува в 1 968 кметства в страната, като сега те са по-малко в сравнение с 2014 г., когато са били 3 188.29 493 българи ще се борят за място в общинските съвети в страната, за кметове на общини ще може да се избира между 1 254 души, а кандидатите за кметове на кметства са 5 041. Едва 463 души са кандидатите за районни кметове, но малкият им брой се определя от факта, че само три големи града в страната - София, Пловдив и Варна, са разделени по райони. На практика само в тези градове ще се гласува за четири кметски длъжности наведнъж.Най-много са желаещите да станат кмет на София и Пловдив, като за столицата се борят 19 кандидати, а за Европейската столица на културата - 14. В 397 кметства има само по 1 кандидат за кмет, което значи, че там изборите са напълно предрешени, тъй като кандидатите нямат конкуренти.66 формации ще участват във вота, от които 59 са партии, а 7 - коалиции. Този път участниците в местните избори са по-малко спрямо 2015 г., когато българите можеха да избират между 71 партии и 3 коалиции. Агитацията в изборния ден е забранена. Законът не позволява и публикуването на резултати от екзит пол в тези два дни. Данни могат да се публикуват след края на изборния ден.По традиция бюлетините са отпечатани на бяла непрозрачна хартия, като на гърба ѝ има място за печатите, които се слагат от членове на секционните избирателни комисии. Първият се поставя при подаването ѝ на гласоподавателя. В долния ѝ ъгъл отново присъства 8-цифреният сериен номер, който се откъсва по перфорацията след гласуването, а после се слага вторият печат на гърба ѝ.На тези местни избори в листата за общински съветници партиите са с номера до 100, а преференциите започват от 101.За да бъде действителна бюлетината, вотът в нея трябва да е отбелязан само за една партия със знак \"Х\" или \"V\", поставен с химикал, пишещ със син цвят. Гласът е действителен дори да не е отбелязана преференция. Ако е отбелязана повече от една преференция, вотът се зачита само за партията, но преференциите не се отчитат. Бюлетината е действителна само ако на нея са поставени два печата от избирателната комисия. Вотът няма да бъде зачетен, ако на хартията е изписано нещо или ако е надраскана.И тази година законодателят е предвидил опция гласоподавателите да осъществят правото си на вот, без да гласуват за някого, като в бюлетините отново присъства квадратче „Не подкрепям никого\". От ЦИК напомнят, че гласуването трябва да се извършва само с химикал със син цвят.По закон гласуването на избори е задължително, но няма никакви последици, за онези, които не отидат до урните.На тези избори за общински власти няма да може да се гласува машинно, след като такъв тип гласуване отпадна от Изборния кодекс още през месец юли с мотива, че за гражданите ще е твърде сложно да гласуват за местни власти чрез машина. На местни избори по традиция не се разкриват избирателни секции в чужбина.За да може един гражданин да гласува на вота, трябва да има постоянен или настоящ адрес най-малко 6 месеца преди изборите в населеното място, в което гласува. Хора с увреждания могат да поискат да упражнят правото си на вот в подвижна кутия.Не е задължително да се гласува с всички бюлетини - може да не се гласува за кмет, но да се за общински съветници или обратното. За да стане това, избирателят трябва да уведоми представителя на избирателната комисия каква бюлетина иска да получи и каква не искаИзборите ще се проведат в два тура - първи тур на 27 октомври, в който се избират кмет и общински съвет, и втори тур на 3 ноември за кметове в населените места, в които никой от кандидатите не е избран с повече от 50% от подадените валидни гласове в първия тур.След приключване на битката за местната власт всички кандидати, партии или коалиции са длъжни в 7-дневен срок да премахнат агитационните си материали, иначе ги грози глоба от 1000 до 5000 лева. ", "date": "2019.10.27", "title": "България гласува на местни избори"}
{"url": "http://www.cross.bg/neshto-obiknoveno-chydo-1616354.html", "text": "/КРОСС/    Има два начина да изживеете живота си: като нещо обикновено или като чудо! - Айнщайн", "date": "2019.10.27", "title": " Има два начина да изживеете живота си: като нещо обикновено или като чудо! "}
{"url": "http://www.cross.bg/razlichni-prokyratyrata-kypyvane-1616533.html", "text": "/КРОСС/   Изградена е пряка връзка между звената на полицията и прокуратурата, които работят по противодействието на купуване на гласове, съобщиха от МВР. В различни региони на страната екипи на вътрешното министерство водят разследвания по различни сигнали.Полицията работи по няколко сигнала за купуване на гласове.\"В осигуряването на изборния процес участват около 14 000 служители на МВР. Създадена е необходимата организация и координация между изградените звена със прокуратурата на Република България по противодействие на престъпления, свързани с политическите права на гражданите\", съобщи комисар Тодор Грабенаров, заместник-началник на Главна дирекция \"Национална полиция\", пред БНР. ", "date": "2019.10.27", "title": "14 000 полицаи ще охраняват изборите"}
{"url": "http://www.cross.bg/chasa-vodeshti-telegraf-1616534.html", "text": "/КРОСС/в. 24 часа - Потвърдено: ще строят магистрала Варна - Бургасв. Телеграф - Архимандрит Никанор предлага: Църквата удря Хелоуин с ден на БГ светцитев. 24 часа -  Отварят за движение кръстовището на бул. „Цар Борис III\" и ул. „Житница\"в. 24 часа -  Колоездачи на протест след 2 жертви за 2 седмицив. Телеграф - Гласуваме само на хартияв. Телеграф -  Броим 25 лв. за ваксина срещу грипв. 24 часа -  Д-р Светлин Наков създател на инициативата „СофтУни\": \"Работодателят вече пита не какво си учил, а какво можеш да правиш\"в. 24 часа -  Къде и как е добре да говорим за расизъм  ", "date": "2019.10.27", "title": "Преглед на печата 27.10"}
{"url": "http://www.cross.bg/tzenite-tzenata-yvelichenieto-1616529.html", "text": "/КРОСС/   Храните са поскъпнали спрямо миналата година, показва анализ на Държавната комисия за стокови борси и тържища.Най-драстично е увеличението в цената на свинското месо - с 45 на сто спрямо септември 2018 г.Тогава килограм се е продавал на едро по 7,41 лева при 9,70 лева сега. Цената му е рекордна за последните пет години, обясняват експертите от комисията.Нагоре са и цените на брашното и захарта, съответно с 19,8 и 16,5 на сто за година. С 8% е увеличението при фасула.Повече плащаме и за млечни продукти. При сиренето и кашкавала цените са нараснали с 5-6 процента, а при млеката - с между 6 и 8 на сто.Единственото цената на маслото се е понижила с 8 процента.Освен свинското поскъпване е регистрирано и при колбасите. Пилешките кренвирши и малотрайните колбаси се продават с 11-12 на сто отгоре, а каймата - с 6%.При цените на захарните изделия се наблюдава поскъпване на годишна база на вафлите с 15% и  поевтиняване на бисквитите с 5%. ", "date": "2019.10.27", "title": "Свинското рекордно скъпо от 5 години насам"}
{"url": "http://www.cross.bg/armiya-napoleon-parizh-1616361.html", "text": "/КРОСС/ 97 г. - Римският император Марк Кокцей Нерва осиновява Траян (на бюста), обявявайки го за свой приемник, с което започва периодът на осиновените императори на Рим.312 г. - Римският император Константин I получава според преданието известното си Видение на кръста.710 г. - Арабско нашествие в Сардиния.1275 г. - Основан е холандския град Амстердам.1787 г. - Наполеон е назначен за командващ на армия, създадена за нападения във Великобритания.1806 г. - След разгрома на пруската армия Наполеон Бонапарт влиза триумфално в Берлин.1904 г. - Открита е първата секция на Нюйоркското метро, която свързва общината на Ню Йорк и Харлем.1912 г. - По време на Балканската война гръцката армия завзема Солун, където достига и Седма Рилска дивизия.1914 г. - Британците загубват първия си боен кораб в Първата световна война: супердредноутът HMS Audacious (23 400 тона) (на снимката) е потопен при о. Тори, северозападно от Ирландия, от минно поле, заложено от германския въоръжен търговски крайцер Berlin. Загубата се пази в официална тайна в Британия до 14 ноември 1918 г. (3 дни след края на войната). Потапянето е наблюдвано и фотографирано от пътници на Олимпик, кораб-близнак на Титаник.1920 г. - Патентовани са Водните ски.1920 г. - Седалището на Лигата на нациите се премества от Лондон в Женева, където през 1929 г. започва да се строи Палатът на нациите.1924 г. - Основана е Узбекска ССР в рамките на СССР.1961 г. - НАСА изстрелва ракетата Сатурн I, която е първият космически апарат на САЩ предназначен за извеждане на товари в околоземна орбита.1971 г. - Демократична република Конго се преименува на Заир.1979 г. - Държавата Сейнт Винсент и Гренадини получава независимост от Великобритания.1991 г. - Туркменистан обявява национална независимост.1991 г. - В Полша са проведени първите свободни демократични избори за Парламент (Сейм) след 1936 г.2005 г. - След загиване на двама младежи от арабски произход в трафопост в Париж, в цяла Франция избухват триседмични бунтове на мюсюлмански имигранти.2009 г. - Във Париж са обявени присъдите на първа инстанция по аферата Анголагейт.  ", "date": "2019.10.27", "title": "27 октомври в историята"}
{"url": "http://www.cross.bg/radev-dryg-glasyva-1616559.html", "text": "/КРОСС/   Държавният глава Румен Радев упражни правото си на глас, предаде репортер на ТОПНОВИНИ. Президентът гласува в район „Слатина\" в Професионална гимназия по транспорт „Макгахан\".\"Гласувам с очакването София да се развива като столица на страната и като град - в интерес на гражданите си, в който те живеят сигурно, в който публичните средства се харчат прозрачно\", каза Радев.Той призовава българите да гласуват и да не оставят друг да гласува вмясто тях. \"Само масовият вот може да обезсмисли всякакви опити за манипулация на тези избори\", каза той.Помолен да коментира избора на нов главен прокурор Радев заяви: \"Това не е тема на днешния ден. Местните избори са изключително важни и затова трябва да протекат успешно\".\"Длъжен съм да се запозная с всички документи, но ще подходя съобразно отредените ми правомощия в Конституцията. Няма да действам под натиск, на която и да е страна. Няма изнеда в думите на премиера, това е пореден опит на Борисов да прехвърли неговата отговорност върху някой друг. Всички знаят, че не президентът, а ВСС избира главния прокурор, в която квота има той - голяма\", каза още държавният глава.\"Премиерът избяга да поеме публична отговорност за гласа на хората кой да прати във Висшия съдебен съвет. Изборът не се върши от президента. Нека никой не вменява на президента номинация и избор. Не мога да ви говоря за някакви времеви рамки точно в днешния ден\", добави той. ", "date": "2019.10.27", "title": "Румен Радев: Не оставяйте друг да гласува вместо вас"}
{"url": "http://www.cross.bg/macha-raiinov-levski-1616537.html", "text": "/КРОСС/   Още двама основни футболисти се очаква да удължат своите договори с Левски, като това ще се случи до десетина дни. Почти сигурно контрактите си ще подновят Живко Миланов и Мартин Райнов. В момента се доуточняват някои дребни детайли, пише \"Тема спорт\".Миланов се върна при \"сините\" през февруари тази година, като договорът му е до юни 2020-а. Същата е и ситуацията с габровеца. От началото на сезона Райнов има 18 мача във всички турнири, а защитникът е със 17.Както е известно, от \"Герена\" обявиха в петък, че удължават договора на нападателя Станислав Костов за още две години - до 2022-а. Дотук офанзивният футболист има 56 мача и 27 гола за тима. ", "date": "2019.10.27", "title": "Левски удължава договорите на още двама"}
