{"url": "http://www.cross.bg/yanyari-olimpiiiski-dopysnati-1565013.html", "text": "/КРОСС/ Международният олимпийски комитет ще публикува на 28 януари списък, съдържащ имената на всички руски атлети, които ще бъдат допуснати до участие на Зимните олимпийски игри в Пьончан.В началото на декември от комитета обявиха, че Русия няма да има право нейните спортисти да я представят официално заради допинг скандал, засегнал голяма част от атлетите.Имената на тези, които имат негативни проби за употреба на забранени вещества и ще бъдат допуснати да се състезават под неутрален флаг, ще бъдат разкрити на 28 януари.", "date": "2018.01.08", "title": "МОК обявява допуснатите до олимпиадата руски спортисти в края на януари"}
{"url": "http://www.cross.bg/yunker-obyavi-finansova-1565015.html", "text": "/КРОСС/ Председателят на Европейската комисия Жан Клод Юнкер се обяви против сериозното орязване на кохезионния фонд по време на дискусия за многогодишната финансова рамка на Европейския съюз за периода 2020-2026-а година.„Не съм привърженик на драстично орязване в областта на кохезионната политика.  Тя остава важна не само за страните-бенефициенти, но и за останалите държави-членки\", обяви Юнкер, цитиран от БНР.\"Ще трябват още средства във връзка с новата европейска отбранителна политика и за компенсиране на дупката в бюджета след излизането на Великобритания от ЕС\", посочи председателят на Еврокомисията.„Нашите британски приятели ще ни напуснат на 30 март 2019 година и ние трябва да се постараем да намерим необходимите средства, за да реагираме на загубата на значима сума от милиарди евро на един нетен вносител\", каза Юнкер.Комисарят по бюджета Гюнтер Йотингер посочи, че Брекзит ще остави дупка в европейския бюджет от 12-13 милиарда евро. Според него бюджетът за следващата финансова рамка трябва да се увеличи от 1 на 1,1 % от БВП. ", "date": "2018.01.08", "title": "Юнкер се обяви против орязването на кохезионния фонд и призова за увеличаване на вноските в евробюджета"}
{"url": "http://www.cross.bg/varna-putya-godishen-1565014.html", "text": "/КРОСС/ Мъж на 72 години е загинал на пътя Варна - Бургас, съобщава „Фокус\", като се позовава на информация Областната дирекция на МВР във Варна.Инцидентът станал около 17:40 часа днес на главен път Варна-Бургас в посока Бяла, на около 300 м след разклона за с. Дюлино. 59-годишен водач на миркобус е блъснал пешеходец, който се е движел в обхвата на пътя. Блъснатият 72-годишен мъж от с. Кичево е загинал на място.Изясняват се причините довели до инцидента. Взетата алкохолна проба на водача на микробуса е била отрицателна. На място се извършват процесуално-следствени действия. Предстои образуването на досъдебно производство по случая. ", "date": "2018.01.08", "title": "72-годишен пешеходец загина на пътя Варна - Бургас"}
{"url": "http://www.cross.bg/spravyane-miliarda-dolara-1565010.html", "text": "/КРОСС/ През 2017 г. американското правителство е похарчило най-високата в историята си сума, предназначена за справяне с последиците от природни бедствия, предава \"Франс прес\", цитирана от \"Фокус\". Поредицата пожари и урагани са нанесли щети, които са увеличили до 306 милиарда долара отделената сума за справяне с бедствията и авариите. Това е най-високият подобен бюджет в историята на страната.Предишният такъв рекорд бе от 2005 г., когато ураганите Катрина, Уилма и Рита нанесоха огромни щети и допринесоха бюджета за справяне с природните бедствие да достигне 215 милиарда долара. ", "date": "2018.01.08", "title": "САЩ са похарчили рекордните 306 милиарда долара заради природните бедствия през 2017-а"}
{"url": "http://www.cross.bg/erdogan-bulgariya-obekti-1564998.html", "text": "/КРОСС/ Реставрирах ви храма \"Свети Стефан\" в Истанбул, сега от вас ще искам да ми реставрирате джамиите в България. Това послание на турския президент Реджеп Ердоган няма как да бъде разводнено от красивите фрази на пищната церемония по откриването вчера на църквата или пък от оценките за турско-българските срещи в града на Босфора. Ердоган нямаше да бъде Ердоган, ако не бе изпратил такова послание с дъх на пазарлък от чаршията. Той е дал достатъчно основания да смятаме, че политика за него до голяма степен е въпрос на търгашество - аз на тебе, ти на мене.\"С нашите български приятели ние осъществихме реставрацията на Желязната църква и с това сътрудничество се надяваме да реставрираме и историческите и религиозни паметници в България. В София има само една джамия, отворена за служба. За мен ще е удоволствие да открием и приключването на тази реставрация\", рече той. Нищо чудно утре да поиска откриването \"с нашите български приятели\" на още джамии в столицата ни, припомняйки, че през османския период те са стигали до 84 броя. Нищо чудно да поиска и още джамии в цялата страна (в момента те са 1300 заедно с малките молитвени домове).Не бива да се съмняваме също, че след като е реставрирал \"Свети Стефан\", той може да поиска и вакъфските имоти, заради които Главното мюфтийство води няколко десетки дела. Или пък да претендира за повече религиозни училища у нас, които в момента са само три на брой.Ердоган обаче няма да бъде Ердоган, ако играе само с една карта. Зад засилено мюсюлманско религиозно присъствие у нас той се цели и в политически мишени - примерно към \"възхода на Турция като нова сила\". И към мишената \"България\" - днешното турско ръководство таи надежди да я види като част от сферата на полумесеца и звездата (заедно с други територии в региона). А след гръмогласния провал на партията ДОСТ едва ли се е отказал да търси друг механизъм за влияние върху родната политическа сцена.И къде сме ние при това положение? Вижте какво каза още Ердоган: \"По време на Османската империя на територията на българската държава има редица исторически обекти, изградени от Османската империя в България, тези обекти също имат нужда от реставрация\". Има ли българин, който да не настръхне при реставрацията на обекти на Османската империя? Оказва се, че има - Бойко Борисов и очевидно цялото правителство.Едва ли има българин, който е срещу религиозната търпимост или комшулъка с югозападната ни съседка. Но да се възстановяват обекти точно на поробилата и осакатилата ни империя някак ни идва в повече. В Истанбул Бойко Борисов не направи дори намек, че се е дистанцирал от такова мнение. Най-вероятно ще се оправдае, че случаят не е подходящ за подобно дистанциране. Едва ли обаче ще го направи, щом се върне оттам. Това обаче ще е доказателство, че е стъпил в клопката на Ердоган.Впрочем премиерът не е ли вече там? Той налага тезата колко съдбовно важна е Турция както за нас, така и за Европа. Държи се фамилярно с Ердоган, демонстрира, че едва ли не е сред най-добрите му приятели и турският президент му има вяра. Ердоган обаче няма да пропусне да му напомни, че щом е така, защо не се прави нищо за джамиите в България? Или за османските исторически обекти? Е, едва ли ще го отнесе църквата \"Свети Стефан\", но контролиран поток от мигранти може и да се появи по границата ни. Ще разбере ли поне тогава Бойко колко бойко е попаднал в клопката на турската си политика?", "date": "2018.01.08", "title": "В клопката на Турция"}
{"url": "http://www.cross.bg/zhenite-arabiya-sayditska-1564993.html", "text": "/КРОСС/ За първи път в историята жените ще имат право да посещават футболни срещи в Саудитска Арабия, съобщи БТВ. Професионалната лига в страната датира от 1975 г., но до момента на нежния пол не е давана възможност да стане пряк свидетел на събитията.В петък в крайбрежния град Джеда на жените е разрешено да посещават сблъсъка между „Ал Ахли\" и „Ал Батин\". До момента единствено е било позволено на жени от Дамман, но е трябвало да бъдат в компанията на роднина от мъжки пол.В консервативната мюсюлманска държава стриктните правила за жените, които не им даваха възможност да следят футболна среща на живо, вече са в историята. През октомври дори Министерството на спорта в Саудитска Арабия съобщи, че три стадиона ще бъдат модернизирани, за да може и семейства да посещават спортните събития.Промените в близкоизточната страна продължават, след като от юни месец жените ще имат право и да шофират.Саудитска Арабия ще открие Световното първенство в Русия със среща с домакина, а останалите им съперници са Уругвай и Египет. ", "date": "2018.01.08", "title": "Жените вече могат да ходят на мач в Саудитска Арабия"}
{"url": "http://www.cross.bg/hilyadi-predlozhil-brad-1564995.html", "text": "/КРОСС/ Холивудската звезда Брад Пит е предложил 120 хиляди долара, за да гледа епизод на „Игра на тронове\" в компанията на Емилия Кларк.Щедрата сума е предложена на традиционния търг в помощ на пострадалите от земетресението в Хаити в дома на Шон Пен в Лос Анджелис, съобщава \"Монитор\".На събитието са присъствали знаменитости от калибъра на Арнолд Шварценегер и Леонардо ди Каприо, както и най-големите звезди от хитовия сериал на HBO.Според източници на сп. Variety, наддаването за кино с екранната Денерис Таргариен, майка на драконите и основен претендент за престола на Вестерос, е започнало от 20 хиляди долара.Брад Пит е вдигнал мизата на 80 хиляди, след което водещият на аукциона шеговито подхвърлил: „Кралят на Севера тук ли е?\". В този момент Кит Харингтън, който играе Джон Сноу в култовия сериал, се появил след пауза в тоалетната и също предложил да се включи в бутиковата прожекция. Тогава Пит предложил внушителните 120 хиляди, но по-щедър анонимен благодетел заковал опцията да гледа шоуто с две от най-големите му звезди със 160 хиляди.", "date": "2018.01.08", "title": "Брад Пит предложи 120 хиляди долара, за да гледа \"Игра на тронове\" с Емилия Кларк"}
{"url": "http://www.cross.bg/bulgariya-kolko-temi-1564999.html", "text": "/КРОСС/ Политическият контекст при откриването на църквата \"Свети Стефан\" изцяло засенчи историческия смисъл на това събитие, което е много важно за България. Това заяви в интервю за предаването \"Нещо повече\" на програма \"Хоризонт\" Ивайло Калфин, специален съветник на еврокомисаря по бюджета и човешките ресурси Гюнтер Йотингер и бивш министър на външните работи.„Политическият аспект на това събитие показва желание на Турция да се върне обратно в диалога с Европейския съюз и добро отношение от страна на България като вече председател на Съвета на ЕС. Няма да бъде лесно да се възстанови този диалог и това е ясно и на двете страни. Мисля, че България не трябва да е посредник между Анкара и Брюксел. България може да бъде генератор на диалог, а не да посредничи и да пренася послания\", отбеляза бившият външен министър.Относно българското председателство Калфин посочи:„Председателството е важно за всички нас, защото ние показваме до колко ефективна е България като страна-член и колко пълноценна може да бъде тя. Придвижването на важните теми ще бъде критерият за това колко успешно е нашето председателство. Голяма част от дневния ред се определя от ЕС, а не от България. Нашата тема е за Западните Балкани, всички други теми са актуалните теми на ЕС и те са много горещи и наболели\". ", "date": "2018.01.08", "title": "Ивайло Калфин: България не трябва да е посредник между Анкара и Брюксел"}
{"url": "http://www.cross.bg/tereza-lyis-partiyata-1565000.html", "text": "/КРОСС/ Британският премиер Тереза Мей започна промените в Кабинета със смяна на председателя на Консервативната партия. Новият председател, който също така е назначен и за министър без портфейл, е Брандън Луис, който завеждаше ведомството, отговарящо за имиграцията.Луис ще смени на поста Патрик Маклафин най-вероятно заради слабото представяне на партията по време на предсрочните избори през юни 2017 г., когато загуби парламентарното си мнозинство.Председателят на партията отговаря най-вече за въпросите с административен характер.Още в събота беше обявено, че Тереза Мей започва промени в управлението на Великобритания.Засега е ясно, че на позициите си остават водещи министри като вътрешния Амбър Руд, на финансите Филип Хамънд, на външните работи Борис Джонсън, преговарящият за Брекзик Дейвид Дейвис, както и здравният Джереми Хънт, за когото се смяташе, че със сигурност ще бъде сред заменените. Предстои да бъде обявено обаче дали ще има други промени. ", "date": "2018.01.08", "title": "Тереза Мей започна с промените, но запази ключовите министри"}
{"url": "http://www.cross.bg/radev-organite-deiinost-1565004.html", "text": "/КРОСС/ Президентът Румен Радев проведе днес на „Дондуков\" 2 работна среща с министъра на вътрешните работи Валентин Радев и главния секретар на министерството Младен Маринов. Срещата се проведе по инициатива на държавния глава, съобщават от пресслужбата на президентството.По време на разговора гостите информираха президента за криминогенната обстановка в страната от последните седмици, както и за хода на разследванията по тежките престъпления от изминалите дни.В хода на срещата бяха обсъдени постигнатите резултати и слабостите в оперативно-издирвателната дейност на органите на МВР, както и взаимодействието им с органите на местната власт и гражданите, по отношение на издирвани лица с влязла в сила присъда.Румен Радев пожела успех в тежката и отговорна дейност на МВР и обърна внимание на необходимостта от усъвършенстване на модела на работа в борбата с престъпността, които да гарантират по-голяма сигурност за българските граждани.", "date": "2018.01.08", "title": "Президентът привика главния секретар и министъра на вътрешните работи"}
{"url": "http://www.cross.bg/hdr-sudurzhanie-programa-1565005.html", "text": "/КРОСС/ Днес 20 Century Fox, Panasonic Corporation и Samsung Electronics обявиха актуална информация за съвместната си лицензираща програма за отворената, безвъзмездна платформа с динамични метаданни за HDR (High Dynamic Range). Платформата, наречена HDR10+, беше представена за първи път миналата година на изложението IFA.Платформата HDR10+ скоро ще бъде на разположение на компаниите, създаващи или разпространяващи съдържание, и на производителите на Ultra-High Definition телевизори, Blu-ray дискови плейъри/рекордери, цифрови приемници и системни чипове. Предлагането й ще бъде безвъзмездно, само срещу номиналната административна такса. Компаниите могат да видят новото лого, да научат повече за лицензионната програма, включително за окончателните спецификации и споразуменията за сертифициране, както и да се регистрират да получат известие, когато техническите спецификации за HDR10+ бъдат налични, на . С помощта на трети страни вече са разработени инструменти за генериране на Ultra HD Blu-ray метаданни и скоро те ще бъдат достъпни за създателите на съдържание, позволявайки на Ultra HD Blu-ray плейърите да навлязат на пазара. Скоро ще бъдат публикувани и подробности относно форматите за прехвърляне на съдържание и интерфейсите за създаване на съдържание.HDR10+ ще предложи на зрителите превъзходно HDR изживяване чрез програма за сертифициране на устройства, която гарантира точно пресъздаване на творческите намерения на създателите на съдържание. Подобренията в работния процес ще насърчат производството на висококачествено HDR съдържание.Лицензионната програма HDR10+ ще предостави на заинтересованите компании необходимите технически и тестови спецификации за внедряване на технологията HDR10+ по начин, който осигурява високо качество на картината и същевременно дава възможност на всеки производител иновативно да използва динамичното тонално разпределение. Придружаващата програма за сертифициране ще гарантира, че продуктите, съвместими с HDR10+, отговарят на изискванията за високо качество на картината и са способни точно да пресъздават творческите намерения на режисьорите и кинематографистите. Сертифицираните продукти ще носят логото на HDR10+, което ще свидетелства за отличното качество на образа, предлагано от тях.Основни аспекти в лицензионната програма са:След като лицензионната програма за HDR10+ бъде открита, трите компании-учредители ще внедрят HDR10+ технологията във всички бъдещи Ultra HD филми, в избрани модели телевизори иUltra HD Blu-ray плейъри/рекордери, както и в други продукти.„За нас беше важно да създадем отворена система, която да е гъвкава и да предлага зрителноизживяване, много по-близко до творческото намерение на създателите на филма\", заяви Дани Кей (Danny Kaye), изпълнителен вицепрезидент на 20th Century Fox и управляващ директор на Fox Innovation Lab. \"Заедно със Samsung и Panasonic целим да стандартизираме процеса на лицензиране и да улесним партньорите, включително създателите на съдържание и производителите на телевизори и устройства, да внедрят тази технология и да подобрят зрителните изживявания за всички аудитории.\"Подкрепата за HDR10+ продължава да расте, а компаниите вече очакват прилагането на 3C спецификациите и сертификационната програма. Над 25 компании от различни сфери на дейност изразиха силен интерес към платформата HDR10+, като по този начин я подпомогнаха по пътя към успеха.Amazon Prime Video, който е първият доставчик на услуги за поточно предаване, предлагащ поддръжка на HDR10+, преработи в HDR10+ формат цялата си библиотека Prime Video HDR. Каталогът Prime Video HDR10+ включва стотици часове съдържание, сред които номинирания за Златен глобус сериал и др., както и стотици лицензирани заглавия.Warner Bros. Home Entertainment ще поддържа HDR10+, за да доставя съдържание с HDR10+   динамични метаданни от Warner Bros за 4K HDR телевизорите на Samsung, Panasonic и другипроизводители, поддържащи HDR10+. „Warner Bros.  винаги се стреми да предоставя на потребителите най-доброто от следващото поколение домашни развлечения\", каза Джим Уотридж (JimWuthrich), президент на Warner Bros. Home Entertainment, Americas and Global Strategy.„Внедрявайки HDR10+ динамичните метаданни, Warner Bros. ще продължи да пренася най-точновизията на режисьорите от нашите издания през 2018 г. и нашия огромен каталог от над седемдесет и пет 4K HDR заглавия до домовете през широка гама HDR10+ телевизори.\"Новата технология HDR10+ оптимизира качеството на картината при дисплеите от най-ново поколение чрез използването на динамично тонално разпределение, което отразява вариациите в яркостта, наситеността на цветовете и контраста за всеки отделен кадър или сцена. Това ще осигури на потребителите ново, по-добро визуално изживяване. Технологията HDR10+ оптимизира качеството и характеристиките на много 4K Ultra-High Definition телевизори от последно поколение,с което им позволява много по-пълно и точно да показват творческите намерения на създателите на холивудски филми.„Чрез обединяване на ноу-хау и технологии от трите компании-учредители, HDR10+ има потенциала да осигури значителни предимства по отношение на качеството на картината, както за зрителите, така и за творците\", каза Тошихару Цуцуи (Toshiharu Tsutsui), директор, Бизнес отдел \"Телевизори\" в Panasonic. „Panasonic очаква широка подкрепа за HDR10+.\"„Samsung се ангажира с технологични нововъведения в своите телевизорите и HDR10+ представлява еволюция в качеството на дисплеите за възможно най-доброто зрително изживяване\", каза Джонгсук Чу (Jongsuk Chu), старши вицепрезидент на Visual Display Business в Samsung Electronics. „Също така ние разработихме платформата HDR10+, за да насърчим бъдещото развитие и разработването на усъвършенствани технологии през следващите години.\"20 Century Fox, Panasonic и Samsung ще проведат демонстрации на технологията HDR10+ на изложението CES 2018. Акредитираните журналисти и заинтересованите от лицензионната програма могат да си насрочат среща за посещение на демонстрационния кът на 20 Century Fox чрез имейл на: . Акредитираните журналисти могат да присъстват на техническа демонстрация на HDR10+ от Panasonic в MGM Grand Conference Centre. Демонстрация на технологията HDR10+ ще се проведе и на събитие на Samsung в Enclave Las Vegas на 7 януари.За да научите повече за HDR10+ лицензионната програма, изпратете своето запитване към административния офис за HDR10+ лицензиране на имейл: .", "date": "2018.01.08", "title": "20th Century Fox, Panasonic и Samsung набират скорост към възможно най-доброто зрително изживяване с технологията HDR10+"}
{"url": "http://www.cross.bg/tyrtziya-polozhenie-izvunrednoto-1565001.html", "text": "/КРОСС/ Турция смята да удължи извънредното положение в страната с още 3 месеца. Това е съобщил вицепремиерът и говорител на правителството Бекир Боздаг, съобщава вестник Daily Sabah, цитиран от „Фокус\".По думите на Боздаг правителството ще поиска от парламента да гласува ново, шесто поред удължаване на извънредното положение, въведено първоначално след опита за преврат в Турция от месец юли 2016 г.Според Конституцията на Турция, извънредно положение може да бъде обявено за период от максимум 6 месеца. За да се гласува удължението налице трябва да са сериозни знаци за широкоразпространено насилие, което може да попречи на демократичните процеси в страната или са регистрирани сериозни нарушения на основните права и свободи на гражданите. ", "date": "2018.01.08", "title": "Турция отново удължава извънредното положение"}
{"url": "http://www.cross.bg/desetiletiya-zaharova-nito-1565002.html", "text": "/КРОСС/ САЩ и по-точно ЦРУ лъжат за руската намеса в изборите за американски президент. Това категорично обяви през профила си във Фейсбук говорителят на руското външно министерство Мария Захарова.Репликата и бе по повод изказването на шефа на ЦРУ Майк Помпейо, който обяви, че Русия се опитала да подкопае президентските избори и го правела от десетилетия.„Русия в продължение на десетилетия се намесвала в изборите в САЩ!? Партньорите напълно излъгаха. Интересно преди колко десетилетия Русия е започнала това грозно дело?\", попита риторично Захарова.\"Най-доброто доказателство, че това е чиста лъжа, е това, че през всички тези десетилетия американските специални служби и официални лица нито веднъж не са направили подобно твърдение, нито са поставили подобни въпроси пред Русия.\"Нямаше нито една история за това... докато американската избирателна система не направи Тръмп президент. Именно тогава започна всичко това, безпочвените обвинения, търсенето на външен враг, оплакването от \"ръката на Кремъл\", допълни говорителката. ", "date": "2018.01.08", "title": "Захарова обвини в лъжа шефа на ЦРУ"}
{"url": "http://www.cross.bg/predsedatelya-borisov-yunker-1565006.html", "text": "/КРОСС/ Колегиумът на европейските комисари и министрите от българското правителство ще заседават заедно на 12 януари в Националния дворец на културата в София. Те ще проведат успоредно три клъстърни срещи по теми, свързани с приоритетите на Българското председателство и европейския дневен ред. Това съобщиха от пресцентъра на Министерство за Българското председателство на Съвета на ЕС 2018. Комисари и министри ще обсъждат въпроси в областите: външни работи, сигурност и отбрана, миграция и правосъдие; приобщаваща и стабилна Европа, близка до гражданите; конкурентна, иновативна и дигитална Европа. Основни докладчици на трите срещи са заместник-министър председателите Екатерина Захариева и Томислав Дончев и министър Лиляна Павлова.Непосредствено след обсъжданията ще се проведе общо заседание на колегиума на комисарите и българското правителство с участието на министър-председателя Бойко Борисов и председателя на Европейската комисия Жан-Клод Юнкер, на което ще бъдат представени резултатите от дискусиите. Председателят на ЕК Юнкер и премиерът Борисов ще дадат и пресконференция за медиите.В програмата на председателя на Европейската комисия Жан-Клод Юнкер са включени самостоятелни срещи с президента на Република България Румен Радев, председателя на Народното събрание Цвета Караянчева, министър-председателя Бойко Борисов. Колегиумът на комисарите ще се срещне и с председателския съвет на Народното събрание на Република България.", "date": "2018.01.08", "title": "Еврокомисарите и правителството ще заседават в София на 12 януари"}
{"url": "http://www.cross.bg/yniversitet-ministurut-sgradata-1565007.html", "text": "/КРОСС/ След заплахите за протест от страна на Софийския университет, от правителството решиха да отпуснат 10 милиона лева на най-старото висше учебно заведение в страната и обещаха решение на проблема със сградата на Медицинския факултет, която стана и повод за негодуванието от страна на Алма Матер.„През 1888 г. е основан Софийският университет \"Св. Климент Охридски\" и това ни дава повод да протегнем отново ръка и да отпуснем немалък ресурс - около 10 млн. лв. за допълнителни инвестиции в инфраструктурата, която СУ ползва\", обяви министърът на финансите Владислав Горанов, цитиран от \"24 часа\", след среща с ректорското ръководство и със съвета на деканите на СУ, на която присъства и министърът на образованието и науката Красимир Вълчев.Вълчев съобщи, че СУ ще получи за студентите си от Медицинския факултет сградата на Професионалната гимназия по облекло на бул. \"Черни връх\", а училището ще се премести в друга сграда в кв. \"Лозенец\".Ректорът на Софийския университет проф. Анастас Герджиков каза, че висшето училище няма да протестира след днешната среща с двамата министри.", "date": "2018.01.08", "title": "Софийският университет получава 10 милиона лева и нова сграда, няма да има протест"}
{"url": "http://www.cross.bg/putya-vlado-mezdra-1564983.html", "text": "/КРОСС/ Сериозно задръстване се образува на пътя София - Мездра в района на село Владо Тричков. Причината е рязане и подкастряне на дървета край пътя, съобщи репортер на Агенция КРОСС.Най-затруднено е минаването в участъка преди табелата на Владо Тричков.На вход в селото се образуват километрични колони.По пътя има останали много ситни клони и трески, затова шофирайте с повишено внимание. ", "date": "2018.01.08", "title": "Рязане на дървета затруднява трафика по пътя София - Мездра"}
{"url": "http://www.cross.bg/bilet-lotariya-bulgariya-1564984.html", "text": "/КРОСС/ Първата голяма печалба от билет „Коледен кеш календар\" на Лотария България падна в бургаското село Вишна! Щастието се усмихва на Нуфил Осман, който грабна страхотните 50 000 лева.47-годишният късметлия си купува един билет от местен магазин и се прибира у дома, където разбира с огромна изненада, че печели крупната сума. „Никога не съм и мечтал, че може да ме споходи подобно щастие. Винаги съм мислел, че това се случва само на другите\", споделя Нуфил, който по професия е тракторист.За себе си разказва, че е женен и има две деца. Планира да използва парите за голям ремонт и обзавеждане на семейната къща. Няма да пропусне и най-близките си, които ще зарадва с много подаръци.Регистрирайте се за участие в специалните жребии на „ВТОРИ ШАНС\" на  . Научете повече .  ", "date": "2018.01.08", "title": "Мъж от село Вишна спечели 50 000 лева от билет \"Коледен кеш календар\""}
{"url": "http://www.cross.bg/sgradata-trump-tower-1564985.html", "text": "/КРОСС/ Trump Tower е в пламъци, след като електрическата кутия, намираща се на покрива на сградата, е направила късо съединение.Пожарникари веднага пристигнали на мястото заедно с членове на Нюйоркската дипломатическа служба.Президентът Тръмп живееше на първите три етажа на сградата преди  встъпването си в длъжност през януари м.г.\n\t\t\t\t\t ", "date": "2018.01.08", "title": "Trump Tower се запали (видео)"}
{"url": "http://www.cross.bg/korab-britanskite-korabi-1564986.html", "text": "/КРОСС/ Британският стражеви кораб Westminster е бил изпратен в Ламанша, за да съпроводи група руски кораби, съобщиха от Министерството на отбраната на Великобритания.Това е станало, след като руските кораби са навлезли в \"зоната на националните интереси\" на страната, уточнява говорителят на британското военно министерство.Същевременно от британското военно министерство отбелязаха, че случилото се не може да се нарече инцидент, а изпращането на кораб за ескорт е рутинна процедура в такива случаи.Това не е първият подобен случай в последно време. В края на декември корабът на британските ВМС Tyne беше изпратен за съпровождане на руски кораб в Ламанша, който според британските военни може да е събирал разузнавателна информация.Два дни по-късно британската фрегата St. Albans съпроводи руският кораб \"Адмирал Горшков\", когато се е намирал близо до британските териториални води в Северно море. ", "date": "2018.01.08", "title": "Руски кораби в Ламанша притесниха Великобритания"}
{"url": "http://www.cross.bg/predmet-granata-zaradi-1564989.html", "text": "/КРОСС/ Полицията в североизточния шведски град Люлео евакуира търговски център заради подозрителен предмет, съобщава местния телевизионен канал SVT, цитиран от „Фокус\".„Мога да потвърдя, че е намерен опасен предмет и отцепихме голяма част от района\", заяви представител на полицията пред телевизията, като допълни, че на място работят няколко екипа на правоохранителните органи.По данни на SVT откритият предмет прилича на ръчна граната.В неделя до метростанция в югозападната част на шведската столица Стокхолм избухна експлозия, в резултат на която почина 60-годишен мъж, а жена на 45 г. получи наранявания. Полицията съобщи, че по данни на очевидци мъжът е „вдигнал предмет от земята, който е избухнал\". Говорител на правоохранителните органи изключи възможността за терористичен акт. Местни медии съобщиха, че експлозията е предизвикана от граната. ", "date": "2018.01.08", "title": "Евакуация в шведски мол заради подозрителен предмет, твърди се, че е граната"}
{"url": "http://www.cross.bg/pynkta-doverie-godina-1564991.html", "text": "/КРОСС/ През декември общото икономическо доверие в Европейския съюз отбеляза повишение до най-високо ниво от лятото на 2000-а година насам, като в същото време аналогичният индекс на Европейската комисия за България отбеляза известно отстъпление от неговия посткризисен връх, достигнат през предходния месец.Индексът, измерващ икономическото доверие в ЕС, се повиши през декември до 115,9 пункта от 114,3 пункта през ноември, когато достигна най-високо ниво от юни 2007-а година насам - около година преди да стартира световната финансова и икономическа криза. Аналогичното проучване на ЕК само в рамките на еврозоната също отчете ръст на икономическото доверие до нов 17-годишен връх. Солидното подобрение в рамките на целия ЕС се дължи на рязко нарастване на икономическото доверие във Великобритания с 3,6 пункта (водещата икономика извън еврозоната), както и на доверието във втората по големина икономика в Европа извън еврозоната - Полша, където съответният индекс се повиши с 1,2 пункта.Последното проучване на Европейската комисия регистрира подобрение на доверието в индустриалния и промишлен сектор (нарастване на съответния индекс до 8,8 от 8.0 пункта месец по-рано), солиден подем в сферата на услугите (от 12,5 до 16,1 пункта) и в строителството (от 0,6 до 1,8 пункта) при стабилизация на доверието в търговията на дребно на ноемврийското ниво от 6,1 пункта. Силно повишение отчита и индексът, измерващ доверието в областта на финансовите услуги (до 22,8 от 19,2 пункта).През декември индексът на потребителското доверие в 28-те страни на ЕС нарасна до -0,6 пункта от -0,7 пункта през ноември, достигайки най-високо ниво от 2001-ва година насам.Важният показател на ЕК за икономическото доверие в България обаче се понижи през декември за пръв път от шест месеца насам, достигайки 108,7 пункта, но след като през ноември нарасна до 110,8 пункта - най-високо ниво от септември 2008 година, когато беше разгарът на глобалната финансова и икономическа криза. Трябва да се има предвид, че индексът на икономическото доверие за България се задържа трайно над важното ниво от 100 пункта от края на 2014 година насам.Бизнес доверието в отделните сфери на българската икономика бележи разнопосочни движения, като съответният индекс на доверието в промишления и в индустриален сектор се влоши през декември за втори пореден месец до 1,4 пункта от 3,4 пункта през ноември, а индексът в сферата на услугите - до 12,8 от 15,1 пункта, докато при търговията на дребно има повишение до 19,3 от 17,0 пункта, а в строителната сфера - до -10,3 от -11,1 пункта.Индексът на потребителското доверие в България също отчете известно понижение до -23,6 пункта, след като месец по-рано нарасна до -22,4 пункта, достигайки най-високо ниво от юни 2007 година насам.Преди време Националният статистически институт също отчете известно влошаване на бизнес климата в нашата страна в края на 2017-а година, но въпреки това продължава да задържа стабилно над дългосрочното си средно равнище. Влошаването на стопанската конюнктура през декември беше в резултат на по-неблагоприятен бизнес климат в промишлеността, строителството и в сектора на услугите при негова стабилизация в търговията на дребно спрямо предходния месец, отбелязва НСИ.", "date": "2018.01.08", "title": "ЕК: Влошава се икономическото доверие в България през декември при ръст в ЕС"}
{"url": "http://www.cross.bg/letishte-sofiya-vruzka-1564994.html", "text": "/КРОСС/ Министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият новопостроената пътна връзка от бул. „Брюксел\" до летище \"София\".Проект „Пътна връзка за летище \"София\" с обхват от бул. „Брюксел\" до ул. „Мими Балканска\" е на обща стойност 13,7 млн. лв. с ДДС, а финансирането е осигурено от бюджета на Министерството на транспорта, информационните технологии и съобщенията. Строителните дейности стартират през септември 2016 г., а срокът за завършване е февруари 2018 г. В обхвата на дейностите е включено изграждането на директно скоростно трасе от бул. „Брюксел\" до Терминал 2 на летище \"София\" и две пътни връзки до Терминал 1. Изпълнител на проекта е \"Брюксел 2015\" ДЗЗД, съставено от \"ПСТ Груп\" и \"Инфраструктурно строителство\".Откриването ще се състои утре (9 януари 2018 г.), от 9:30 часа, в началото на новопостроения мост в посока на движение от Терминал 2 на летище София към бул. „Цариградско шосе\".  ", "date": "2018.01.08", "title": "Министър Ивайло Московски ще открие новопостроената пътна връзка от бул. \"Брюксел\" до летище София"}
{"url": "http://www.cross.bg/suoruzhenie-ograda-oblastnite-1564996.html", "text": "/КРОСС/ „Днес, 8.01.2018 г. в района на Малко Търново - паднала ограда. Налага се да документирам събитието с днешни вестници, за да удостоверя достоверността му\". Това написа народният представител от ПГ на „БСП за България\" Елена Йончева във Фейсбук.„Преградното съоръжение е не само неефективно, но продължава да пропада. Напомням, че съоръжението не е построено според заданието на МВР от 14.01.2015 г. На 20.11.2015 г. Главна дирекция \"Гранична полиция\" дава правото на областните управители на Ямбол, Хасково и Бургас да променят проекта за ограда. Предоставеното право на областните управители да променят техническите параметри е направено с една единствена цел - корупция.За това възпрепятстващо съоръжение, заедно с прилежащия обслужващ път, са дадени около 1 млн. лева на линеен километър. Докладът на Главния инспекторат на МС от април 2017 г., изготвен във връзка с проектирането и изграждането на временното възпрепятстващо съоръжение на българо-турската граница, констатира фрапиращи нарушения. В доклада се казва, че даденото указание на Гранична полиция не кореспондира с утвърденото от Министъра на вътрешните работи задание за проектирането на съоръжението, по което областните управители вече са сключили договори за изграждането на съоръжението и обслужващия път. Нещо повече - съгласно утвърдените проекти от представените документи и наличната в тях информация, проверяващият екип не е могъл да установи, на редица места, типа на изграденото съоръжение - едноредово или двуредово.Абсурдно е проверяващият екип на Главния инспекторат на МС да отиде със специална задача да провери дали има изградена ограда и от какъв тип е - и да не може, след проверка, да отговори на този въпрос\", пише още народният представител.  ", "date": "2018.01.08", "title": "Елена Йончева: Оградата по границата продължава да пада"}
{"url": "http://www.cross.bg/lagera-bynta-bezhanskiya-1564997.html", "text": "/КРОСС/ Прокуратурата в Харманли е готова с обвинителния акт срещу 21 бежанци за бунта в лагера в града, съобщава БНР. Четирима от обвиняемите са непълнолетни.Афганистанците ще бъдат изправени пред съда заради размириците от 24 ноември 2016 г. в бежанския център. Те са обвинени за грубо нарушаване на обществения ред и неуважение към обществото. Действията им се отличавали с изключителна дързост и цинизъм и с прояви на съпротива срещу органите на властта, уточняват обвинителите.При бунта, настанените в бежанския лагер чужденци повредиха част от сградите в лагера, съоръжения и оборудване на стойност 85 хиляди лева.  ", "date": "2018.01.08", "title": "Прокуратурата обвини 21 бежанци за бунта в лагера в Харманли"}
{"url": "http://www.cross.bg/godina-data-yanyari-1564992.html", "text": "/КРОСС/ Агенция „Пътна инфраструктура\" напомня, че годишните винетки за 2017 г. са валидни до 31 януари 2018 г. Съветваме потребителите да закупят нов годишен стикер преди изтичане на валидността на стария,  обявиха от Агенция \"Пътна инфраструктура\".От тази година годишните стикери са валидни от датата на перфорация, т. е. ако потребител има годишна винетка за 2017 г. и закупи нов годишен стикер днес - на 8 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година. Например годишна винетка, закупена днес и перфорирана с дата 3 февруари 2018 г. ще бъде до 2 февруари 2019 г.  Годишната винетка може да бъде валидизирана и с дата съответстваща на датата на закупуването й. В тези случай, стикерът също ще бъде валиден за срок от една година. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. За първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.В категория 3 са леките автомобили и превозните средства до 3,5 т, а в категория 1 и 2 са тежкотоварните камиони и автобусите. Винетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи\", областните пътни управления и гранично контролно-пропускателните пунктове. Пълният списък на пунктовете за продажба е публикуван на интернет страницата на АПИ: http://www.api.bg/files/6415/0071/4048/Distributors_API_07.2017.pdf ", "date": "2018.01.08", "title": "На 31 януари 2018-а изтича валидността на годишните винетки за 2017-а"}
{"url": "http://www.cross.bg/putya-prohoda-dvizhenieto-1564973.html", "text": "/КРОСС/ Обърнал се на пътя бус временно затвори движението през прохода Рожен, научи Дарик. Информацията бе потвърдена и от дежурната част на Областното пътно управление, като уточниха, че при тях сигналът е постъпил малко след 11:00 ч. Очаква се най-късно до 13 часа нормалното движение да бъде възстановено.Инцидент е станал по пътя Чепеларе-Смолян, през прохода „Рожен\", но в участъка на община Смолян, уточниха от пресцентъра на полицията.„И от двете страни има колеги на пътната полиция и регулират движението, обходният път е през Пампорово\", коментираха още от полицията. Според тях, ПТП - то е само с материални щети, без пострадали. По неизяснени засега причини бусът се е преобърнал на пътя. В момента екип на Гражданска защита пътува за мястото, за да отстрани товарния бус от пътните ленти.На този етап движението в едната лента вече е възстановено. ", "date": "2018.01.08", "title": "Обърнал се бус затвори за час прохода „Рожен\""}
{"url": "http://www.cross.bg/epidemiya-detzata-prof-1564974.html", "text": "/КРОСС/ След като преди няколко дни от Министерството на здравеопазването предупредиха, че  (морбили), сега директорът на Националния център по заразни и паразитни болести проф. Тодор Кантарждиев обясни, че дори може да се очаква и епидемия.В момента в съседните страни като Румъния, Сърбия и Северна Гърция има много случаи на заболяването. Дребната шарка върлува и в Европа - засегнати са Германия, Франция и Италия.Кантарджиев призова здравните власти, личните лекари и самите майки да проверят имунизациите на децата си за тривалентната ваксина, която се прави на едногодишна възраст.По данни на Националния център около 70 на сто от българчетата са имунизирани. Болестта е особено опасна - миналата седмица е регистриран един смъртен случай в Сърбия, а от началото на епидемията в Румъния са починали 50 души.„На 1000 болни деца едно може да направи усложнение и умира. Неприятното, обаче, на тази инфекция са късните последствия. Обикновено при прекарана тежка форма на инфекция може след време да настъпят усложнения, засягащи централната нервна система и някои от тях са с тежка инвалидизация. Чистият въздух е враг на морбилите, проветряване, чист въздух, децата навънка и никакви контакти на децата до 1-годишна възраст с хора, върнали се от чужбина. Особено от Гърция\", коментира проф. Кантарджиев.Той засегна и темата за грипния вирус в страната ни.\"В нашата страна се забави грипната епидемия. При грипа \"Хонконг\" (H3N2) по-бавно се увеличава броят на болните, но по-дълго боледуват. Възрастните и хората с хронични заболявания са най-застрашени от него\", коментира проф. Кантарджиев.\"В момента в София и в страната най-доминиращ е грип Б. Грипът имаше най-много случаи в Турция, настъпва пик и във Великобритания. Сега сме далече от епидемия и пик на епидемия\" каза още той.\"За съжаление, у нас вече има засягане на нервната система вследствие на грипа\". ", "date": "2018.01.08", "title": "Ново предупреждение: Има опасност от епидемия от морбили"}
{"url": "http://www.cross.bg/amerikanskoto-pravitelstvo-beshe-1564977.html", "text": "/КРОСС/ Компанията „Спейс Екс\" изстреля космически апарат в рамките на секретна мисия на американското правителство.Стартът беше даден от Кейп Канаверъл във Флорида. Той беше отлаган на няколко пъти. Подробности за апарата не се съобщават.Знае се само, че той ще бъде позициониран на ниска околоземна орбита. Името на мисията е „Зума\".Това беше първото изстрелване за „Спейс Екс\" през 2018 г. след рекордните 18 през миналата година. Вече се превърна и в редовна практика да компания на Илон Мъск да провежда подобен тип тайни мисии за американското правителство.", "date": "2018.01.08", "title": "\"Спейс Екс\" започна 2018-а с тайна мисия за американското правителство"}
{"url": "http://www.cross.bg/sutrydnichestvo-programata-transgranichno-1564975.html", "text": "/КРОСС/ Заместник-министърът на регионалното развитие и благоустройството Деница Николова ще съпредседателства заседание на Съвместния комитет за наблюдение по Програмата за трансгранично сътрудничество INTERREG-IPA България-Турция 2014 - 2020 г. Събитието ще се проведе утре - 9 януари 2018 г., в гр. Одрин, Република Турция.На заседанието ще бъде разгледан и обсъден пакетът с документи, включващ насоките за кандидатстване и правилата за оценка по Втората покана за подаване на проектни предложения по програмата. Предвидено е също представяне на текущото изпълнение на програмата и напредъка в дейностите по приключване на Програмата за трансгранично сътрудничество по ИПП България-Турция за периода 2007-2013 г.Управляващ орган по Програмата е Дирекция „Управление на териториалното сътрудничество\" в Министерството на регионалното развитие и благоустройството на Република България, а Министерството по европейските въпроси на Република Турция изпълнява функциите на Национален орган.", "date": "2018.01.08", "title": "Деница Николова ще съпредседателства заседание на Съвместния комитет за наблюдение по Програмата за трансгранично сътрудничество България-Турция 2014-2020"}
{"url": "http://www.cross.bg/interesi-ivanov-svurzani-1564976.html", "text": "/КРОСС/ \"Лицето не е било убито на място, то е транспортирано от негови близки. Започнали са действия по неговото спасяване в 10:30, за съжаление в 10:49 ч. е починал. Лицето е 49-годишен български гражданин\". Това каза на извънреден брифинг директорът на СДВР Ивайло Иванов във връзка с убийството в \"Манастирски ливади\", предава 24 часа.\"Проверяваме много версии. Всички възможни места от където може да е започнала стрелбата се проверяват. С добра репутация е (жертвата, бел.ред.) и не изключваме действия, свързани с личния му живот\", коментира той.\"Към настоящия момент нямаме данни, че спрямо него са отправяни заплахи. Имал е фирмен автомобил с шофьор, който го е придружавал. Не установяваме да е имал интереси в търговия с високорискови акцизни стоки\", допълни Иванов.Основните ни версии до този момент са свързани с неговия бизнес, тъй като лицето има доста разностранни интереси. Това каза гл. комисар Христо Терзийски, директор на ГД „Национална полиция“, предава \"Фокус\".„Не изключваме и версии, свързани с личния му живот. Издигаме всички хипотези“, заяви той. „Не можем да сме конкретни, но има интереси в строителството и в хранително-вкусовата промишленост. С добра репутация е сред обществеността“, обясни гл. комисар Терзийски. „Не сме приключили с действията по разследването на терена“, каза още той.В отговор на въпрос проверява ли се версия, че Петър Христов е съдействал на МВР и Прокуратурата за разкриване на криминално престъпление директорът на СДВР Ивайло Иванов посочи: „Ако получим такива данни, ще проверим и тази версия“.  ", "date": "2018.01.08", "title": "Мотивите за стрелбата по Петър Христов - от лични до бизнес интереси"}
{"url": "http://www.cross.bg/byrgas-novi-obshtina-1564978.html", "text": "/КРОСС/ Кметът на Бургас Димитър Николов и заместниците му представиха пред журналисти рамката на Проектобюджет 2018, който предстои да бъде гласуван от местния парламент. Той е балансиран и направен така, че да обезпечава всички сфери, дейности и социални групи, за които е отговорна Община Бургас.Бюджет 2018 продължава и надгражда тенденцията за инвестиции в образованието, доизграждането на инфраструктура в съществуващите и новите индустриални зони на Бургас и грижа за социално уязвимите граждани, съобщават от Общината.Макрорамката на проектобюджет 2018 е 248 671 410 лв.Капиталовата програма е в размер на 62 101 655 лв.ПРИОРИТЕТИ В НАПРАВЛЕНИЕ ОБРАЗОВАНИЕ:* Продължава изграждането на детски градини. През 2018 врати ще отворят:- Новата екологична и иновативна детска градина \"Пинокио\" в Районен център \"Меден рудник\" с капацитет 120 деца;- Филиал на ДГ \"Х. Кр. Андерсен\" в комплекс \"Лазур\", след основен ремонт - капацитет 120 деца.- Започва изграждането на нова детска градина в квартал \"Черно море\".* Община Бургас е и единствената, която изгражда нови училища:- Продължава строителството на училище в квартал Горно Езерово.- През 2018 ще отвори врати най- новото професионално училище в България - Професионална гимназия по компютърно програмиране и иновации. Училището да бъде с интензивно изучаване на английски и немски език и ще подготвя специалисти в професионално направление \"Компютърни науки\", професия \"Програмист\", специалности \"Системен програмист\" и \"Приложен програмист\" със срок на обучение 5 години с прием след завършен седми клас. В учебните програми да бъде заложено учениците да придобият знания и умения за обектно ориентирано програмиране, в области като разработване на софтуер и уеб дизайн, технология на програмирането, системи за управление на бази данни, интернет програмиране.- Продължава обновяването на материалната база на професионалните училища - Професионална гимназия по механоелектротехника и електроника; Професионална гимназия по строителство, архитектура и геодезия \"Кольо Фичето\"; Професионална гимназия по туризъм \"Асен Златаров\"; Професионална гимназия по електротехника и електроника \"Константин Фотинов\"; Професионална гимназия по транспорт; Професионална търговска гимназия. Ще бъдат построени три физкултурни салона и ще бъде обновена базата за професионална подготовка на шестте гимназии.* Община Бургас инвестира и във висшето образование:- През 2018 г. ще отвори врати филиал на Националната художествена академия, като Община Бургас ще подпомогне преустройството на помещенията за нуждите на филиала, който ще се помещава в Магазия 1 на пристанището. До няколко дни, съвместно с ръководството на академията, ще бъдат обявени специалностите, които ще бъдат открити в Бургас и за които ще може да се кандидатства още тази година. Откриването на филиала на НХА ще е съпроводено от серия съпътстващи събития, които ще стартират още през февруари с изложба \"70 години специалност Плакат и визуална комуникация\".- Продължават инвестициите в строителството и оборудването на сградата на Медицински факултет към Университет \"Проф. д-р Асен Златаров\"-Бургас. За последните две години Община Бургас е осигурила близо 4,5 милиона лева за сградата, като част от средствата са от продажбата на медицинския център в \"Меден рудник\". Община Бургас получи подкрепа от всички нива - общински съветници и народни представители за осъществяването на тази идея. За 2018 г. са заложени 600 000 лв. за доизграждането и оборудване на факултета. Строителството на корпуса е на финален етап, продължава подготовката на процедурата по акредитация.ИНВЕСТИЦИИ В ИНДУСТРИАЛНИ ТЕРЕНИПрез 2018 г. акцент ще бъде осигуряване на довеждаща инфраструктура до индустриални терени със заявени инвестиционни намерения и привличане на нови производства.  От тази година Общината предоставя допълнителни стимули за сертифицирани инвеститори. Освен бързо административно обслужване, те ще заплащат и намалени такси за  всички технически услуги.- Развитието на индустриалните зони е процес, на който Община Бургас постави началото през 2009 г. със създаването на Индустриален и логистичен парк - Бургас.  До този момент са изградени улици, локално пътно платно, улично осветление, противопожарни хидранти, улични канализационни мрежи за битови и дъждовни води, водопроводи,  електро-преносни съоръжения, трафопостове.Общата площ на зоната е 240 дка, като към момента 80% от капацитета ѝ е запълнен. В зоната вече има  над 30  инвеститора, повечето от които в момента строят базите си. Част от тях ще открият производствата си през 2018 година.В процес на строителство са производствени бази за хидравлични компоненти, пропан - бутан, метални изделия, месни продукти, хлебни изделия, изработване на сувенири и др. Заявен е и инвестиционен интерес за производство на части за железопътната индустрия и автомобилостроенето.Общият размер на привлечените инвестиции  в зоната  надхвърля 80 млн. лева и се очаква да бъдат разкрити над 800 нови работни места.- Изчерпването на капацитета на зоните наложи да се търсят нови производствени терени. Затова през 2018г. стартира  ФАЗА 2  на Индустриалния парк. На територия от 600 декара в Южна промишлена зона в Бургас ще бъдат обособени парцели от 20 до 160 дка. Това ще  даде възможност да се търсят големи инвеститори.През изминалата година бяха изпълнени ключови инфраструктурни проекти за Бургас, какъвто е изграждането на ул. \"Крайезерна\". Така е осигурена пряка връзка между Индустриален и логистичен парк - Бургас фаза 1 и фаза 2 с магистрала Тракия.- Индустриална зона Българово е другата зона, където ще бъдат вложени средства за изграждане на инфраструктура.  Общата площ на зоната е 110 дка, като към момента 50% от капацитета й е запълнен. Закупени са терени от 5 компании - италиански производител на детайли за обувната промишленост, търговско-сервизни бази за земеделска техника, производство на ВИК продукти за канализационни мрежи, складова база за земеделска продукция.  Заявените инвестиции са в размер на  18 млн. лв. Ще бъдат разкрити над 130 работни места.  През 2018 г. ще бъде доизградена довеждащата инфраструктура, подземните комуникации, канално-помпена станция с тласкател.- През годината ще бъде осигурена довеждаща инфраструктура и  до индустриални терени, посока кв. Ветрен, където има заявени инвестиционни намерения.ПРИОРИТЕТИ В \"ЗДРАВЕОПАЗВАНЕ, СОЦИАЛНИ ДЕЙНОСТИ И СПОРТ\"I. ЗДРАВЕОПАЗВАНЕ1. Стартира нова програма за цялостно модернизиране на онкодиспансера.Тя включва:-  проектиране на  строителство на сградата за Протонно емисионен томограф за прецизна ранна диагностика на туморни клетки и ранна терапия- закупуване на 6 D маса за радиохирургия- проектиране и оборудване на Отделение по брахитерапия- изготвяне на проект за строителството на нова Болница за химиотерапия към \"Комплексен онкологичен център-Бургас\" ЕООД на мястото на старото инфекциозно отделение.2. Преместване дейността на \"Медицински център 3-Бургас\" ЕООД, заедно със Звено \"Спортна медицина\", в центъра на града - Медицински център 2 и подобряване условията за диагностика, лечение и рехабилитация.3. Осъществяване на дейности по въвеждане на мерки за енергийна ефективност в сградите на \"Диагностично-консултативен 1-Бургас\" ЕООД и \"Диагностично-консултативен 2-Бургас\" ЕООД със средства от Национален доверителен екофонд.4. Продължава финансирането на програма Инвитро, дофинансирането на МБАЛ Бургас, както и на кожно- венерическия диспансер към МБАЛ.2. СОЦИАЛНИ ДЕЙНОСТИ- Разкриване на пет нови социални центъра по Оперативна програма \"Региони в растеж\"- Разкриване на Център за рехабилитация и психологическа подкрепа за деца с ДЦП, аутизъм и соматични увреждания в Минерални бани- Устойчивост на услуги в домашна среда \"лична асистенция\", рехабилитация, социални дейности.3. СПОРТ- Продължава строежът на Зала \"Арена Бургас\"- Обновяване на спортните игрища в к-с \"Изгрев\"- Провеждане на Европейско първенство по ветроходство- Приоритет продължава да бъде подпомагането на детско-юношеските школи в града- Въвеждане в експлоатация на покрит плувен басейн в к-с \"Славейков\".\"ЕВРОПЕЙСКИ ПОЛИТИКИ, ОКОЛНА СРЕДА\"- Стартира изпълнението на проектите по приоритет \"Енергийна ефективност в административни и многофамилни сгради\"- започва санирането на 10 многофамилни сгради, част от които паметници на културата на улиците \"Александровска\" и \"Богориди\", както и проект за обновяване и мерки за енергийна ефективност на сградата на Община Бургас.- През 2018 г. ще стартира и изпълнението на проект \"Интегриран модел за управление на градската мобилност - I етап\", включващ реконструкция с изграждане на бърз автобусен коридор на бул. \"Демокрация\" и въвеждане на система за интелигентно управление на светофари.- Проект \"Създаване на  условия за разкриване на 5 нови социални услуги на територията на община Бургас\", финансиран по процедура за предоставяне на безвъзмездна финансова помощ \"Подкрепа за деинституционализация на грижите за деца\". Проектът включва изграждане и оборудване на два дневни центъра за деца с увреждания, преходно и наблюдавано жилище за деца и младежи, Център за обществена подкрепа за деца и семейства, с което ще се разшири кръга от социални услуги, предоставяни на територията на общината.ОКОЛНА СРЕДАОсновен акцент в инвестициите през 2018 г. е подобряване и разширяване на системата за управление на отпадъците на територията на община Бургас чрез реализацията на няколко ключови проекта:- Продължава изграждането на системата от подземни контейнери за разделно събиране на отпадъци.- През 2018 г. стартира проектиране и изграждане на система за анаеробно третиране на предварително разделно събрани биоразградими отпадъци, финансирана по Оперативна програма \"Околна среда\" 2014 - 2020 г. в изпълнение на целите на Общината и Регионалното сдружение за управление на отпадъците за намаляване на количествата депонирани отпадъци.- Предвидени са средства за надграждане и увеличаване капацитета на сепариращата инсталация на Регионално депо за твърди битови отпадъци - Братово - Запад.- Продължават инвестициите в техническа инфраструктура по изграждане на водоснабдителни канализационни мрежи на територията на Община Бургас: Изпълнение на интегрирани проекти за ВиК мрежи в гр. Българово и кварталите Рудник и Черно море, финансирани чрез Предприятие за управление на дейностите по опазване на околната среда.- Стартира изпълнението на проект за реконструкция на мрежа за минерална вода в кв. Минерални бани, финансиран със средства на Национален доверителен екофонд, Инвестиционна програма Минерални води.Строителство, инфраструктура:- До лятото на 2018 г. ще бъде напълно обновена улица \"Богориди\", както и няколко от по- малките улици, перпендикулярни на нея, между които улиците \"Лермонтов\" и  \"Фотинов\", \"Възраждане\", \"Отец Паисий\", \"Шипка\", \"Успенска\", \"Гео Милев\", \"Иларион Макариополски\", \"Граф Игнатиев\".- Продължава програма за изграждане и ремонт на спортни и детски площадки на територията на цялата община.- Продължават дейностите по укрепване на свлачището в кв. Сарафово. Финализирането им ще даде възможност за реализирането на последния етап от доизграждането на пешеходна крайморска алея /велоалея/ между Бургас и квартал Сарафово.- През 2018 г. ще бъде изцяло обновено уличното осветление в комплекс \"Изгрев\". Ще стартира подготовката на проекти за ново улично осветление и за останалите комплекси.* Програма за ремонт на вътрешно квартални улици и изграждането на паркоместа. Сред тях са:- Цялостна реконструкция на улица \"Струга\".- Цялостен ремонт на I- ви етап от ул. \"Димитър Димов\".- Стартиране на II- ри етап от изграждане на улица в районен център Меден рудник.- Изграждане на нова подпорна стена, която да укрепи района до т.нар. небостъргач в \"Меден рудник\" - с паркинг и обслужваща улица.- Възстановяване на настилки в квартал Банево.- Продължава ремонтирането на ул. \"Ангел Димитров\" и ул. \"Брацигово\" в кв. Сарафово.- Ремонт на улицата зад \"Лайф хоститал\" в к-с \"Изгрев\".- Ремонт на ул. \"Мария Луиза\" и ул. \"Пробуда\".- Обновяване на градската среда до училище \"Братя Миладинови\" с осигуряване на 130 нови паркоместа.- В к-с \"Възраждане\" ще бъдат осигурени над 100 нови паркоместа до булевард \"Мария Луиза\".- Изграждане на нови 50 паркоместа в улиците перпендикулярни на ул. Фердинандова.- Изграждане на нови паркинги до бл. 16 и бл. 19 в к-с \"Лазур\".- Изграждане на нови паркинги до бл. 71 и бл. 72 к-с Лазур.- Изграждане на нови паркоместа до бл. 17,бл. 18, бл. 119 в к-с \"Славейков\".- Изграждане на паркинг зад Химическия техникум в к-с \"Изгрев\".2018 - та година е година, наситена с изключително престижни за Бургас събития:Председателство на България на Съвета на ЕСБургас ще бъде домакин на няколко събития в рамките на ротационното председателство на България на Съвета на ЕС:- Изнесено заседание на КОРЕПЕР I (Комитет на постоянните представители на страните - членове), планирано през м. май 2018г.- Европейски морски ден - най-голямото годишно събитие на Европейската морска общност, организирано в партньорство с Генерална дирекция \"Морско дело и рибарство\" на Европейската комисия и Министерство на транспорта (31 май - 1 юни). Събитието събира над 900 представители на институции, организации и бизнес, ангажирани с проблемите на устойчивото развитие на морската околна среда и морските политики.- Конференция \"Към близки до нулевото потребление сгради. Норвежкият опит и предизвикателствата в България\", организирана съвместно с Министерството на енергетиката (20 - 22 юни).- Изложба \"Скритите тайни на Черно море\" - зала \"Ал. Г. Коджакафалията\" - май, юни и юли; е съобразен с Председателство на България на Съвета на Европейския съюз, поставя акцент върху морските археологически проучвания в българските води на Черно море, потънали селища и кораби.- Общинското предприятие \"Морски знаци\" ще изработва част от сувенирите на чуждестранните делегации. Те вече се изработват от служителите в предприятието - социално уязвими наши съграждани.СВЕТОВНО СЪСТЕЗАНИЕ ПО МАТЕМАТИКА В БУРГАСНай-добрите деца математици в света ще се срещнат в Бургас за участие в Световното математическо състезание Бургас-България 2018 (BIMC 2018), от 1 до 6 юли, с участници от 45 държави, над 300 участници. - зала \"Ал. Г. Коджакафалията\" - август, септември и октомври; Изложбата представя колекция от най-значимите фото и графични материали, които от столетия събира и реставрира Светогорската Фототека на манастира Симмонопетра.- Община Бургас ще продължи дофинансирането на културните институции в града, както и организацията на събитията от местния и националния културен календар. Община Бургас ще продължи да финансира програмите за талантливите бургаски деца, пътуванията на културни формации зад граница, както и подпомагането на културни проекти от независими организации и артисти. ", "date": "2018.01.08", "title": "Бюджет 2018 на Бургас – инвестиции в образование, индустриални зони и социални центрове"}
{"url": "http://www.cross.bg/angelov-rosen-terziiiski-1564979.html", "text": "/КРОСС/ „Сигнали от момента на убийството до момента, в който намерихме тялото на Росен Ангелов, получавахме само от случайни граждани. Нито един човек от блока в кв. „Дружба\", където е живял дълго време, нито от сервиза, в който е работил дълго време, нито от местата, които е посещавал - нито един човек не се обади да каже, че го е познавал този Росен\". Това обяви директорът на ГД „Национална полиция\" гл. комисар Христо Терзийски по повод въпроса как главният заподозрян и задочно обвинен за шесторното убийство в Нови Искър Росен Ангелов 8 години е бил на свобода при влязла в сила присъда, без дори да се укрива особено старателно.Тялото на Росен Ангелов беше намерено вчера. По първоначални данни той се е самоубил.„Проверявани са няколко пъти адресите му на територията на Добрич, на територията на второ районно управление на СДВР и адреси в Своге\", поясни Терзийски, цитиран от БТВ, по време на извънредната пресконференция за убийството на бизнесмена Петър Христов.По думите му тези проверки за извършвани, след като Росен Ангелов е бил обявен за издирване преди осем години.Терзийски не остана безразличен и към думите на работодател на Росен Ангелов, който първоначално е мълчал пред МВР за отношенията между Ангелов и избитата фамилия.„Аз съм изключително възмутен, че се дава трибуна на човек, който е работил с него. Той знае, че това е човек с присъда, обявен за издирване, и вижда жена, която е убита. И прави логична връзка между убитата. И не подава никаква информация, към който и да е орган\", каза още Терзийски.Той не поясни дали кметът на Луково е бил наясно, че в селото живее Росен Ангелов.Терзийски заяви още, че е назначена експертиза на гилзите, открити до тялото на Ангелов и тези от шесторното убийство в Нови Искър, но „по външни признаци\" отговаряли едни на други. ", "date": "2018.01.08", "title": "Възмутеният шеф на полицията: Нито един човек, който познава Росен Ангелов, не е подал сигнал за него"}
{"url": "http://www.cross.bg/mehanizirana-osvobozhdenieto-karlovo-1564980.html", "text": "/КРОСС/ Днес, 8-и януари, военнослужещи от 61-ва Стрямска механизирана бригада участваха съвместно с община Карлово в честването на 140 години от освобождението на града.Честването започна с поднасяне на цветя пред Пулевата къща, в която се е намирал щабът на руската армия и е отсядал генерал Павел Карцов. Слово за героизма на руските воини и българските опълченци, дали живота си за освобождението на града, произнесе директорът на историческия музей Мария Деянова.Тържествата продължиха с шествие до паметника на генерал Карцов, където подвигът и саможертвата на освободителите бяха почетени с поднасяне на венци и цветя. Слово за битката при Троянския проход произнесе полк. о.з. доц. д-р Петър Ненков.На ритуала присъстваха  д-р Емил Кабаиванов - кмет на община Карлово, бригаден генерал Пламен Йорданов - командир на 61 Стрямска механизирана бригада, народни представители, представители на местната власт, военнопатриотичните организации, ученици и граждани на Карлово.По същото време военнослужещи от бригадата и военният духов оркестър на 2 механизирана бригада участваха в отбелязването на 140-ата годишнина от освобождението и на град Казанлък с ритуал по издигането на националния флаг. Кулминацията на честванията в Казанлък ще бъде тържествената проверка-заря от 18.00 ч. тази вечер на площад „Севтополис\", в която ще вземат участие представителни подразделения от 61 механизирана бригада.", "date": "2018.01.08", "title": "Карлово и Казанлък празнуват 140 години от освобождението си  "}
{"url": "http://www.cross.bg/zhertvi-dyshi-tzivilnite-1564981.html", "text": "/КРОСС/ Почти се е удвоил броят на цивилните жертви при нападения с взривни оръжия за година.Това става ясно от световно изследване, цитирано от британския вестник \"Гардиън\", предава news.bg.Повече от 15 000 цивилни са загинали при бомбардировки и атентати през 2017 г., което е с 42% повече от 2016 г.Увеличението съвпада с периода на действията на водената от САЩ коалиция, която бомбардира позиции на \"Ислямска държава\" в Ирак и Сирия.Британски депутати коментират, че данните са \"изключително тревожни\" и повдигат въпроси около прозрачността на правния критерий, използван от военното министерство при установяването дали даден човек е боец на ИДИЛ.Лондон твърди, че няма надеждни доказателства въздушните удари да са довели до цивилни жертви, докато американските военни твърдят, че неумишлено са убили най-малко 801 цивилни в Сирия и Ирак.Световното проучване, проведено от неправителствената организация Action on Armed Violence, която регистрира цивилните жертви от взривни оръжия, показва, че цивилните жертви от авиобомби са се увеличили с 82% от 4 902 през 2016 г. до 8 932 през 2017 г.Най-много жертви са регистрирани в Сирия, където загиналите цивилни са се увеличили с 55% до 8 051 души. След това са Ирак и Афганистан, където съответно са загинали 3 271 души (увеличение с 50%) и Афганистан, където са убити 994 души.Според организацията Airwars, която следи цивилните жертви в Ирак и Сирия, в резултат на водените от САЩ операции в двете държави през миналата година са убити между 11 000 и 18 000 души. Само през миналия месец В Мосул цивилните жертви са 9 000 души.При терористични нападения с бомби са загинали 3 874 души през 2017 г. - приблизителен брой на убитите в сравнение с 2016 г. ", "date": "2018.01.08", "title": "Над 15 хиляди са жертвите на бомбардировки и атентати през 2017-а"}
{"url": "http://www.cross.bg/orban-yngariya-myusyulmanski-1564982.html", "text": "/КРОСС/ Унгарският премиер Виктор Орбан нарече завоеватели онези бежанци, които пристигат в ЕС в търсене на по-благополучен живот, в интервю за германския в. \"Билд\" и публикувано днес.Запитан защо Унгария не желае да приема кандидати за убежище, Орбан казва: \"Ние не гледаме на тези хора като на мюсюлмански бежанци. Гледаме на тях като на мюсюлмански завоеватели.За да се озове в Унгария, човек, примерно от Сирия, трябва да преодолее територията на четири страни, които, дори да не са толкова богати като Германия, все пак са стабилни, тоест там те вече не трябва да се страхуват за живота си\".\"Дори само това е потвърждение, че те мигрират по икономически причини в търсене на по-добър живот\", добавя политикът.Орбан заявява, че страната му трябва да има правото сама да решава кой ще живее на нейна територия. Той изразява опасения, че прекомерният брой мигранти от мюсюлмански страни може да предизвика появата на т. нар. успоредни общества.\"Християнското и мюсюлманското общество не може никога да бъдат обединени\", обяснява той. Идеите на мултикултурализма според него \"са илюзия\".Орбан заявява, че Унгария допринася за уреждане на миграционната криза, действайки като защита на външната граница на ЕС със Сърбия. \"Това ни струва един милиард евро от 2015 г. насам, а Брюксел не ни е платил нито цент\", отбелязва той. ", "date": "2018.01.08", "title": "Виктор Орбан нарече бежанците, които идват в Европа, завоеватели "}
{"url": "http://www.cross.bg/hristov-minyti-petur-1564964.html", "text": "/КРОСС/ Жертвата е в тежко състояние, откарана е по спешност в болница. Преди минути съобщиха, че е починал.", "date": "2018.01.08", "title": "Застреляха бизнесмена Петър Христов"}
{"url": "http://www.cross.bg/samo-otnovo-novi-1564963.html", "text": "/КРОСС/ Според Източния календар 2018 ще бъде година на Жълтото земно куче, което олицетворява справедливостта и верността. Според европейския политически календар 2018 ще бъде половин година на черната българска овца, която ще се пъчи като бяла овца по време на европредседателството, независимо че я припознават като най-ощавената, най-бедната и най-корумпираната. Който вярва че годината на кучето ще донесе справедливост, а годината на българската овца - ярко председателство на Съвета на ЕС, значи наистина е вярващ. Поздравления!Точно преди десетилетие Насим Никълъс Талеб определи „черния лебед\" като събитие, притежаващо три качества. Първо, то се случва извън сферата на обичайните очаквания; второ, ефектът му е огромен; трето, обясненията за „черния лебед\" се появяват едва след случването му . Освен това, по симетрия случването на едно слабо вероятно събитие е еквивалентно на неслучващото се силно вероятно такова.Представете си, че през 1918 г. трябваше да предвидите следващите сто години, какво щяхте да познаете? Или че през 1988 г. се налагаше да прогнозирате следващите само тридесет години? Щяхте ли да познаете колапса на СССР; възхода на Китай или третото правителство на Бойко Борисов? Така че черни лебеди прелитат непрекъснато над главите ни, но ние не ги забелязваме, докато не кацнат в живота ни.Затова в началото на 2018 г. може волно да се погледне нагоре и да се очертаят най-черните лебеди, които могат да сгромолясат прогнозите на „експертите\". В случая ще представя само оптимистичните черни лебеди.Това, че подобно събитие не се е случвало, не означава че някога няма да се случи. Внезапно. Ако „добрите\" извънземни предоставят незабавно нови технологии и модерни културни практики за решаване на проблемите на земните примати, ще ги възвишат не само икономически, но и екологично, и социално. В резултат надпреварата във въоръжаването ще се прекрати и оръжията ще са претопени на плугове. САЩ, Русия и Китай прекратяват икономическата и политическата си конкуренция, понеже тя става безсмислена. Настъпва мир и благоденствие навсякъде по света.За съжаление, малко вероятно, но все пак вероятно.Задачата, която още през 2015 г. си постави Доналд Тръмп, е да е да излекува „осакатената\" Америка и да я направи велика отново.Предходната година илюстрира, че САЩ има известен потенциал да възстановява кондицията си. Икономическият растеж на най-развитата страна през 2017 г. бе много добър - 3%. Пазарът на акции се разви с рекордни темпове. Безработицата падна на ниски нива от 4%. Конгресът на САЩ гласува най-голямото данъчно облекчение от времената на Роналд Рейгън.Тръбопроводите, блокирани от президента Обама, са одобрени. Националният резерват на дивата природа в Аляска е открит за проучвателни сондажи. САЩ напусна парижкото споразумение за климата. Предстои изграждането на оградата с Мексико. „Духът\" на икономическия национализъм „Америка първа\" е широко разпространен в САЩ.Нарасналото самочувствие на САЩ придоби международни измерения. Тръмп заяви, че Ерусалим е столица на Израел, независимо че Общото събрание на ООН укори САЩ в резолюция, подкрепена от всички ключови съюзници от НАТО, Русия и Китай, както и от всяка арабска и мюсюлманска нация. Тръмп е използвал всеки лост, с който можеше да притисне Северна Корея. Неговата администрация изгражда 10 нови самолетоносача на стойност 13 милиарда долара като противотежест на Китай, като същевременно разширява програмата за ядрени оръжия в размер на 1 трилион долара през следващите 30 години. Стратегията за националната сигурност на САЩ твърди, че ядрените оръжия са „основата на нашата стратегия за запазване на мира и стабилността чрез възпиране на агресията срещу Съединените щати, нашите съюзници и нашите партньори\". Констатира се ирационално и неоснователно войнствено отношение към Иран. Освен това, САЩ използват стъпковата стратегия за влияние, която е следната: (1) можем да си купим някого; (2) тези, които не можем да купим, тормозим; (3) тези, които не можем да тормозим, убиваме; (4), живеем в пълна безнаказаност, независимо от това, което правим. Обратно казано, когато САЩ се намесва някъде, това е „подкрепа на местната демокрация\"; когато друга сила се намесва на същото място, това е „незаконна намеса в суверенна страна\".Но светът се е променил! Еднополюсният модел, при който една страна дирижира бъдещето на света, се е сринал. Старият принцип, че колкото повече натискаш една пружина, толкова повече пружината има шанс да те отхвърли в обратната посока, продължава да действа. Не само Китай е в неспирен възход, не само Русия изправя рамене, не само са налице нови политически и дипломатически алианси, но и разширените военно-политическите съюзи са с намаляваща добавена стойност. Страните от Европейският съюз, които са и членки в НАТО, имат свои вътрешни проблеми, които НАТО не може да реши; те изискват икономически и социални решения, а не военни действия.Самият Европейски съюз също е в затруднено положение и изисква реформи. Турция е с единия крак в НАТО, но другият вече се подава навън. Бързането с приемането на Македония в НАТО (и „някога, толкова някога\" в ЕС) няма да уплаши Русия и Китай. Още по-малко прехвърлянето на нови оръжия в Украйна ще реши проблемите на Крим, Косово и Кюрдистан, например.Затова Америка ще стане „велика отново\" само чрез две алтернативи.Първата алтернатива е да постигне убедителен, бърз и влиятелен социално-икономически възход. Да стане отново иновативен и икономически лидер, пример за останалия свят. Трудна, но не абсолютно невъзможна задача.Втората алтернатива е САЩ да разширява политическото, военното и дипломатическото си влияние в света. В това отношение САЩ имат обици на ушите - освен Втората и Третата („Студената\") световни войни, те нямат друга спечелена война, в която са участвали, а са участвали на много други места. Освен това, може случайното започване на поредната военна игра да предизвика Последната световна война - ядрената.Затова: или социално-икономически възход в САЩ и убедителното им превръщане в мирен, иновативен и социално-икономически лидер, или дрънкане на оръжие. Ако САЩ се учат от своите предишни грешки, очаква ги прекрасно светло бъдеще! И щастлив световен мир. Ако САЩ продължат да живеят за сметка на бъдещето (безучастни към климатичните промени, с нарастващ външен дълг, с безкрайно „разширяване\" на НАТО, със силно влияние на „дълбоката държава\" и т.н.), очаква ги банкрут. Може би и всички нас.Имаме сметка Америка да стане велика отново, нали??Още преди тежката финансова и икономическа криза от 2007-ма година развитието на Европейския съюз загуби темпо. Самата криза разклати още повече относителната стабилност на съюза. Междувременно други страни извън ЕС успяха да постигнат забележителен демографски, икономически, научен, социален, културен и военен прогрес. Стогодишният маратон на Китай е убедителна илюстрация, че нашата западна общност наистина се сдобива с икономически и морални конкуренти; „пролетарският\" Пекин придоби неоценимо влияние в световен мащаб.Ако се вярва на старата традиция, че там, където влезе България, проблемите нарастват и общността се разпада, тя се оказа вярна. Пред ЕС е юридически Брекзит; същевременно е налице опърничава Вишеградска четворка, някои държави не признават указанията на Брюксел. Някаква Каталуния иска да се отцепи от Испания. Спорът за „бежанците\" продължава и днес, особено на фона на честите терористични актове. Едни страни са членки на НАТО, други не са; едни страни прилагат еврото, други - не. 4-те „големи\" в ЕС искат Европа на много скорости. В ЕС се говори на 24 езика. САЩ започват да конкурират данъчно доста страни от ЕС.Затова и екзистенциалният въпрос „Какъв Европейски съюз искаме?\" е най-актуалният от всички. Жан-Клод Юнкер представи „Бяла книга\" на Комисията с 5 сценария, които предлагат поглед към потенциалното състояние на Съюза до 2025 г. в зависимост от избора, който Европа ще направи. На свой ред, Мартин Шулц предвижда създаването на „Съединени европейски щати\" (СЕЩ) до 2025 г. и федерализация на Европа; изчезващ национален суверенитет, неконтролируемо брюкселско правителство. Но, както навремето се усмихваше Чърчил, „политикът е длъжен да предсказва какво ще се случи утре, след седмица, след месец и след година; а после да обясни защо това не се е случило\".При толкова много планове за ЕС остава да се уточни само датата, когато ще настъпи мир и спокойствие. Каква закваска обаче липсва на ЕС, за да се превърне съюзът в отлично функционираща и привлекателна система?В момента „ЕС 1\" обхваща всички страни-членки на ЕС, са зона на обща свободна „пазарна икономика\", частично регулирана от Брюксел. И толкова. „ЕС 2\" са страните от еврозоната, стремяща се към финансова интеграция. „ЕС 3\" са Германия, Франция и Брюксел, които държат на централна роля. Може би има и „ЕС 4\", където попадат страни като България, които нямат особено значение при вземане на общите решения. Какафоничен съюз, оставен свободно да плува по течението на историята; никаква обща външна политика, никакви общи социални правила; никакви общи фискални политики и т.н. Съвсем скоро се очертава ЕС да бъде обезглавен, ако си припомним бележката на Лудвиг Ерхард, че „Европа без Великобритания ще се окаже туловище без глава\".И така, каква закваска отсъства на Европейския съюз? Един от бащите-основатели на ЕС Жан Моне предупреждаваше следното: „Европа никога не е съществувала. Европа не е сума от национални суверенитети. Европа трябва да се създаде!\". Добавяйки „Но ние няма да създаваме европейска нация вместо френска нация\". Очевидната закваска, която отсъства на ЕС, е общоевропейската демокрация. Гражданите на отделните страни-членки не участват във вземането на общите решения, те не са питани, мненията им не са проучвани, вождизмът надделява над общественото мнение.Казано по друг начин, ЕС ще се превърне отново в силно привлекателна дестинация не само чрез икономическите си постижения, а чрез разгръщане на общоевропейската социална демокрация. Но тогава някои ще трябва да се смъкнат от троновете си: „началници\", комисари, еврочиновници.Предизвикателствата пред ЕС са големи, но има ли по-добро общо бъдеще?Татковината (не на „Тато\"!) има да решава само два проблема: вътрешни и външни.Основният вътрешен проблем е с дълготраен характер: забележителна корупция (да не се бърка с подкупите!) и „дълбока държава\" на олигархията. Проблемът не е решим в кратък (две-три години) срок и само със закон против корупцията, а изисква система от колективни мерки на „десни\", „леви\", „патриоти\", „зелени\" и т.н. Гражданството не усеща нито корупцията да е притеснена, нито олигарсите да са обедняващи.Основният външен проблем е дали по време на европредседателството сегашното правителство, президент и парламент ще представят предложение за „догонващо и иновативно развитие на по-слабо развитите страни-членки на ЕС\" до 2025 г. Добре ще е, в контекста на горното, евродепутатите да предприемат екскурзии до екзотични и приключенски дестинации като Столипиново, Северозападна България и други омайни нашенски красоти. Освен ако не прескочат от ужас обратно Дунава „като Левски, ако беше жив\", със сигурност евродепутатите ще се замислят за нашето общо бъдеще.", "date": "2018.01.08", "title": "2018: Прелитат черни лебеди"}
{"url": "http://www.cross.bg/myasto-talanti-shtafeta-1564965.html", "text": "/КРОСС/ Двама от Спортните таланти на „Еврофутбол\" за 2017 г. - Антон Синапов и Димитър Герджиков, пребориха лошите метеорологични условия в Обехоф и финишираха 8-ми в мъжката щафета в четвъртия кръг от Световната купа по биатлон вчера, 07.01.2018 г. Това е вторият най-добър резултат за България в щафета за последните 30 години, а освен двамата състезатели (Синапов на втори пост, Герджиков - на трети) в групата от български биатлонисти бяха Михаил Клечоров и Владимир Илиев.Те завъртяха пет наказателни обиколки и използваха общо 15 допълнителни патрона, което им отреди 8-мо място в крайното класиране.На 05.01.2018 г. бе стартът на първата дисциплина - \"Спринт\", Антон зае 34-то място и получи първи точки за световната купа (след попадането в ТОП 40). Така той постигна и най-добрият български резултат за деня - биатлонистът от Чепеларе завъртя една наказателна обиколка при първото си посещение на рубежа, като така извоява място в „Преследване\"-то, което бе на следващия ден - там той стана 44-ти. Димитър сгреши три пъти и зае 82-ра позиция, с което не намери място в съботното преследване.  ", "date": "2018.01.08", "title": "Спортни таланти на \"Еврофутбол\" в мъжката щафета по биатлон и осмо място за България"}
{"url": "http://www.cross.bg/korab-tanker-tovaren-1564966.html", "text": "/КРОСС/ Намерено е тялото на член на екипажа на иранския петролен танкер, който се запали след след сблъсък с китайски товарен кораб край източния бряг на Китай, предаде Ройтерс.Ръководителят на иранската пристанищна и морска администрация Мохамад Растад заяви, че трупът е изпратен в Шанхай за идентифициране. Противопожарни и спасителни екипи се опитват да установят контрол над пожара и да открият 32-амата членове на екипажа.Самолет от американските ВМС \"Боинг П-8A Посейдон\" се е присъединил към операцията за издирване и спасяване на моряците от танкера, плаващ под панамски флаг. След сблъсъка с товарния кораб от Хонконг, станал в събота вечерта на около 300 км източно от Шанхай, в издирването на екипажа на иранския танкер участват осем китайски плавателни съда, един южнокорейски кораб и хеликоптер.Американският военен самолет е обследвал безрезултатно площ от около 3600 квадратни морски мили и се е завърнал в базата си на японския остров Окинава. По данни на китайското министерство на транспорта всичките 21 човека на борда на китайския товарен кораб са били спасени. Китайски представители заявяват, че нямат обяснение за причините за катастрофата. Има опасност горящият танкер да избухне.  ", "date": "2018.01.08", "title": "Намерено е тялото на моряк, загинал при сблъсъка на ирански танкер с китайски товарен кораб"}
{"url": "http://www.cross.bg/kadirov-rysiya-evropa-1564967.html", "text": "/КРОСС/ Чеченският лидер Рамзан Кадиров призова Европа и Русия да застанат на един фронт срещу САЩ.Според него САЩ правят всичко възможно да създадат горещи точки около Русия и да предизвикват хората да се избиват. Той дори очерта три  фронта, по които действат: признаването на Йерусалим за столица на Израел, подкрепата на опозицията в Сирия и подбуждането на гражданска война в Иран.„Властите на САЩ дискредитират религията, държавността и световния ред\", обяви Кадиров в социалните мрежи.В бъдеще хаосът може да заплаши и европейските страни. Кадиров счита, че крайната цел на САЩ е чрез смъртта на милиони хора да поемат контрол над природните богатства и припомни, че Владимир Путин винаги е бил против еднополюсния модел.„Нашите европейски партньори трябва да разберат, че Русия заема позицията на справедливостта и опазването на живота на Земята. Европа не трябва да се страхува да представи позиция срещу вероломството, в противен случай все повече страни ще бъдат потопени в хаос, включително европейските\", допълни Кадиров.", "date": "2018.01.08", "title": "Кадиров призова за единен фронт между Русия и Европа срещу САЩ"}
{"url": "http://www.cross.bg/manolova-godina-minyorite-1564968.html", "text": "/КРОСС/ „Ще бъде решен проблемът с ранното пенсиониране на миньорите, работили в съкратени през миналата година мини\". Това обяви на брифинг в Министерски съвет омбудсманът Мая Манолова, която проведе среща с премиера Бойко Борисов и с финансовия министър Владислав Горанов във връзка с пенсионирането на миньорите, предава „Фокус\".„Имахме среща с Бойко Борисов, който изслуша миньорите и с общо решение реши проблема на хората, които са работили в съкратени мини през миналата година, да бъде решен. Проявиха разбиране г-н Борисов, г-н Горанов, шефът на НОИ и социалният министър\", обясни Манолова.По думите ѝ обаче проблемът, който не може да бъде решен от МС, е свързан с мините, които предстои да бъдат съкратени през тази година.„Подготвила съм законодателни промени, които ще внеса в парламента и за миньорите, които работят в мини, които ще бъдат закрити тази година да могат рано да се пенсионират\", каза още Мая Манолова. Тя внесе и малко яснота около казуса.„Без предупреждение с една промяна в закона, наречена просто прецизиране им отнеха правото на ранно пенсиониране. При това без предупреждение. Оказа се, че хора, които разчитаха, че при ликвидацията на рудника, имат достатъчно подземен стаж по 20 и няколко години, ще могат да се пенсионират в момента, в който навършат 45 години и 6 месеца. След тази промяна в началото на месец декември това право им беше отнето, при това без аргументи за или против предколедно. С общо решение се реши за всички заварени случаи с указания на НОИ, проблемът на тези хора от закритите през миналата година рудници, да бъде решен\", заяви Манолова.По думите ѝ има доста фрапантни случаи, които за 2 дни, тъй като миньорът е роден на 2 септември, няма да може да се пенсионира и трябва да чака още 10 години.„Тук има един друг миньор, който се казва Бойко Методиев Борисов, който също не можеше да се пенсионира. Това са хора с по 18, 20, 24 години стаж под земята. Днес справедливостта възтържествува поне за всички заварени случаи\", обясни Манолова.В конкретния случай тя се пребори за правата на 169 миньори.  ", "date": "2018.01.08", "title": "Мая Манолова реши проблем с ранното пенсиониране на 169 миньори"}
{"url": "http://www.cross.bg/pyonchan-roboti-budeshteto-1564970.html", "text": "/КРОСС/ Южна Корея ще се опита да смае света с технологии от бъдещето по време на Зимните олимпийски игри в Пьончан тази година, става ясно от предварителните информации за най-голямото спортно събитие, предава Technews.Необикновени говорещи роботи, 5G комуникации, виртуална реалност в 360 градуса, ефект на присъствие на зрителите на самото спортно поле - това са само част от технологичните чудатости, които очакват посетителите на игрите в Пьончан.Пълният списък на всички разработки и технологии от бъдещето, които ще бъдат представени на Олимпиадата, все още се пазят в тайна, но за някои от тях вече има достоверна информация.Умни говорещи роботи HUBO, разработени от LG Electronics, ще носят олимпийския огън, ще помагат на гостите и участниците в събитията по време на Игрите. Към момента роботите могат да общуват с хора на различни езици, да изпълняват ролята на екскурзоводи, да намират едни или други обекти от инфраструктурата, предмети и информация, да копират и изразяват човешки емоции.Друг вид роботи пък ще почистват след състезанията и завършване на Олимпиадата. За тях е разработен специален софтуер, който не изисква контрол от страна на хората.Комуникационната технология на бъдещето, 5G, ще представи най-големия телеком в страна - Кorea Тelekom. Докато в света все още се използват стандарти за 3G връзки и само ограничен брой държави внедряват 4G, в Южна Корея още през 2020 г. ще има масово достъпни 5G комуникации. Тази технология позволява предаване на 40 пъти повече данни от мрежите 4 G LTE за същото време.Освен това Кorea Тelekom обещава на всички гости и участници в Олимпиадата възможност да пробват технологии като 360-градусова виртуална реалност, „двойни екрани\" и ефект на присъствие на самото поле на спортните битки.Зимните олимпийски игри в Пьончан ще се проведат от 9 до 25 февруари тази година. ", "date": "2018.01.08", "title": "Роботи ще носят олимпийския огън и ще помагат на зрителите в Пьончан"}
{"url": "http://www.cross.bg/evrotzenta-tzenite-atina-1564969.html", "text": "/КРОСС/ От днес се покачиха цените на магистралните такси на няколко места в отсечката Коринтос -Трикала - Каламата и Атина - Пелопонес. Цените са завишени от 5 евроцента до 30 евроцента - в зависимост от категорията и изминатото разстояние. За леките коли с 5 евроцента се повишава цената на отсечката Атина - Ламия. Ако пътувате от Солун за град Ламия, ще платите 35 цента повече. С 20 евроцента по-скъпо е пътуването от Атина за Лариса, предава БНР.За повечето отсечки цените остават непроменени, защото имаше леко завишаване в последните месеци на миналата година.Често пътуващите избират обходни безплатни пътища, но понякога разходите за бензин са повече от таксата. Има възможност и за закупуване на абонаментна карта, с която цените на пътните такси са по-ниски. ", "date": "2018.01.08", "title": "Покачват се цените на магистралните такси в Гърция"}
{"url": "http://www.cross.bg/vratza-puteka-trima-1564971.html", "text": "/КРОСС/ Мъж на 60 години прегази трима пешеходци край Враца.Около 16.30 часа вчера мъжът с инициали Ц. Ц. е блъснал трима души, пресичащи на пешеходна пътека до ресторант „Череша\" на пътя Враца  - Оряхово.Вследствие на удара двама от пешеходците загиват. Жертвите са на 64 и 58-годишна възраст от Враца. Третият пешеходец е била 83-годишна жена, която е ранена и поместена за лечение в МБАЛ \"Христо Ботев\" -Враца.Водачът е бил тестван за употребата на алкохол като взетата проба е отрицателна. По случая е образувано досъдебно производство. ", "date": "2018.01.08", "title": "Шофьор уби двама души и рани един на пешеходна пътека"}
{"url": "http://www.cross.bg/elektroenergiya-klienti-dekemvri-1564972.html", "text": "/КРОСС/ Повече от половината клиенти на EVN България са потребили до 300 киловатчаса електроенергия през декември 2017 г. Това сочат данните на дружеството за потреблението в Югоизточна България. Средната стойност на фактурите за всички битови клиенти на EVN България за декември 2017 г. е 61,49 лв. с ДДС, което е 4,63% по-ниска стойност спрямо средната фактура от декември 2016 г., когато е била 64,47 лв. с ДДС. Тази разлика следва по-ниското средно потребление, което през декември 2017 г. е 325 kWh, или със 7,7% по-малко спрямо средното потребление от декември 2016 г. от 352 kWh.Данните по нива на потребление са както следва:-\tКонсумация на електроенергия до 300 kWh имат 57,5% от клиентите. Средната стойност на фактурата за декември 2017 г. при тези клиенти е 22,89 лв.-\tКонсумация на електроенергия от 301 до 1000 kWh имат 38,8% от клиентите. Средната стойност на фактурата за декември 2017 г. при тези клиенти е 100,56 лв.-\tКонсумация на електроенергия над 1000 kWh имат 3,7% от клиентите. Средната фактура за декември 2017 г. при тези клиенти е 251,84 лв.Посочените средни стойности на потребление и фактури не се отнасят към конкретен случай, тъй като консумацията на електроенергия при всеки клиент е индивидуална. Във всички посочени данни не са включени клиентите, които имат нулево потребление на електроенергия.Определящо за консумацията е начинът на отопление на клиентите. В планинските райони, където традиционно се ползват дърва за отопление, потреблението и фактурите са по-ниски сравнено с други области, в които най-честият начин за отопление е чрез електроенергия.EVN България напомня, че особено през зимата важно значение за консумацията на електроенергия и от там за размера на фактурите имат редица фактори:-\tиндивидуален режим и интензивност на потребление при всеки клиент/всяко домакинство-\tизползва ли се в имота електроенергия за отопление-\tвъншна температура: понижението на външната температура с 1 °C увеличава потреблението на енергия за отопление с около 10%-\tброй помещения в жилището, които се отопляват, брой живущи в жилището -\tсъстояние на жилищната сграда/имот - налице ли са енергийноефективни мерки в сградата/имота-\tвид и брой на използваните електроуреди, техният клас на енергийна ефективност и др.Във всяка фактура за електроенергия, издавана от EVN България, се съдържа конкретният период, за който е отчетена електроенергията, количеството консумирана електроенергия, срокът на следващо отчитане, срокът на следващо плащане, както и телефонен номер за връзка с дружеството. Утвърденият график за плащане по групи клиенти е: •\tза клиенти група I - от 10-то число•\tза клиенти група II - от 17-то число •\tза клиенти група III - от 24-то число•\tза клиенти група IV - от 30-то число ", "date": "2018.01.08", "title": "Повече от половината клиенти на EVN България са потребили до 300 киловатчаса електроенергия през декември 2017-а "}
{"url": "http://www.cross.bg/-te-sypermoderni-kameri-na-kat-pristignaha-1564953.html", "text": "/КРОСС/ КАТ започва да снима колите за превишена скорост с 28 супермодерни триноги камери, които ще вади от куфарчета, пише \"Телеграф\".Очаква се тази седмица уредите да бъдат разпределени из страната. За да са наясно как се работи с устройствата, 140 униформени ще преминат обучения на 10 и 11 януари.Всеки от радарите струва около 55 хил. лв., а общата цена е около 1,5 млн. лв.Уредите са сгъваеми и са в куфар. Те ще бъдат вадени от от пътните полицаи всеки ден и поставени на определен участък на пътя, без предупреждение за шофьорите.  ", "date": "2018.01.08", "title": "28-те супермодерни камери на КАТ пристигнаха"}
{"url": "http://www.cross.bg/aleko-svishtov-slychaii-1564954.html", "text": "/КРОСС/ Жителите на Свищов започват от днес празненствата по случай 155-та годишнина от рождението на великия български писател Алеко Константинов.На 13 януари 2018 година се навършват 155 години от раждането на писателя. Събития по случай този повод ще има през цялата седмица, съобщи БНР.В родния град на Щастливеца тържествата започват от тази вечер. В детския отдел на градската библиотека в Свищов ученици ще четат откъси от произведения на Алеко.Очаква се кулминацията на Алековите дни да е на 12 януари. Тогава от къщата музей на Щастливеца ще тръгне факелно шествие. Шествието ще бъде до паметника на писателя в градската градина в Свищов.В хода на честванията ще се връчи и традиционната литературна награда в международния конкурс за къс хумористичен разказ. Предвидени са още театрални постановки и други. ", "date": "2018.01.08", "title": "Започват честванията на на 155-ата годишнина от рождението на Алеко Константинов"}
{"url": "http://www.cross.bg/dobrev-zatvora-instryktazh-1564955.html", "text": "/КРОСС/ Регионалният директор на Автомобилната администрация в Пазарджик Владимир Добрев вече не е на тази длъжност.Припомняме, че той заведе свои служители в клуба на местния затвор, където проведе обичайния инструктаж, а в резултат, вместо да си вземат поука подчинените му подават сигнал срещу него.\"Имаше служител на ДАИ в затвора. Имаше задържани изпълнителни директори и после пуснати. Именно за това заведох служителите на ДАИ в пазарджишкия затвор\", обясни по бТВ вече бившият директор Добрев.\"Исках да проведа на служителите инструктаж в клуба на затвора. Така исках да им обърна внимание, че проблемът с корупцията е голям. Служителката, която е пуснала сигнала срещу мен, не е трябвало да идва с нас\", казва той.\"Проблемите ми дойдоха след посещението ми там. Започнаха проверки и ми предложиха да си тръгна по взаимно съгласие\", разказва Добрев за това как е загубил работата си.  ", "date": "2018.01.08", "title": "Изгониха шефа на ДАИ в Пазарджик, провел инструктаж в затвора"}
{"url": "http://www.cross.bg/tzska-plovdiv-naii-dobur-1564956.html", "text": "/КРОСС/ Капитанът на националния отбор Ивелин Попов стана за трети пореден път футболист на годината, с което изпревари легенди като Кирил Ивков, Димитър Пенев и Красимир Балъков, които имат по два приза.Нападателят на Спартак Москва се изравни по награди с Христо Бонев (1969, 1972, 1973) и изостава само от рекордьора със седем Димитър Бербатов (2002, 2004, 2005, 2007, 2008, 2009, 2010) и Христо Стоичков (1989, 1990, 1991, 1992, 1994).В анкетата гласуваха 104-ма спортни журналисти от 48 медии, а Ивелин Попов получи 128 точки по системата три за първо място и една за трето, информира Оффнюз. На второ място с изоставане от четири точки остана Мартин Камбуров, който игра през пролетта в Локомотив Пловдив, а през есента - в Берое. Третото място спечели друг пловдивчанин - Тодор Неделев от Ботев.Треньор на годината очаквано стана Станимир Стоилов, който спечели четвъртата си поредна титла на Казахстан с Астана.Футболист на годината:1. Ивелин Попов (\"Спартак\" Москва, 228)2. Мартин Камбуров (\"Берое\" и \"Локомотив\" Пловдив, 124)3. Тодор Неделев (\"Ботев\" Пловдив)Треньор на годината:1. Станимир Стоилов (\"Астана\", 272 точки)2. Николай Киров (\"Ботев\" Пловдив, 118) 3. Стамен Белчев (ЦСКА, 71)Най-добър нападател:1. Фернандо Каранга (ЦСКА, 73 гласа)2. Мартин Камбуров (\"Берое\" и \"Локомотив\" Пловдив, 24)3. Кирил Десподов (ЦСКА, 2)-. Джоди Лукоки (\"Лудогорец\", 2)-. Клаудиу Кешерю (\"Лудогорец\", 2)Най-добър халф:1. Марселиньо (\"Лудогорец\", 37)2. Тодор Неделев (\"Ботев\" Пловдив, 27)3. Лъчезар Балтанов (\"Ботев\" Пловдив, 12)Най-добър защитник:1. Давид Яблонски (Левски, 60 гласа) 2. Николай Бодуров (ЦСКА, 24)3. Антон Недялков (ЦСКА, 13)Най-добър вратар:1. Божидар Митрев (\"Левски\")2. Ренан (\"Лудогорец\")3. Благой Макенджиев (\"Пирин\")Най-добър чужденец: 1. Фернандо Каранга (ЦСКА, 55 гласа)2. Марселиньо (\"Лудогорец\", 17)3. Вандерсон (\"Лудогорец\", 13)Най-проспериращ млад играч: 1. Кирил Десподов (ЦСКА, 40 гласа)2. Петко Христов (\"Фиорентина\", 33)3. Андреа Христов (\"Славия\", 12) ", "date": "2018.01.08", "title": "Ивелин Попов отново е Футболист на годината"}
{"url": "http://www.cross.bg/madrid-losho-blokirani-1564958.html", "text": "/КРОСС/ Лошо време скова части от Испания. Заради обилен снеговалеж, повече от 3 хиляди шофьори се оказаха блокирани на пътя близо до Мадрид през уикенда.Завръщащи се след празниците хора прекараха часове в автомобилите, след като 70-километров участък от шосе между Мадрид и Сеговия беше блокиран от снега.В края на неделния ден бяха спасени и последните блокирани. ", "date": "2018.01.08", "title": "Лошо време скова части от Испания"}
{"url": "http://www.cross.bg/koryptziya-predstavitel-nedoverie-1565011.html", "text": "/КРОСС/ „Важно е всеки политик и всяка една политическа сила да бъде последователна в действията си. Затова вотът на недоверие към кабинета ще бъде на 17 януари, както БСП обеща. Готови сме и с мотивите\". Това каза зам.-председателят на ПГ на „БСП за България\" Георги Свиленски пред БНТ.Тази дата бе насрочена като внасяне на вота още през декември миналата година. Свиленски добави, че вотът ще бъде на тема корупция, защото, за съжаление, тя се оценява и от чуждестранни медии, като „Гардиън\", които казват, че България е най-корумпираната страна в ЕС .Народният представител добави, че корупция е имало и преди, но от 2009 г. ГЕРБ е във властта и 10 години са достатъчни, за която и да е политическа сила, да направи крачки за решаването на този проблем.„Корупцията, бедността, доходите са големите проблеми на българските граждани, от днес може да говорим и за сигурността, която бе изместена на заден план заради председателството\", категоричен бе народният представител.Той заяви, че най-важното в дебата за вота на недоверие е българските граждани да разберат условията, в които живеят.„Няма значение дали сме председатели на ЕС или не, когато си на първо място по корупция, когато всеки ден има убийства\", каза още социалистът. Георги Свиленски бе категоричен, че корупцията е част и от изборните резултати в последните години и е източник на бедност, ниски доходи, проблемите в здравеопазването и образованието.„Управляващите са отговорни за корупцията в страната\", заяви още той.Народният представител припомни, че от момента, в който започна темата за шуробаджанащината, централата на БСП е засипана със сигнали от цялата страна, но случаят Хасково е показателен. ", "date": "2018.01.08", "title": "Както е обещано, вотът на недоверие ще бъде внесен на 17 януари"}
{"url": "http://www.cross.bg/ycheniya-poveche-ravnishte-1564957.html", "text": "/КРОСС/ Въздушнокосмическите сили (ВКС) на Руската федерация ще проведат повече от 500 учения от различно равнище през текущата година, предава РИА Новости, цитирайки военното ведомство на страната.„През 2018 г. под ръководството на главнокомандващия Въздушнокосмическите сили и длъжностните лица на Главното командване на ВКС са планирани мероприятия по бойно подготовка, основни от които ще станат повече от 500 учения на различно равнище\", пише в официално заявление на руското министерство на отбраната.Отбелязва се, че се планират повече от 1300 мероприятия с различни категории военнослужещи, обучения по усвояване на въздушно-полевите навици сред екипажите на руската бойна авиация. ", "date": "2018.01.08", "title": "Руските ВКС с над 500 учения през 2018-а"}
{"url": "http://www.cross.bg/rybli-miliona-prezident-1565003.html", "text": "/КРОСС/ Малко над 400 милиона рубли (около 11,4 милиона лева) бяха внесени в сметката за предизборната кампания на Владимир Путин за президент на Русия, предава ТАСС. Това е публикувано в разчетите, предоставени на местната Централна избирателна комисия, като по правило кандидатите за президент трябва предварително да покажат с какви средства разполагат.И за Владимир Путин те са точно 400 030 934 рубли и 98 копейки. Това е и максимумът, с който може да разполага всеки един кандидат за президент, като парите строго могат да бъдат използвани само разходи, свързани с кампанията.Парите за Путин идват основно като дарения от регионални структури на управляващата партия „Единна Русия\", която вече обяви, че ще подкрепи настоящия президент, въпреки че той излиза на изборите като независим кандидат.На второ място по средства в предизборната кампания е Владимир Жириновски - 200 милиона рубли (5,2 млн. лв.), трети е лидерът на Партията на растежа Борис Титов - 20,7 млн. рубли (590 хил. лв.), следвани от журналистката Ксения Собчак, издигната от инициативен комитет - 19,44 млн. рубли (550 хил. лв.).Общо 13-те кандидати за президент на Русия ще разполагат с 656 милиона рубли (18,66 млн. лв. ) за предизборна кампания.С най-малка сума е лидерът на комунистическата партия Павел Грудин - със само 1000 рубли (28 лв.). ", "date": "2018.01.08", "title": "Путин тръгва на президентските избори с 400 милиона рубли за кампания"}
{"url": "http://www.cross.bg/astana-stoilov-rukovodstvoto-1565008.html", "text": "/КРОСС/ Футболен треньор номер 1 на България Станимир Стоилов подписа нов договор с казахстанския шампион \"Астана\" и остава начело на клуба.През декември Стоилов заяви, че смята да напусне позицията си след като успя да доведе тима до четири поредни шампионски титли, но от ръководството на \"Астана\" разкриха в понеделник, че българинът е променил решението си.Под ръководството на бившия наставник на българския национален отбор, \"Астана\" стана първият казахстански отбор, който влезе в групите на Шампионската лига, а през този сезон и първият, който достигна до кръга на директните елиминации в Лига Европа, като следващият месец ще играе ще срещу Спортинг (Лисабон) на 1/16-финалите на втория по сила континентален клубен турнир. ", "date": "2018.01.08", "title": "Станимир Стоилов остава начело на \"Астана\""}
{"url": "http://www.cross.bg/bankovi-karti-arestyvan-1564959.html", "text": "/КРОСС/ Полицията на Филипини арестува български гражданин, използвал клонирани банкови карти, за да източва банкомати в провинция Пампанга, предава GMA News.Съгласно разпространената информация, Ивайло Сашов Гълъбов е разполагал с няколко дубликата на банкови карти, чрез които е успял да открадне повече от 60 хил. песос (малко над 1950 лева), преди да бъде арестуван в Сан Фернандо.Гълъбов, който е обвинен в нарушаване на Закона за регулиране на устройствата за достъп и Закона за предотвратяване на киберпрестъпността, отказа да коментира обвиненията срещу него.  ", "date": "2018.01.08", "title": "Втори арестуван българин за източване на банкомати във Филипините"}
{"url": "http://www.cross.bg/nyama-zashtoto-bulgariya-1565009.html", "text": "/КРОСС/ Политологът Александър Маринов в интервю за актуалните теми от политическия живот в страната пред \"Епицентър\".- Само по себе си това посещение е нормално и полезно събитие. Проблемът идва от (само)натоварването на България с претенции и очаквания за някаква изключителна роля в отношенията ЕС-Турция. За пореден път рекламно-пропагандните съображения взеха връх над здравия политически разум. Месеци наред приближените до управляващите и лично до Борисов облъчват обществото, че изведнъж сме се превърнали в значим общоевропейски фактор. Което, разбира се, не е вярно, но изглежда премиерът започва да вярва на ласкателите си и опасно да се надценява.България не може да се превърне в „мост\" между Турция и ЕС не само поради своите скромни възможности и ограничено влияние, но и поради дълбоките корени на проблемите в тези отношения. Ще Ви дам само два примера - с новини от днешния ден. Информационните агенции съобщиха, че турският парламент е създал специална комисия за разследване на проявите на ислямофобия в четири страни от ЕС - Австрия, Германия, Франция и Белгия. А в интервю пред \"Ди Велт\" премиерът на Унгария Виктор Орбан заяви по отношение на мигрантите мюсюлмани: „Ние ги възприемаме тези хора не като мюсюлмански бежанци, а като мюсюлмански завоеватели\". Бих попитал - как си представя нашия министър-председателя посредническата мисия при такива остри противоречия?Образно казано, подобни непремерени, импровизирани инициативи могат да ни поставят в положението на човек, който се опитва да разтърве участници в сбиване, но получава шамари и от двете страни.- Стартът на 2018 г. с нищо съществено не се отличава от края или началото на миналата. Проблемът на така нареченото икономическо оживление у нас е, че но никакъв начин не води до подобряване на живота на огромното мнозинство от българите. Всичко останало е умишлено манипулиране на обществото с изкуствено нагласени средни величини - като данни за „забележителния ръст на доходите\". А поредните тревожни данни за задълбочаването на демографската криза просто са симптом, че вървим на зле. Основната причина за това е, че държавата се управлява лошо, некомпетентно, користно. Това, че управляващите се самоизтъкват по един безсрамен начин, не е учудващо - това могат, това правят. По-лошото е, че все още не се очертава реална алтернатива на това управление. Не защото не може да се намерят по-качествени или по-почтени 20-30 души да управляват страната. А защото е нужен добре обмислен и научно обоснован качествено различен модел на управление, който да изхожда от други приоритети и да си поставя за цел реално подобряване на живота на мнозинството българи, а не на шепа грабители в и около властта. Такъв модел още няма, затова и казвам, че няма алтернатива. А не защото ГЕРБ и Борисов са прекрасни и незаменими, друг е въпросът, че са перфектни при прилагането на днешния порочен, грабителски модел, унищожаващ нацията ни.- Не вярвам, а и да получи, ще бъде претоплена манджа за елементарна пропагандна употреба. Причината е, че много силни фактори в българската политическа и икономическа власт нямат интерес да бъде казана истината за целия период на прехода. Ако тази истина бъде представена пред обществото, очакват ги големи неприятности. Много се изненадвам от мненията на някои иначе интелигентни хора, които твърдят, че преходът, в частност - приватизацията, са успешни, защото алтернативата била нещата да останат, както са били през 1989 г. Истинският въпрос не е трябвало ли е да се прави приватизация или не, а каква приватизация и как да се направи. А също - как и защо е била направена по известния ни начин.- Тук имаме класическо съвпадение на три неблагоприятни фактора - липса на публичност и обосноваване на позицията по основния въпрос (домашното насилие), неспособност ясно да се разграничи приемливото от неприемливото в Конвенцията, желанието на някои среди да възвърнат загубената си популярност. А що се отнася до налагането на въпросните чужди и неприемливи за нашето общество „ценности\", то тече отдавна. За съжаление, рядко получава необходимия отпор.- По-важният въпрос е как ще отекне това вето в българското общество. Проблемът с корупцията, и то - голямата, политическа корупция, засяга всички българи и затова трябва да бъде мишена на обществена енергия. Ако оставим политиците да се самоконтролират и самосанкционират, резултатът е ясен. Последната трагикомедия с оттеглената оставка на Делян Добрев е точна илюстрация.Президентът за пореден път е прав при употребата на този инструмент. Благодарение на решителната му позиция беше спряно безумието с мораториума над новите лекарства, въпреки че други обраха лаврите. Тогава поне управляващите размислиха в последния момент, или по-точно - Борисов се уплаши за популярността си и дръпна юздите на групата си. Сега едва ли ще стане така.Иначе, независимо дали Еврокомисията е в София, или не, никой в Европа няма илюзии относно действителното положение с корупцията в България. Неслучайно се появи този крайно обиден коментар за България: „Корумпирана, но не създава проблеми\". Проблеми създават страни като Унгария, Чехия, Полша, Австрия - тези, които защитават своите интереси. А ние се кланяме и подмазваме.- Кампания няма, просто сега България е в светлината на прожекторите по обективни, формални причини. А светлината изтръгва от мрака нелицеприятни гледки, които някои прагматични европейски политици са склонни да загърбват, стига „да не създаваме проблеми\". За европейските медии и обществеността обаче нещата не стоят по този начин. Така че, ще се наложи да свикваме - поне за шест месеца - с това „нездравословно\" внимание. Дори се опасявам, че ще чуем и по-лоши неща, и то не защото има общоевропейска конспирация срещу управляващите в България.Разликата между нас и другите страни е не в това, че там няма корупция. Има, разбира се, не ние сме измислили корупцията. Но у нас тя се е превърнала в норма, в начин на съществуване на властващите и в начин на оцеляване на голяма част от обществото. Т.е., на запад се прави разлика между отделен политик в Малта и начина на функциониране на институциите. У нас такава разлика няма - като правило, изключения, разбира се, винаги има. Не всички политици са корумпирани, но командват парада корумпираните.- Вероятно, защото са незабележими с просто око. Между другото, силно се затруднявам да посоча такъв успех на страната ни. Говоря за успехи с истинска, трайна стойност за отстояването на националния интерес, а не за всекидневното самохвалство. Може би с изключение на затоплянето на отношенията с Македония, но и тук поради липса на чувство за мярка и умение за стратегическо мислене е възможно в крайна сметка да инкасираме повече вреди, отколкото ползи. Като цяло отношенията на Балканите, в частност - в Западните Балкани са много по-сложни, отколкото предполагат българските пишман-лидери от европейски мащаб.- По тази тема - несъществен. Вот на недоверие за корупция изисква много солидна и конкретна доказателствена подготовка, дори ако става дума само за „неуспех в борбата с корупцията\". Най-вероятно „дебатите\" ще протекат като размяна на взаимни обвинения на познатото махленско равнище.БСП е избрала една тактика на непрестанни атаки срещу управляващите, която има известен успех, защото ги изнервя, вади от равновесие и те допускат гафове. Но ангажирана в тези безкрайни текущи размени на удари левицата пилее енергия и губи безценно време да подготви и представи на обществото реална алтернатива на това управление. За съжаление, започва просто да имитира алтернативност. Да съчиниш един „алтернативен бюджет\" въобще не означава, че си алтернатива. Все още не е ясно какъв различен, подчертавам - качествено различен модел на управление предлага на БСП, кой го изработва и кой ще го осъществява.Що се отнася до опозицията - всяка нейна част (в парламента и извън него) гони своите интереси. Всяка ще се опита да извлече някакви текущи дивиденти, и нищо повече.  Управляващите имат своите сериозни личностни и коалиционни проблеми, но този вот по-скоро ще ги консолидира, отколкото дестабилизира. Освен ако БСП не извадят някакви много сериозни нови факти.- Кабинетът няма да изкара мандата си, защото не управлява добре и не решава проблемите на страната. В допълнение негативен ефект има замитането под килима на всички неприятности, за да не се „изложим пред чужденците\". Проблемите се натрупват и в един момент ще избият на повърхността. Тогава ще възникне въпросът кой носи отговорност, а както знаем този въпрос е крайно неприятен за ГЕРБ и Борисов. И вероятно ще се повтори изпитаният номер от предишните две измъквания от властта. Дали ще мине - съмнявам се.Точно по тази линия ще се задълбочат ситуационните пукнатини и напрежения в управляващата коалиция. Убеден съм, че и кабинетът „Борисов-3\" няма да изкара мандата си. Струва ми се, че дори ще има по-кратък живот от предишните два. ", "date": "2018.01.08", "title": "Александър Маринов: Държавата се управлява лошо, некомпетентно, користно"}
{"url": "http://www.cross.bg/strana-ykrainskata-praznitzi-1565012.html", "text": "/КРОСС/ Украинската армия продължава да не спазва примирието дори по празнициЗа изминалата седмица (1-7 януари) режимът на тишина бе нарушен от страна на Въоръжените сили на Украйна (ВСУ) 19 пъти. Провокации от страна на ВСУ към Донецката народна република се извърши по цялата линия на съприкосновение. Използват се миномети, гранатомети и всички видове стрелкови оръжия.Украинската страна продължава да не спазва минските споразумения, нито примирието по случай новогодишните празници, обявено на 23 декември 2017 година.Жителите от временно окупираните от ВСУ територии съобщават за зачестили случаи на мародерства, грабежи и заплахи към мирно население. Така един от украинските бойци при миниране на частен дом се самовзриви.Така престъпленията от страна на ВСУ и незаконни националистически подразделения хвърлят в ужас и страх мирното население.\n\t\t\t\t\t", "date": "2018.01.08", "title": "Украинската армия продължава да не спазва примирието дори по празници"}
{"url": "http://www.cross.bg/angelov-rosen-radylov-1564960.html", "text": "/КРОСС/ Най-вероятно Росен Ангелов е извършителят на шестте убийства в Нови Искър. Но толкова много противоречиви информации ни се подаваха от официалните органи, че хората се объркаха. Това заяви пред Нова телевизия експертът по национална сигурност проф. Николай Радулов на въпрос за шокиращата трагедия, разтърсила България през последната седмица.\"Да не се окаже, че има хипотеза, че се показва смъртта на този човек, пък се търси друг за убийството. Но се надявам, че това е убиецът. Първата информация, че всички лица са убити с по един изстрел в главата събудиха някакви съмнения около евентуалния извършител\", каза още той.\"Пълни глупости са твърденията, че Росен Ангелов е бил информатор на МВР и ДАНС. По какви теми може да е информатор той. Как се носят чували с пясък на обект ли\", попита експертът.\"Десетки хиляди хора са обявявани за издирване, но реално не са търсени. Осъдените и изчезнали, които не си излежават присъдата, са близо 600 души\", каза още проф. Николай Радулов.\"Събрани са достатъчно доказателство, че Росен Ангелов е извършителят на шестте убийства в Нови Искър\", заяви журналистът Слави Ангелов.\"Смущава ме това, че този човек осем години е бил издирван, а в същото време не е бил търсен. Всяка година се търсят между 13 500 и 16 000 души\", разкри Слави Ангелов. ", "date": "2018.01.08", "title": "Проф. Радулов: Пълни глупости са твърденията, че Росен Ангелов е бил информатор на МВР и ДАНС"}
{"url": "http://www.cross.bg/mestnite-selo-pochistvane-1564961.html", "text": "/КРОСС/ Наводнените миналата есен бургаски села излизат на протест, ако държавата спешно не почисти затлачените дерета. Въпреки ремонта на къщите, местните жители са в постоянен страх от ново бедствие, предава бТВ.Над 300 души са внесли подписка в Областната управа в Бургас, в която настояват да се изчистят опасните речни участъци.Хората край дерето в село Черни връх с тревога посрещат всеки дъжд. Според местните неправилно е изместено коритото на реката, която минава покрай селото.„При един малко по-силен дъжд ние може да сме следващите жертви, защото земята е пропита. Тя няма къде вече да излезе водата\", разказват местните.И в съседното село Ливада мерките, взети срещу нови наводнения, не успокояват хората.Областната управа няма бюджет за почистване на речните корита.Надеждите са в бюджета за новата година да бъдат заложени средства за цялостно почистване на опасните места, поне на тези, близо до селата. ", "date": "2018.01.08", "title": "Пострадалите при наводненията в Бургас плашат с протести"}
{"url": "http://www.cross.bg/boyan-petrov-nyakoii-1564962.html", "text": "/КРОСС/ Алпинистът Боян Петров планира да покори три 8-хилядника през 2018 г. - два в пролетния полусезон и един наесен през септември.Връх Еверест ще ми осмисли пролетния полусезон заедно с още някой от 8-хилядниците. Кой точно е, решаваме в момента, каза той по bTV.„През 2017 г. експедициите бяха пробни, за да видя дали ще успея да се върна в топ форма. В момента, слава Богу, нищо не ме боли, махнал съм железата. Вече нямам оправдание, трябва да го направя\", каза Боян Петров.„Всички спирачки ми действат като:  „Можеш\". Прескачам някакси трудността и се насочвам към още по-големи неща\", допълни алпинистът.Той представи и идеята си за дневник за изкачване на Копитото. „Когато лежах след катастрофата в Кресна, ми хрумна, че по пътеката, по която се подготвям, която е много стръмна и не става за разходка, а само за тренировки, можем да направим дневник, на който хората да се подписват и аз да разбера на това трасе освен мен ходи ли някой друг\", обясни той. ", "date": "2018.01.08", "title": "Алпинистът Боян Петров се е прицелил в три 8-хилядника през 2018 г."}
{"url": "http://www.cross.bg/stranata-bryuksel-evropredsedatelstvo-1564947.html", "text": "/КРОСС/ Българското европредседателство ще бъде представено в Брюксел. Посланикът на страната ни пред Европейския съюз Димитър Цанчев, ще запознае чуждите медии и европейски наблюдатели с целите и приоритетите, които си е поставила страната ни за следващите 6 месеца.А иначе официалната церемония по откриването ще бъде в Народния театър \"Иван Вазов\" на 11-и януари.По време на форума се предвиждат над 270 събития у нас и 1500 в Брюксел, а над 25 000 гости и делегати се очаква да пристигнат в страната ни през първата половина на годината. Всичко това ще струва около 150 млн. лева. ", "date": "2018.01.08", "title": "Представяме българското европредседателство пред чужди медии"}
{"url": "http://www.cross.bg/dolara-dulg-triliona-1564943.html", "text": "/КРОСС/ Глобалният дълг е нараснал до рекордните 233 трилиона долара през третото тримесечие на 2017 година. Това е с 16  трилиона долара повече, отколкото в края на 2016 година, сочи анализ на Института по международни финанси.Частният нефинансов сектор отчита исторически максимум на задълженията си в Канада, Франция, Хонконг, Южна Корея, Швейцария и Турция. В същото време обаче съотношението дълг - брутен вътрешен продукт е спаднало с три на сто за четвърто поредно тримесечие. ", "date": "2018.01.08", "title": "Глобалният дълг е достигнал рекордните 233 трилиона долара"}
{"url": "http://www.cross.bg/babinden-e-1564944.html", "text": "/КРОСС/ Празнуваме Бабинден, познат и като Ден на родилната помощ.Бабинден е посветен на възрастните жени, които в миналото са помагали на родилките, а сега на акушери и гинеколози. Много от обичаите са се изгубили през годините, но на места традициите все още се спазват.По-късно днес ще бъде осветено родилното отделение в столичната болница \"Света Анна\". ", "date": "2018.01.08", "title": "Бабинден е!"}
{"url": "http://www.cross.bg/dypka-ozonovata-yasno-1564948.html", "text": "/КРОСС/ Озоновата дупка се е свила, благодарение на забраната на вредни химикали. Това става ясно от изследване на НАСА.Спътникови снимки от миналата година показват, че озоновата дупка е започнала да се затваря и напълно ще изчезне до 2060 г. Досега не беше ясно дали намаляването на озоновата дупка е пряк резултат от протокола от Монреал, подписан от всички държави през 1985 г.С него бяха забранени вещества, които изчерпват озона от земната атмосфера. Той предпазва повърхността от ултравиолетовите лъчи, които предизвикват рак и увреждат посевите. ", "date": "2018.01.08", "title": "Озоновата дупка се е свила"}
{"url": "http://www.cross.bg/dimov-tyrtziya-odrin-1564949.html", "text": "/КРОСС/ В изказването си в Истанбул вчера турският президент Реджеп Тайип Ердоган реално се самопокани в София да дойде за откриването на централната джамия в София „Баня башъ\". Това каза по bTV Георги Димов, бивш генерален консул в Одрин.Бъдете сигурни, че това ще се случи по време на европредседателството, убеден е той.Във връзка с думите на Ердоган Димов коментира също, че голяма част от джамиите у нас са реставрирани.Бившият ни консул в Одрин попита и защо църквата „Св. Стефан\" не е открита на 27 декември, Стефановден.„Символът беше 5 януари - срещата на Ердоган с Макрон, и 6 януари - срещата на турския външен министър с германския външен министър. Преди тези срещи у нас имаше силни туркофили, които говореха, че Турция непременно трябва да влезе в ЕС. След тези срещи нашият премиер какво каза? Нещо да сте чули за членство на Турция в ЕС? Той говори и ние ще продължим да говорим за диалога, но не за членство\", каза Георги Димов.„Брюксел, и въобще ние, категорично не можем да си затваряме очите пред пропуските, пред върховенството на закона и неспазването на основни човешки права в Турция. Това няма как да го преглътнем\", категоричен беше той.„Не трябва да забравяме кой управлява в Турция - в момента на власт е ислямисткият национализъм\", каза още Георди Димов.Според Димов ремонтът на Желязната църква в Истанбул е заслуга на дългогодишната работа на поредица български дипломати. Той припомни, че това е третото подобно откриване и преосвещаване на наша църква в Турция - първите две са били през 2004 г. в Одрин на Гергьовден и през 2008 г. също в Одрин. ", "date": "2018.01.08", "title": "Димов: Не можем да си затваряме очите за случващото се в Турция"}
{"url": "http://www.cross.bg/temperatyra-gergana-gripa-1564945.html", "text": "/КРОСС/ Вече има доказан случай на грипа „Хонконг\" - жена в Русе. Протича много тежко, казват лекарите. Отделно още много вируси пълнят лекарските кабинети.„Грипът „Хонконг\" започва с много висока температура, която много трудно се сваля. Лягате си здрав, но се събуждате с температура около 39-40 градуса, болка във всички мускули и стави. Боли ви гърбът, гърлото, не можете да дишате. Много бурно и драматично е началото на този грип. Някои хора, които са боледували от него имат изграден имунитет. Той обаче е проблемен при малките деца и възрастните хора\", заяви за „Здравей, България\" д-р Гергана Николова.„7:20 часа сутринта е, а коридорите на Пета градска болница вече са пълни с пациенти. Доста оживено е. Идват болни, като по-голямата част от тях са с кашлица и температура\", добави д-р Гергана Николова. ", "date": "2018.01.08", "title": "Първи доказан случай на грипа \"Хонконг\" у нас"}
{"url": "http://www.cross.bg/tyaloto-angelov-rosen-1564946.html", "text": "/КРОСС/ Продължават огледите на къщата, в която беше открито тялото на издирвания за шесторното убийство в Нови Искър.Вчера след широкомащабна операция в района на Луково полицията откри тялото на мъж, за който се предполага, че е Росен Ангелов. Очаква се това да бъде потвърдено от съдебно-медицинска експертиза.Според главния секретар на МВР Младен Маринов, намереното тяло отговаря на описанието на издирвания мъж. Предполага се, че Росен Ангелов сам е сложил край на живота си. Не е ясно дали намереното оръжие до тялото е същото, с което е извършено шесторното убийство в Нови Искър. ", "date": "2018.01.08", "title": "Експертиза ще потвърди дали намереният вчера е Росен Ангелов"}
{"url": "http://www.cross.bg/pensii-leva-po-visokite-1564950.html", "text": "/КРОСС/ Изплащането на по-високите пенсии започва днес и ще завърши по график на 22 януари. От началото на годината минималните пенсии станаха 200 лева. Ново увеличение до 207, 60 лева се предвижда от 1 юли.Заради повишението на минималната пенсия останалите се преизчисляват с 1, 169% за всяка година осигурителен стаж. Разходите за пенсии в бюджета надхвърлят 8 милиарда и 350 милиона лева.Лицата, върху чиито пенсии са наложени запори, ще имат промяна в размера на удръжката заради новия размер на минималната работна заплата, който вече е 510 лева, напомнят от НОИ. ", "date": "2018.01.08", "title": "Започва изплащането на по-високите пенсии"}
{"url": "http://www.cross.bg/voiinitzite-kavkaz-sedem-1564951.html", "text": "/КРОСС/ 23 души загинаха при експлозия в сирийския град Идлиб, седем от които са цивилни.Взривът е избухнал край щаба на свързаната с Ал Кайда екстремистка групировка „Войниците на Кавказ\".Очаква се броят на жертвите да се увеличи, тъй като под отломките има много ранени.Щабът на групировката е напълно разрушен, а съседните сгради са силно повредени.Ранени са над 70 души, които са откарани в болница, но няма информация за състоянието им.„Войниците на Кавказ\" е една от основните сили, борещи се срещу сирийския президент Башар Асад в продължаващата вече седем години гражданска война. ", "date": "2018.01.08", "title": "23 загинаха при експлозия в Идлиб"}
{"url": "http://www.cross.bg/poletite-vodoprovod-spykan-1564952.html", "text": "/КРОСС/ Спукан водопровод на нюйоркското летище „Дж. Ф. Кенеди\" стана причина за още повече забавени полети след закъсненията в резултат на снежната буря в района.Управата на летищата в Ню Йорк и Ню Джърси съобщи, че работата по обработката на полетите от чужбина на един от терминалите е спряна, а вече пристигналите пътници се прехвърлят на другите терминали.Засега не е ясно какво е причинило проблема с водопровода.Закъсненията в полетите стигаха до два часа и половина.Заради бурята хиляди пасажери бяха принудени да останат в самолетите или да чакат с часове пристигането на багажа си заради забавени и отменени полети. ", "date": "2018.01.08", "title": "Спукан водопровод забави полетите на летище „Кенеди”"}
{"url": "http://www.cross.bg/rodeni-na-yanyari-1564935.html", "text": "/КРОСС/ О.р. ген. Ангел Марин, вицепрезидент на България (2002-2012)Богомил Герасимов, писател и дипломатВаля Балканска, народна певицаЕмануела Шкодрева, актрисаИлия Чубриков, легендарен рали пилот  ", "date": "2018.01.08", "title": "Родени на 8 януари"}
{"url": "http://www.cross.bg/srok-dvizhenieto-ogranicheno-1564936.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 6° до + 9°.Времето над страната е предимно ясно.Слаб вятър духа в областите: Добрич, Смолян и Шумен.Пътните настилки в по-голямата част от страната са сухи, на места - мокри, а по усойните и планински райони - частично заледени и обработени.Намалена видимост поради мъгла: - до 10 м в района на Нова Загора /обл. Сливен/;- до 50 м в районите на Българене /обл. Плевен/ и Д. Богров и Враждебна /обл. София/;- до 100 м в районите на Деветак и Пода /обл. Бургас/, Гулянци и Муселиево /обл. Плевен/, Твърдица /обл. Сливен/, ССТ /обл. София/ и АМ Тракия в района на с. Богданово /обл. Ст. Загора/;- до 200 м в районите на Средец и Драганци /обл. Бургас/, Раднево и Гълъбово /обл. Ст. Загора/ и гр. Сливен.ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:•\tАвтомагистралите; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.01.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 15.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: няма ограничения.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.08", "title": "Актуална пътна обстановка в страната "}
{"url": "http://www.cross.bg/chasa-sofiyaot-zala-1564934.html", "text": "/КРОСС/ ***Казанлък.Председателят на Народното събрание Цвета Караянчева ще участва в честванията по повод 140-ата годишнина от Освобождението на Казанлък. В 17.00 часа Караянчева ще присъства на тържествената заря-проверка и ще произнесе слово. Преди това председателят на парламента ще приеме строя и ще поздрави почетния караул от представителни части на 61-ва Стрямска механизирана бригада.***София.От 09.30 часа ІІ състав на Специализирания наказателен съд ще гледа делото срещу Емил М., Лазарин Л., Едуард П. и др. за приготовление за убийство по чл. 115 чл. 116 НК.***София.От 12.00 часа ще бъде осветено Родилното отделение на УМБАЛ „СВ. Анна\".***София.От 13.00 часа в Националния пресклуб на БТА Софийската стокова борса ще даде пресконференция на тема „Годишен обзор на борсовата търговия в България - движение на цените и тенденции\".***София.От 13.30 часа ХІ състав на Специализирания наказателен съд ще се гледа делото срещу Николай И. - производство за определяне на общо наказание по 1л. 23-27 НК.***София.От 14.00 часа ХIІІ състав на Специализирания наказателен съд ще гледа делото срещу Али Л., Величко Д., Екрем М. и Гочо Г. за организиране и ръководене на организирана престъпна група.***София.От 19.00 часа в Конферентната зала на Софийския университет „Св. Климент Охридски\" ще бъде отбелязана 70-годишнината от приемането на Конституцията на Република Италия.***Благоевград. От 11.00 часа на ул. „Иван Михайлов\" 1 ще се проведе пресконференция на Сдружение Югозападни общини.***Бургас.От 12.00 часа в Заседателната зала на Община Бургас кметът Димитър Николов и неговите заместници ще представят общата рамка на проектобюджета за настоящата 2018 година.***Бяла Слатина.От 10.00 до 19.00 в офиса на ПП ГЕРБ в Бяла Слатина, народният представител Красен Кръстев ще има приемен ден за граждани.***Варна.От 10.00 часа във формированията на Военноморските сили ще се състоят военни ритуали по повод тържествено откриване на новата учебна 2018 година.***Варна. От 12.00 часа в ДКЦ „Чайка\" ще бъде отбелязан Денят на родилната помощ (Бабинден).***Варна.От 13.00 часа в централата на ГС на БСП на ул. „Македония\" 33 - Иван Иванов, народен представител от ПГ „БСП за България\", член на парламентарните комисии по регионална политика, благоустройство и местно самоуправление и по транспорт, информационни технологии и съобщения ще приема граждани.***Варна.От 14.00 часа в зала 816 във Факултета по Фармация към Медицински университет - Варна проф. д-р Христина Групчева ще представи първото обучение в България на специализанти по очни болести със симулатори за диагностика и хирургия в офталмологията.***Враца.От 17.00 часа в Младежки дом - Врацаще се състои лекция на тема „Европейската наука - достъпна за всеки\".***Добрич.От 11.30 часа в Художествената галерия ще се състои работилничка за въображение „Приказни герои от глина\".***Добрич.В регионална библиотека „Дора Габе\" ще бъде представена изложба на библиотечни документи по повод 115 години от рождението на Христо П. Капитанов /1903-1971/, добруджански поет, журналист и общественик и 120 години от рождението на Яни Калиакренски /1898-1944/, добруджански журналист и писател, обществен, културен и театрален деец, редактор.***Добрич.От 16.00 часа в сградата на Община град Добрич в Голямата заседателна зала - етаж 2 ще се проведе публично обсъждане на проектобюджета.***Карлово.От 11.00 часа с поднасяне на цветя пред паметната плоча на Пулевата къща в Карлово ще започнат събитията по повод 140 години от освобождението на града от османска власт. В 11.20 часа ще потегли шествие, което ще премине през улиците „Васил Левски\" и „Ген. Карцов\". В 11.40 часа ще бъдат поднесени венци и цветя пред паметника на ген. Павел Карцов в Карлово. Пред паметника ще се състои и военен церемониал.***Кюстендил.От 17.00 часа в клуба на Съюза на офицерите и сержантите от запаса и резерва ще бъдат отбелязани 170 години от рождението на Христо Ботев.***Мадан.От 16.30 до 18.00 часа в офиса на ПП ГЕРБ на ул. „Обединение\" 16, ет. 4, народните представители д-р Даниела Дариткова и д-р Красимир Събев ще проведат приемен ден.***Пловдив.От 10.30 часа в заседателната зала на Общината ще се проведе традиционна пресконференция.***Пловдив.От 13.30 часа в зала 1 на Районен съд - Пловдив ще се гледа делото срещу трите жени, представяли се за \"ходжи\" и извършвали дейност по \"гадателство\" и \"разваляне на магии\". ", "date": "2018.01.08", "title": "Предстоящи събития на 8 януари 2018"}
{"url": "http://www.cross.bg/georgi-grigoriii-nego-1564937.html", "text": "/КРОСС/ Св. преподобни Георги Хозевит от остров Кипър и Емилиан Изповедник. Св. преподобна Домника. Св. мъченици Юлиан и Василиса. Св. Григорий, епископ БългарскиСв. Григорий, епископ БългарскиСведенията за този светец са твърде оскъдни. Предполага се, че това навярно е бил \"презвитер и монах Григорий, клирик на Всички български църкви\", живял по времето на българските царе Симеон Велики (893-927) и сина му Петър (927-969). Св. Григорий е един от изявените старобългарски книжовници, особено като преводач и преписвач. Той превел хрониката на Йоан Малала, като я допълнил с бележки от библейските книги и други исторически паметници. На него се приписва и преводът на Хрониката на Георги Амартол. Приема се, че по-късно бил ръкоположен за епископ Пелагонийски (Битолски) и Прилепски. Скоро след смъртта си е бил канонизиран. В охридската катедрала „Св. София\" дори имало малък престол, посветен на него.Българската православна църква тачи паметта на светеца на 8 януари.***Св. Григорий, еп. Български. Преп. Георги Хозевит. Св. Емилиан. Преп. ДоминикаВ памет на преподобния Григорий ПечерскиКакто Неокесария се гордее със свети Григорий Чудотворец, тъй и великата Печерска лавра се слави с неговия съименник. Бог показал Своето величие в светите Антоний и Теодосий, които се прославили с различни чудеса, избрал за делото на чудотворението и преподобния Григорий, когото призвал в светата Си лавра. И тъй, докато преподобният Антоний водел уединен живот в пещерата, при преподобния Теодосий, който управлявал манастира, дошъл блаженият, приел от него монашеско пострижение и живеейки в нестяжание, чистота, смирение, послушание и други добродетели, се упражнявал усърдно в молитва. Като извършил за кратко време много подвизи, той се сподобил с дара на чудотворството и получил от Бога власт над бесовете.Григорий наистина имал обичай след всяко богослужение да чете заклинателни молитви.Победеният враг, гонен отвсякъде, обаче започнал да крои козни срещу него в желанието си да попречи на подвизите и добродетелите му. Понеже нямал достатъчно сили да го направи сам, допуснал зли хора да окрадат светеца, който впрочем нямал друго освен книги с молитви и песнопения. И тъй, една нощ до килията на свети Григорий се промъкнали крадци, скрили се и зачакали кога старецът ще отиде в църквата на утреня, за да му вземат каквото има. Блаженият разбрал, защото не спял и прекарвал в молитва към Бога по цели нощи. Започнал да се моли за тях:- Боже, изпрати сън на рабите Си, които напразно са си направили труд, угаждайки на врага.Бог чул молитвата на стареца и крадците спали пет дни и пет нощи, докато блаженият в присъствието на мнозина от братята не ги събудил и им рекъл:- До кога ще стоите тук напразно в желанието си да ме окрадете? Прибирайте се скоро по домовете си!Като се събудили, те не могли да се помръднат от местата си, понеже не били яли толкова време и нямали сили. Тогава блаженият им дал да се нахранят и ги пуснал. Като научил за това, управителят на града заповядал да ги накажат, но Григорий, опечален, че заради него ще ги мъчат, отишъл при градоначалника, подарил му няколко от книгите си и освободил крадците. Останалите книги продал, а парите раздал на сиромаси с думите:- Да не би някой друг да изпадне в беда, като се съблазни от мисълта да ме краде. Нека се изпълни Господнята заповед, която казва: „продайте си имотите и дайте милостиня. Пригответе си кесии, които да не овехтяват, съкровище на небесата, което да се не изчерпя, където крадец не приближава, и което молец не поврежда\".След чудесата, които станали с тях, крадците се отказали от предишния си живот, разкаяли се, дошли в Печерския манастир и започнали да работят за братята.Време е да разкажем и за страдалческата кончина на преподобния. Веднъж в един от църковните съдове попаднало нечисто животно и преподобният, за да го очисти от осквернението, слязъл на Днепър да нагребе вода. В това време пристигнал там княз Ростислав Всеволодович, който бил дошъл да се помоли в манастира и да получи благословение за битка с половците, срещу които бил тръгнал с брат си Владимир Мономах. Слугите на Ростислав, подучени от древния враг, започнали да се присмиват на стареца и да му досаждат с неприлични приказки.Той прозрял с пророческия си дух, че ги заплашва смърт, и им казал:- О, деца, вместо с умиление в душата да просите всички да се молят за вас, вие правите зло, което е противно на Бога. Плачете за гибелта си и се кайте за греховете си, за да имате някакво утешение в страшния ден на последния съд. Защото Божият съд вече е решил, че вие и вашият княз ще се удавите.Князът, като чул това, не повярвал, че пророчествува, а си помислил, че само ги заплашва, и му казал гневно:- На мен ли предвещаваш смърт от вода, на мен, който умея да плувам? Не, ти самият ще умреш от такава смърт!И като забравил страха Божий, заповядал веднага да вържат ръцете и краката на стареца, да му надянат на шията воденичен камък и да го хвърлят във водата. Така удавили светия старец!Братята го търсили два дена, но не могли да го намерят. Когато на третия ден влезли в килията му, за да вземат някакви вещи, останали от него, най-неочаквано го открили мъртъв с вързани ръце и крака и с камък на шията. Дрехите му били мокри, лицето - светло, а тялото му - като живо. Почудили се кой и как би могъл да принесе стареца тук, защото килията била заключена, но после въздали хвала Богу, изнесли с почести чудотворните мощи на светеца и ги положили в пещерата, където и досега се намират нетленни.Ростислав, заслепен от ярост, без да смята, че е извършил грях, не поискал даже да влезе в манастира, въпреки обещанието си да получи благословение. И Божието благословение го напуснало. Само Владимир Мономах посетил манастира, за да измоли молитви и благословение. Щом руските князе стигнали до Триполе и преминали река Стугна, насочили полковете си срещу половците. Полковете им не устояли и войниците побягнали. Побягнал и княз Владимир и пресякъл благополучно Стугна по молитвите и благословението на печерските светци, а Ростислав се удавил заедно с цялата си гойска. Тъй се изпълнило пророчеството на светеца: с каквато мярка мерил злият убиец, с такава да му се отмери.Незлобивият Григорий Чудотворец придобил извора на живота и като се наслаждава от потока на вечната сладост при водите, които са „по-високо от небесата\" хвали името на Господа, на Когото подобава слава и чест, сега и винаги и во веки веков. Амин.В памет на преподобна ДомникаКато езичница, заедно с още четири девици, света Домника пристигнала от Картаген в Цариград по времето на император Теодосий Велики. Тя горяла от силно желание да приеме християнството и да живее по правилата на чистата небесна вяра. Цариградският архиепископ свети Нектарий получил за нея специално откровение. Затова, след като я приел, не само я сподобил със свето Кръщение, но я направил и диакониса. Император Лъв й подарил земя извън града. Там света Домника основала манастир в чест на свети Захарий, събрала около себе си девици и заживели, подвизавайки се в пост. Извършила немалко чудеса: спасила мореплаватели, застрашени от морска буря, като изляла в морето масло, благословила и вълнението спряло. Имала и дар на пророчество, защото предсказала кончината на царя. Веднъж видяла как слязъл ангел от небето и осветил водата, получавала и други откровения за Божествените тайни. Светицата починала в мир в дълбока старост, като доживяла възкачването на трона на Лъв и Зенон и предсказала времето на своето отшествие при Господа.В памет на преподобния Георги ХозевитПреподобният Георги Хозевит се родил на остров Кипър в благочестиво семейство. По-големият му брат Ираклид, още кокато били живи родителите му, отишъл в светия град Йерусалим. След като се поклонил тук на местата, осветени от стъпките и кръвта на Господа Иисуса, той отишъл в долината на Йордан, и се установил в Коломановата лавра, където приел монашество. Свети Георги останал единственото дете на родителите си, които го възпитавали в благочестие и страх Божий.След смъртта на родителите сиракът и бащиното имущество останали под попечителството на негов роднина, който толкова го обикнал, че искал да му даде за жена единствената си дъщеря. Но светецът не понасял теготата на мирската суета и не желаел да съжителствува с жена. Скрил се при друг свой роднина, който бил игумен на манастир. Напуснатият роднина научил за местонахождението му и понеже искал кроткия младеж за свой духовен син, отишъл при игумена и настоявал да му върне момчето. Щом разбрал, Георги тайно напуснал манастира, качил се на един кораб и се отправил за светия град Йерусалим. Поклонил се на светите места, спуснал се в долината на Йордан и намерил брат си в Коломановата лавра. Понеже бил млад и още нямал брада, по заповедите на светите отци, брат му не пожелал да го остави в лаврата, а го отвел в обителта на Пресветата Владичица, наречена Хузива, и го предал на игумена й. Тук свети Георги получил пострижение и тръгнал по пътя на подвижничеството. Трудел се за слава Божия и за спасението на душата си, но най-много се упражнявал в смирение и послушание. Бог прославил Своя угодник и го отличил с дара на чудотворството. Братята се чудели много, като виждали такова съвършенство и такова дръзновение към Бога у младо момче, при това новоначално. Светецът, който се опасявал от изкушенията на суетната слава, тайно напуснал обителта и отишъл при брат си в лаврата.Установил се да живее с него в тъй наречената Стара църква, където прекарвали времето в молитва, богомислие и постнически трудове. Готвели топла храна само ако някой ги посещавал.Тъй светите Ираклид и Георги живели мирно и богоугодно, скромно и смирено, и никой не ги чул да спорят, нито да проявяват каквото и да било презрение един към друг или към ближния си.Минало известно време и на седемдесетгодишна възраст Ираклид починал. Авва Георги, като останал сам в килията, плакал и скърбил за кончината на брат си и в същото време доблестно подражавал на живота и трудовете му. Кой може да разкаже за подвизите му в пустинята, за непрестанната молитва и за богомислието му? Кой може да опише въздържанието и поста му? За подвижническия си живот старецът бил удостоен с дяконски чин и често прислужвал на светите отци по време на богослужение. Междувременно в лаврата починал игуменът. Настъпило разцепление и несъгласие по повод на новоизбрания настоятел. Тогава свети Георги, който не можел да понася смут, със скръб напуснал Коломановата обител и се заселил отново в Хозевитския манастир, в отделна килия, която му дал игуменът.Като започнал да се подвизава на мястото на някогашния си отшелнически живот, преподобният Георги не получавал нито вино, ни елей, нито хляб или одежди, а обикалял купчините с боклуци, събирал парцали и от тях си правел дрехи. От парцали било и леглото му. Помолил монасите от обителта да му събират през седмицата остатъците от трапезата на отците и пришълците, било то плодове или зеленчуци, или даже кости. Всичко това счуквал в каменен хаван, правил го на топчета и ги сушил на слънце. Ядял с вода топчетата през два-три дена. Освен това старецът молил братята да не пекат без него хляб, защото вярвал, че който се занимава с това по тези свети места ще има голяма награда на небето, тъй като в Палестина съществувал обичай излишният хляб да се дава на странниците, които идвали да се поклонят на тамошните велики светини. В пекарната преподобният предпочитал да пали пещта. Работа, особено тягостна по ония места през лятото, когато от тежкия зной се топели даже свещите на свещниците. Но преподобният Георги, независимо от горещината, работел непрестанно в пекарната, по два и по три пъти палел печката и печал хляб. Братята трудно понасяли работата тук и непрекъснато се редували Ето защо се чудели на неуморимостта на Георги и го наричали железен.Тъй се подвизавал този земен ангел и небесен човек, който с подвизите си назидавал другите.Когато персите нахлули в светата земя, той напуснал за известно време лаврата и се скрил в Коломан. След като опасността преминала, старецът се върнал отново в Хузива. Тук продължил подвижническите си трудове. Поучавал всички, които идвали да чуят неговото богомъдро слово. Поучавал, наставял в Божието Слово и в благочестието. Като угодил на Бога с благочестивия си живот, преподобният Георги напуснал света в дълбока старост и отишъл в небесните обители. И сега заедно със светиите той се моли за нас и за целия свят. Амин.В памет на преподобния Емилиан ИзповедникСвети Емилиан, епископ на Кизик, приел страдания за почитание на иконите през 815 г. при император Лъв Арменец. Паметта му се празнува и на 8 август. ", "date": "2018.01.08", "title": "Св. Григорий, еп. Български. Преп. Георги Хозевит. Св. Емилиан изповедник"}
{"url": "http://www.cross.bg/tema-iskur-novi-1564933.html", "text": "/КРОСС/ БНТ, „Денят започва\"Тема: Дни преди официалния старт на европредседателството: С каква храна ще посрещнем гостите от чужбина? Показва ни я шеф-готвач Георги ИвановТема: Първи случай на грип „Хонконг\" у нас и има ли опасност от епидемия от морбили проф.Тодор КантарджиевТема: По-скъп ток за бизнеса. Спекула или свободен пазар? Ще се отрази ли на цената на хляба и млякото. Коментар на Димитър Зоров и Антон ИвановТема: Послания от Босфора и Златния рог, председателството, ЕС и Турция. Вицепремиерът и министър на външните работи Екатерина ЗахариеваТема: \"Истанбулската конвенция\" - между насилието, социалния пол и спекулациите. Доц. Велина Тодорова от Комитета по правата на детето на ООН.Тема: Да даваш живот. На живо от болница Шейново: Колко бебета проплакаха на Бабинден?БТВ, \"Тази сутрин\" Тема: Откриха мъртъв обвинения за шесторното убийство в Нови Искър. Всички детайли около зловещия случай, пряко от село ЛуковоТема: Ключов свидетел срещу масовия убиец проговори пред bTVТема: Защо МВР издирва 9 години за стари присъди Росен Ангелов, обвинен за кървавата драма в Нови Искър? Разговор с лидера на ДСБ, ген. Атанас АтанасовТема: Как български православен храм събра държавници от различни религии и какво си казаха Борисов и Ердоган на 4 очи? В студиото: Вежди РашидовТема: Какви са посланията за християнския и мюсюлманския свят от срещата край Босфора? Гост - бившият генерален консул в Одрин, Георги ДимовТема: Да вкараш подчинените си превантивно в затвора! Какви са поуките от необичайната идея на шефа на ДАИ-Пазарджик, Владимир Добрев?Тема: В рубриката „Чети етикета\": В сезона на лавините - как трябва да сме екипирани, за да оцелеем в планината?Тема: Колко съвети и коментари събра „Дневникът за изкачване на Копитото\", създаден от алпиниста Боян Петров?Нова телевизия, „Здравей, България\"Тема: Росен Ангелов ли е убиецът на семейството от Нови Искър и защо МВР не успя да го открие 8 години?Тема: Ще сдобри ли Борисов Европа и Ердоган? И освен желязна църква да очакваме ли и желязна защита на границата ни от турска страна?Тема: Истински истории за домашно насилие срещу политически игри или защо е важна Истанбулската конвенцияТема: Бракониери с мачете срещу горски. Докога ще продължават нападенията над пазителите на гората? ", "date": "2018.01.08", "title": "По телевизиите в понеделник"}
{"url": "http://www.cross.bg/miren-tochki-prezident-1564938.html", "text": "/КРОСС/ 1198 г. - Инокентий III става римски папа.1598 г. - Евреите са прогонени от Република Генуа.1815 г. - Британско-американска война: Американските сили водени от генерал Андрю Джаксън побеждават британската армия близо до Ню Орлеанс, две седмици след като САЩ и Великобритания подписват мирен договор за край на войната.1838 г. - Алфред Вейл демонстрира телеграфа, като използва точки и чертички (поставя се началото на т.нар. Морзов код).1900 г. - Президентът на САЩ Уилям Маккинли обявява военно положение в Аляска.1918 г. - Американският президент Удроу Уилсън излага своя мирен план за последиците от Първата световна война в 14 точки (включващи открита дипломация, право на народите на суверенитет, създаване на Общество на народите, либерализиране на търговията).1931 г. - Папа Пий XI издава енциклика срещу разводите и срещу контролирането на раждаемостта.1949 г. - В Москва социалистическите държави учредяват Съвет за икономическа взаимопомощ.1958 г. - 14-годишният Боби Фишър печели Американския шампионат по шахмат.1959 г. - Генерал Шарл дьо Гол е обявен за първи президент на Петата република на Франция.1962 г. - Картината на Леонардо да Винчи Мона Лиза е показана за пръв път в САЩ.1973 г. - Изстреляна е съветската космическа сонда Луна 21 с Луноход 2 на борда.1992 г. - Президентът на САЩ Джордж Х. У. Буш заболява, докато е на визита в Япония и по време на официален обяд повръща върху японския министър-председател.1996 г. - В България стартира масовата приватизация.2004 г. - Кралица Елизабет II кръщава най-големия пътнически лайнер, строен някога - Кралица Мери II.", "date": "2018.01.08", "title": "На 8 януари ..."}
{"url": "http://www.cross.bg/edinstvoto-krasotata-raznoobrazieto-1564939.html", "text": "/КРОСС/ Красотата на Вселената се състои не само в единството на разнообразието, но и в разнообразието на единството.Умберто Еко ", "date": "2018.01.08", "title": "Красотата на Вселената се състои..."}
{"url": "http://www.cross.bg/razgovorite-nova-ypravlenska-1564942.html", "text": "/КРОСС/ Продължават разговорите за нова управленска коалиция в Германия.Участващите в разговорите за формиране на нова управленска коалиция в Германия представители на Християндемократическия съюз, Християнсоциалния съюз и на Социалдемократическата партия, се споразумяха да не дават интервюта за медиите, до приключването на петдневните обсъждания.Преговорите започнаха вчера, а в петък се очакват заключенията от разговорите. ", "date": "2018.01.08", "title": "Продължават разговорите за нова управленска коалиция в Германия"}
{"url": "http://www.cross.bg/vestnik-prezident-tyrskiya-1564940.html", "text": "/КРОСС/ Водеща тема в излизащите днес столични вестници е тържественото откриването на обновената желязна църква \"Свети Стефан\" в Истанбул от българския премиер Бойко Борисов и турския президент Реджеп Ердоган.Вестник \"24 часа\" уточнява, че  българският премиер е отправил призив отношенията между Брюксел и Анкара да се нормализират до нивото отпреди 2015 година. \"Ердоган поиска ремонт на всички джамии у нас\" е заглавието, с което излиза дненият брой на вестник \"Дума\". \"Труд\" цитира думи на турския президент, който заявява, че \"днешният ден е такъв, че цяла Европа ще види как една християнска и една мюсюлманска страна са пример за толерантност\".Вестник \"Сега\" пише в заглавие на първата си страница: \"Само 9 частни училища ще получават държавна субсидия през 2018-а\". Това е станало ясно от списъка на частните учебни заведения, които от началото на тази година ще получават средства за издръжка на учениците си по подобие на децата в общинските и държавните школа. Частните детски градини, които се включват в системата на държавното финансиране, пък са 5 на брой, допълва изданието.   ", "date": "2018.01.08", "title": "В пресата днес"}
{"url": "http://www.cross.bg/globys-zlaten-kino-1564941.html", "text": "/КРОСС/ Филмът \"Три билборда извън града\" на британеца Мартин Макдона спечели престижната американска награда за кино и телевизия \"Златен глобус\".Мексиканецът Гийермо дел Торо грабна грабна приза за най-добър режисьор с лентата \"Формата на водата\". Гари Олдман печели \"Златен глобус\" за най-добър актрьор в драмата \"Най-мрачният час\".Сирша Ронан е носителката на тазгодишния \"Златен глобус\" за най-добра актриса в комедия с филма \"Лейди Бърд\".Звездите на киното и телевизията откликнаха масово на призива да бъдат облечени в черно на церемонията в Лос Анджелис в знак на протест срещу сексуалното насилие и солидарност с жертвите след скандала, който беше отприщен от аферата \"Уайнстийн\".По време на 75-ите награди \"Златен глобус\", голяма част от Холивудските звезди преминаха по червения килим в черни тоалети. По този начин жени и мъже изразиха подкрепа за кампанията \"Time's Up\" (Времето изтече), която застана на страната на жени, станали жертва на сексуален тормоз и дискриминация.Това е първата голяма и престижна церемония, откакто избухна скандалът със сексуални посегателства в кино индустрията, напомнят световните агенции.  ", "date": "2018.01.08", "title": "Холивудските звезди преминаха по червения килим в черни тоалети срещу сексуалното насилие"}
