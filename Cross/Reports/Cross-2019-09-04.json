{"url": "http://www.cross.bg/napitki-gazirani-smurt-1612582.html", "text": "/КРОСС/ Хората, които пият по две газирани напитки дневно, включително диетични, са много по-застрашени от преждевременна смърт.Изследване, обхванало 450 000 души от 10 европейски държави, установи, че редовно пиещите газирани напитки са с 26% по-застрашени от смърт през следващите две десетилетия. Тези напитки предразполагат към сериозни заболявания на сърдечносъдовата и храносмилателната система, тумори и диабет тип 2.Съдържащите захар напитки - дори само по една на ден, увеличават риска от рак на дебелото черво, стомаха или панкреаса с 59%.Две или повече чаши напитки с изкуствен подсладител увеличават риска от тромби, които могат да предизвикат инфаркт или инсулт, или други заболявания на артериите с 52%.Д-р Нийл Мърфи от Международната агенция за изследвания върху рака в Лион препоръчва вместо газирани, хората да пият вода, предаде в. \"Mirror\", цитиран от БТА.През 2010 г. изследване установи, че газираните напити предизвикват 184 000 смъртни случая годишно. Производителите преминаха към ниско калорийни изкуствени подсладители. Дългосрочният ефект от тях обаче до голяма степен не е известен.Учените са проследили доброволците, включени в изследването от 1992 г. до 2000 г., средно 16 години, а някои 19. ", "date": "2019.09.04", "title": "Газираните напитки увеличават риска от ранна смърт"}
{"url": "http://www.cross.bg/skatov-atanas-otpravya-1612584.html", "text": "/КРОСС/ Българският алпинист Атанас Скатов се отправя към поредната си експедиция за настоящата година. След като този сезон изкачи успешно Кангчендзьонга, Гашербрум I и Гашербрум II до дни Скатов се отправя към четвърти осе хилядник - Дхаулагири (8172 м).Името на върха се превежда като „Бялата планина\", намира се в Непал и е един от 14-те на планетата с височина над 8 000 метра. Той ще бъде десети осемхилядник за Скатов, което ще го приближи с още една крачка към така желаната от много алпинисти „Хималайска корона\". Титла, давана на малцина смелчаци, сред които все още няма българин. Целта на Атанас Скатов е да стане именно първият нашенец, изкачил всичките 14, а проектът му предвижда това да се осъществи без консумация на храна от животински произход, с мисия за опазване на околната среда. Ето защо той е на път да стане първият веган в света с това постижение.Заради силния сезон с три качени върха над 8000 метра и то за изключително кратък период от време, днес Атанас Скатов бе удостоен с наградата „Сребърен сокол\", давана за проявен характер и мъжество. Тя се връчва на спортисти, проявили огромна смелост в своята област, а досега нейни носители са били боксьорът Кубрат Пулев, спринтьорката Ивет Лалова, гимнастикът Йордан Йовчев и други. ", "date": "2019.09.04", "title": " Атанас Скатов се отправя към Дхаулагири "}
{"url": "http://www.cross.bg/fest-plovdiv-kapana-1612562.html", "text": "/КРОСС/ Уличният фестивал 6Fest, който ще се проведе на 28 септември в пловдивския квартал Капана, кани пловдивчани и гостите на града да посетят фестивала в карнавални костюми или маски. В духа на мотото на Пловдив 2019 \"Заедно\" 6Fest посвещава пловдивското си издание на посланието \"Заедно на Карнавал\".Четвъртият 6Fest е част от официалната програма на Пловдив - Европейска столица на културата, а първите му три издания бяха в град Габрово, познат като Столица на хумора. \"6Fest идва от Габрово, в който се провежда най-големият карнавал в България. Хиляди участват в карнавалното шествие, а самите габровци отиват на карнавал с маски или гримирани карнавално. С гостуването на 6Fest в Пловдив искам да пренеса карнавалния дух на Габрово и в Европейската столица на културата. И да възкреся старите карнавални традиции у нас. Само преди стотина години почти всеки по-голям град у нас е имал карнавал - Пловдив, Асеновград, Пазарджик, София, Русе, Варна, Бургас...Млади и възрастни сами изработвали костюмите си, маскирали се като чудовища, животни, литературни и филмови герои, исторически личности, обикаляли улиците, посещавали домовете на близки. Звучи познато, нали? Днес децата се маскират така на Хелоуин. Нашите баби и дядовци са се маскирали още преди 100 години. Фейсбук събитието за 6Fest в Капана е лидер в популярността сред подобни събития в Пловдив с над 15 000 отговора. Това е признание за силата на нашето послание - чрез улични изкуства да създаваме щастие. Искам да използвам тази популярност за нещо добро - да вдъхновя публиката ни да създадем повече красота в Пловдив. Да покажем, че заедно можем повече - заедно можем да създадем най-страхотното карнавално настроение в Европейската столица на културата\" - споделя създателят на уличния фестивал 6Fest Момчил Цонев.6Fest приканва улични артисти и публика да оживят улиците на Капана в Пловдив и да го превърнат в душата на карнавала. Уличният фестивал кани и локациите в Капана като заведения и магазини да се включат в кампанията \"#ЗАЕДНО на Карнавал\". Желаещите да станат част от карнавалното настроение на 6Fest могат да обявят отстъпки от ценовата си листа или подаръци за всеки, който е дошъл на този ден в карнавален костюм или с маска. \"Вълшебните\" думички ще са разбира се \"Заедно на Карнавал\", а \"промокодът\" - 6Fest. За посетителите в Капана на 28 септември 6Fest е подготвил програма с улични изкуства. Кукленият театър \"Мале-мале\" идва от София с представление за малки и големи. Пловдивската театрална компания \"Soulmade\" е добре позната на местната публика с кабарето си с марионетки. Артистите от Цирк \"Играчка-Плачко\" умеят да жонглират еднакво добре както с кристална топка, така и с ... ножове, а при нужда - и да ни разсмеят със своята клоунада.\"Вариете План Б\" е международна циркова група, която в момента работи във Варна. Quick Hands Project е формация на магьосници от Габрово, известни с организирането на най-големия фестивал за илюзионисти на Балканите - Магична среща \"Златна котка\" в Габрово. На 6Fest ще участват с улична магия. Двама артисти на кокили от Театър на огъня и сенките Fireter ще преминат през улиците на Капана, за да ни пренесат в света на приказките. Fireter са една от най-популярните улични формации у нас, а през 2018 г. на второто издание на 6Fest в Габрово направиха уникален парад на кокили с артисти и светеща инсталация.Входът за всички фестивални събития е свободен, а дрескодът - карнавален.\n\t\t\t\t\t", "date": "2019.09.04", "title": "Уличният фестивал 6Fest превръща Капана в душата на карнавала"}
{"url": "http://www.cross.bg/okolnata-tetz-a-sreda-1612586.html", "text": "/КРОСС/ Проверката на 4-те ТЕЦ-а е възложена, защото има информация за опасност за екологичната сигурност на България. Това каза говорителят на главния прокурор Румяна Арнаудова относно проверката на Министерството на околната среда и водите в \"Топлофикация - Перник\" АД, ТЕЦ \"Бобов дол\" ЕАД, \"Топлофикация - Сливен\" ЕАД и ТЕЦ \"Брикел\" ЕАД.\"Във вторник в ранния следобед председателят на ДАНС докладва на главния прокурор информация, че е налице опасност за екологичната сигурност на Република България в резултат на дейността на 4 ТЕЦ-а на територията на страната\", каза Арнаудова и поясни, че е направена справка, която е сочела наличие на данни, че в резултат на неправилно използване на определени съоръжения и съвместно горено на въглища и отпадъци се получава замърсяване на околната среда.\"Замърсяването застрашава здравето и живота на българските граждани\", заяви говорителят на главния прокурор.\"Проведе се работно съвещание с участието на главния прокурор, министъра на вътрешните работи, министъра на околната среда и водите и председателя на ДАНС. В рамките на това работно съвещание беше връчено на министъра на околната среда и водите постановление за разпореждане на незабавна проверка\", каза още Арнаудова.По думите и е възложена проверка на Министерството на околната среда и водите за спазване на екологичното законодателство при осъществяването на дейността на 4-те ТЕЦ-а.Тя добави, че във вторник в 21.00 часа на територията на 4-те ТЕЦ-а са предприети действия по изпълнение на възложените им задачи. ", "date": "2019.09.04", "title": " Румяна Арнаудова: Проверката на 4-те ТЕЦ-а е заради екологична опасност"}
{"url": "http://www.cross.bg/tehnologii-digital-digitalnite-1612569.html", "text": "/КРОСС/Само седмица остава до крайния срок на безплатна регистарция за един от най-мащабните национални форуми у нас - \"Седмица на дигиталните технологии в България\", който ще се проведе от 23-и до 28 септември в рамките на 75-ото издание на Международния технически панаир Пловдив 2019.Такова голямо събитие, станало популярно още с бранда „DITech\", се прави за първи път в България и е уникално по своите мащаби и значимост в сферата на иновациите и съвременните дигитални технологии.Форумът включва Digital Summit, или т. нар. „Дигитална среща на върха\", по време на която водещи специалисти ще вземат участие в 13 тематични конференции в сферата с над 250 лектора  - най-успешните професионалисти в своята област, и над 2000 участника.Участието във всяка една от тези конференции е безплатно, при задължителна регистрация до 10 септември, която обаче не запазва място в залата.Записванията за Bulgarian Digital Expo са отворени до 24 часа на 10-ти септември и включват безплатен достъп до всички  специализирани конференции и съпътстващи събития от програмата на популярното още като голямо събитие.  След тази дата участието ще бъде платено, стойността на билета е 50 лв. за конференция при наличие на свободни места, като регистрацията включва ВИП места. Можете да си резервирате желано от вас място срещу 30 лв. без ДДС на конференция, като отбележите това в регистрационната форма в специализирания сайт https://bdw.bg/ .Седмицата на дигиталните технологии „ДиТех\" тази година се очертава като един от водещите акценти на Международния технически панаир в Пловдив и става част от новата концепция за модернизиране на деловия форум.Новата инициатива „ДиТех\"  се осъществява  в рамките на изложбата „Инфотех\", като идеята на организаторите е тя да обедини тематични експозиции, конференции, презентации и събития в областта на дигитализацията, телекомуникациите,  информатиката, цифровизацията, навигацията и телематиката.На Bulgarian Digital Week Plovdiv 2019 ще бъдат представени всички най-нови тенденции в областта на дигиталните и информационни технологии.Домакин на мащабното събитие ще бъде Международният технически панаир - Пловдив, а основен организатор - една от водещите компании в бранша Internet Media Group, със солидната подкрепа на дигитална агенция SEOMAX.Българският комисар по цифрова икономика и цифрово общество Мария Габриел ще бъде специален гост на Bulgarian Digital Week и лично ще открие събитието. ", "date": "2019.09.04", "title": "“Седмица на дигиталните технологии в България“"}
{"url": "http://www.cross.bg/mladost-puten-vuzel-1612578.html", "text": "/КРОСС/ В продължение на четири години ще са необходими общо до 144 598 366 лева, които ще бъдат осигурени от държавния бюджет и от приходите от тол таксуване за изграждането на 6,08 км от Софийския околовръстен път. Това е участъкът от пътен възел \"Цариградско шосе\" до пътен възел \"Младост\". Средствата ще се усвояват на база фактически извършени разходи, съобщиха от пресслужбата на кабинета.Първите реално отпуснати пари за дейности, свързани с изпълнението на проекта, са в размер до 13 919 367 лева. Те се предоставят по бюджета на Министерството на регионалното развитие и благоустройството за 2019 г.В резултат на инвестицията отсечката между п.в. \"Младост\" и изхода за АМ \"Тракия\" ще бъде с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари към тях. Пресичането с по-големите пътни артерии ще става чрез пътните възли \"Стар Лозенски път\", \"Патриарх Герман\", \"Самоковско шосе\" и \"Младост\" (ул. 406). Ще бъдат изградени три пешеходни надлеза и мостови съоръжения на реките Искър и Кална. Предвидена е и реконструкция на водопроводи, канализация и газоразпределителна мрежа, както и изместване на елелектрически съоръжения, телекомуникации и др.В резултат на изграждането на участъка от Софийския околовръстен път от пътен възел \"Цариградско шосе\" до пътен възел \"Младост\" транзитният трафик ще бъде изведен от столицата и ще подобри движението на транспортните потоци по Трансевропейския транспортен коридор V. Участъкът е от голямо значение, тъй като осъществява връзка между магистралите \"Струма\" и \"Тракия\" и провежда транзитния трафик от магистрала \"Калотина - София\" към морските райони и границите с Турция и Гърция.Чрез изграждането на Южната дъга на град София ще се подобри безопасността на пътуващите. Ще се намали разходът на гориво, което от своя страна ще доведе до намаляване на емисиите на парникови газове, на количеството на отделените фини прахови частици и на нивото на шума. Ще бъде достигната оптимална скорост на движение и ще се осигури комфорт при пътуването, посочват от Министерския съвет. ", "date": "2019.09.04", "title": "Отпуснаха 114 млн. лева за Околовръстното от „Младост” до „Тракия” "}
{"url": "http://www.cross.bg/administratziya-durzhavnata-kodeksa-1612579.html", "text": "/КРОСС/ Проект на Постановление на Министерския съвет за приемане на Кодекс за поведение на служителите в държавната администрация е публикуван за обществено обсъждане на Портала за обществени консултации.В глава \"Лично поведение\" на Кодекса се посочва, че служителите в държавната администрация придобиват и управляват имуществото си по начин, който да не създава съмнение за злоупотреба със служебното им положение, а в обществения си живот те нямат право да се възползват от служебното си положение или да използват правомощията си за извличане на лична облага.В специална глава на Кодекса са разписани правила за антикорупционно поведение на служителите в държавната администрация. Те не допускат поведение, което ги въвлича в корупция и противодействат на такива прояви и на други неправомерни действия в държавната администрация. Служителите в държавната администрация не допускат да бъдат поставени в икономическа зависимост, както и да искат и да приемат подаръци, услуги, пари, облаги или други ползи, които могат да повлияят на изпълнението на служебните им задължения, е разписано още в Кодекса. Те не могат да приемат подаръци или облаги за извършване на работа, която влиза в служебните им задължения, нито да извършват дейност извън тяхната компетентност. Служителите не приемат облага или обещание за облага, за да упражнят влияние при вземане на решение от други длъжностни лица във връзка с изпълнение на служебните им задължения.Те не посредничат за получаване от другиго на облага, за да бъде извършено или да не бъде извършено действие по служба.В Кодекса е разписано още, че служителите в държавната администрация са длъжни да докладват на ръководителите си за станали им известни данни за корупция или за конфликт на интереси в администрацията, в която работят.В подзаконовия акт се въвежда защита за служителите, които са докладвали за установено от тях нарушение на Кодекса, както и механизми, гарантиращи неговото спазване - обучения и разяснителни кампании по приложението му. При неспазване нормите на поведение на Кодекса служителите в държавната администрация носят дисциплинарна отговорност по Закона за държавния служител и Кодекса на труда.Предвижда се Кодексът да се прилага и за администрацията на другите органи на държавна власт и за администрацията на органите на местното самоуправление, доколкото не е установено друго в специален закон или указ на президента, се посочва в доклад от вицепремиерите Томислав Дончев и Екатерина Захариева по проекта на постановление на МС. ", "date": "2019.09.04", "title": "Държавните служители да придобиват имотите си по начин, който да не буди съмнение "}
{"url": "http://www.cross.bg/avtomobilna-boiiko-ranovski-1612570.html", "text": "/КРОСС/ По разпореждане на министър Росен Желязков сме създали организация за засилване на контрола на автомобилните превози на пътници и товари във връзка с предстоящите празници и първия учебен ден. Това заяви изпълнителният директор на ИА „Автомобилна администрация\" Бойко Рановски на брифинг в МВР за представяне на планираните мерки от отговорните институции поради очакваното увеличение на движението по пътищата през почивните дни.„В дните 5, 6 и 8 септември 2019 г. ИА „Автомобилна администрация\" ще концентрира екипи в районите на автогари, жп гари, летища и др., където се очаква да има най-голям пътникопоток. На 7 септември 2019 г. ще има дежурни екипи, които при необходимост ще бъдат в готовност за извършване на пътен контрол\", обяви Бойко Рановски. Той уточни, че инспекторите на ИА „Автомобилна администрация\" ще проверяват за нарушения, свързани с техническото състояние на превозните средства и спазването на нормативните изисквания при извършването на обществен превоз на пътници и товари. По думите му ще се следи и за наличие на обезопасителни колани в автобусите, извършващи превози над 30 километра в едната посока.Инспекторите от ИА „Автомобилна администрация\" ще бъдат в постоянна връзка с органите на Министерството на вътрешните работи и Агенция „Пътна инфраструктура\" за координиране на действията, както и за извършване на съвместен контрол.Бойко Рановски заяви още, че в момента се проверяват фирмите, извършващи превоз на деца и ученици. „За да повишим безопасността преди началото на новата учебна, по разпореждане на министър Росен Желязков, от 1 до 27 септември текат проверки на автобусите, с които ще се извършват превоз на деца и ученици. Контролът ще обхване техническото състояние; външния вид; наличието на валиден периодичен технически преглед и издадено удостоверение за допълнителен преглед на оборудването. Следи се за правоспособността на водачите - възраст, стаж като водач на автобус, както и всички необходими документи за извършването на превоза\", каза Бойко Рановски. ", "date": "2019.09.04", "title": "Министър Желязков разпореди засилен контрол на автомобилните превози преди празниците и първия учебен ден"}
{"url": "http://www.cross.bg/iiordanov-ivan-tyaloto-1612571.html", "text": "/КРОСС/ 28-годишният Иван Йорданов, който изчезна безследно от тайно технопарти в района на варненското село Любен Каравелово, а седмица по-късно бе открит мъртъв, се е самоубил. Районната прокуратура във Варна ръководи досъдебното производство за смъртта на младия мъж, като то е образувано по член 127 от Наказателния кодекс за евентуално склоняване към самоубийство (това е стандартна процедура, докато не бъдат получени официалните данни от назначените експертизи - бел. ред), съобщихаот държавното обвинение. От там допълниха, че все още очакват официалните резултати от аутопсията на Йорданов, но при извършения оглед по тялото не са открити следи от насилие.Иван Йорданов, който е родом от Карнобат, но живее от години в София, изчезна на 25 август. Той пристигнал на партито край Любен Каравелово със свои приятели. Купонът бил организиран в затворена Фейсбук група и на него присъствали около 150 души, като сред тях имало и чужденци. Те нощували в палатки, кемпери и каравани край изоставено военно поделение, където било и партито.След едноседмично издирване тялото на Йорданов бе открито от местен жител на 2 септември. По неофициална информация, младият мъж се е обесил. От тежестта на трупа, клонът обаче се е счупил, затова и тялото е открито на земята.Действията по разследването продължават. Очаква се назначената съдебно-медицинска експертиза да отговори и на въпроса дали Иван Йорданов е употребил наркотици преди да посегне на живота си. ", "date": "2019.09.04", "title": "Изчезналият от тайно парти Иван Йорданов се е самоубил?"}
{"url": "http://www.cross.bg/izmami-posochi-glavniyat-1612574.html", "text": "/КРОСС/ Имаме заподозряни и задържани лица във връзка с убийство на 43-годишен мъж в столицата. Това каза главният секретар на МВР Ивайло Иванов по време на изслушване в Комисията по вътрешен ред и сигурност. Става дума за тялото, открито в квартал Изток, близо до КАТ.\"Следващото убийство, което нашумя, стана в неделя. Беше открит трупът в София на починал млад мъж - 43-годишен. Доста жестоко убийство, с много използване на сила. За съжаление той още не е разкрит, но мисля, че работата, която се извършва и от това, което знаем до момента, ще се увенчае с успех. Имаме запозодрени лица, обявени за издирване лица, задържани, с които се работи\", допълни още главният секретар на МВР, цитиран от \"Фокус\". Той прогнозира, че и този случай върви към разрешаване. По отношение на телефонните измами, главният секретар на МВР посочи, е в сравнение с миналата година има спад на 30 % спрямо миналата година.\"Много важна част от нашата работа е разяснителната кампания и превенцията\", допълни още Иванов.Парламентарната комисия изслуша и министъра на вътрешните работи Младен Маринов. Той насочи вниманието към намаляването на опитите и извършването на телефонни измами. Маринов припомни, че преди няколко месеца е била първата мащабна операция по неутрализиране на престъпните групите. По думите му това е показало, че е един добър и ефективен модел за противодействие на този вид престъпна дейност.\"Извършителите са мобилни, изобретателно и спазват висока степен на конспиративност. Това го доказа и операцията преди няколко дни, която неутрализира още една от групите, които се занимаваха основно с този вид престъпна дейност. До момента ударите са доста тежки по отношение на тези групи. Така се забелязва силен спад при опитите и извършването на телефонни измами. Мисля, че с продължаване на работите ще успеем да постигнем пълен контрол\", посочи още вътрешният министър. Той посочи, че се продължава и с разяснителната кампания сред гражданите, свързана с този вид измами ", "date": "2019.09.04", "title": "Има задържани за трупа в столичния квартал \"Изток\""}
{"url": "http://www.cross.bg/s-rysiya-ryskite-1612572.html", "text": "/КРОСС/ Турското министерство на отбраната съобщи, че обучението на турски специалисти за работа с руските ракетни системи С-400 е започнало в Русия.В съобщение на ведомството се отбелязва, че персонал от командването на военновъздушните сили на страната е в град Гатчина, Северозападна Русия, за обучение в рамките на споразумение за ракетните системи с далечен обсег на действие С-400.В момента втората партида от руските ракети се доставя в Турция. Очаква се системите да бъдат в оперативна готовност през пролетта на 2020 г. ", "date": "2019.09.04", "title": "Турски военни се обучават в Русия за работа с С-400 "}
{"url": "http://www.cross.bg/bulgariya-armiya-dzhabarov-1612573.html", "text": "/КРОСС/ Първият заместник-председател на комитета по външни отношения на Съвета на федерацията (горната камара на руския парламент - б.р.) Владимир Джабаров определи като „неморално\" вчерашното изявление на българското външно министерство за ролята на Съветския съюз в освобождението на България от нацизма.„Надявам се, че българският президент ще каже, че това е недопустимо. А да се обвинява Русия за това, както твърдят, че е донесла окупационен режим, е неморално\", посочи Джабаров в интервю за телевизия РТ.Думите му бяха по повод реакцията на външното ни ведомство на организираната от руското посолство в София изложба „75 години от освобождението на Източна Европа от нацизма\".В изявлението на МВнР се посочва, че „щиковете на Съветската армия са донесли на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\".Междувременно ръководителят на Руското военно-историческо дружество Михаил Мяхков заяви в интервю за ТАСС, че България едва ли би съществувала днес като независима държава, ако Червената армия не я беше освободила от профашисткия режим. ", "date": "2019.09.04", "title": "Високопоставен руски депутат определи като „неморално“ изявлението на МВнР по повод изложбата на руското посолство "}
{"url": "http://www.cross.bg/zhilishtna-byhovo-evakyirani-1612575.html", "text": "/КРОСС/ Пожар гори в жилищна сграда в Бухово, всички хора са евакуирани.Това стана ясно от думите на шефа на ГД \"Пожарна безопасност и защита на населението\" комисар Николай Николов в отговор на въпрос по време на изслушване във вътрешната комисия.\"Преди пет минути ми се обадиха, че пожарът, който създава известен проблем, е пожар в жилищна сграда в Бухово, на площ около 450 кв. м. Гори целият покрив, всички хора са евакуирани. Няма опасност за тях. Следим ситуацията\", даде подробности Николов.В отговор на въпроса на Красимир Ципов от ГЕРБ той обобщи, че днес са възникнали общо 48 пожара. \"За днес трябва да кажем, че са възникнали до момента 48 пожара. Няма такъв, който да изисква допълнителни сили от съседни региони\", уточни той.По-късно се съобщи, че пожарът вече е локализиран и ограничен. Няма данни за загинали и пострадали,  става ясно от информация в сайта на МВР.Малко преди 14.00 ч. днес на дежурния телефон в оперативния център на Столичната пожарна е получен сигнал за възникнал пожар в жилищна кооперация в гр. Бухово. Незабавно към мястото на инцидента са изпратени пет пожарни, един аварийно-спасителен и един медицински екипи. Огънят е обхванал покрива на кооперацията, извършена е евакуация на живущите. В резултат на бързата и професионална реакция на пожарникарите огънят е ограничен, няма опасност и за съседни сгради. ", "date": "2019.09.04", "title": "Гори жилищна сграда в Бухово, всички хора са евакуирани "}
{"url": "http://www.cross.bg/huawei-razvitie-sveta-1612576.html", "text": "/КРОСС/Днес в китайския град Чънду се проведе 5-ият Азиатско-тихоокеанския Ден на иновациите. Темата на тазгодишното издание е „Иновации, които позволяват дигитализацията на Азиатско-тихоокеанския регион\". Над 200 представители на индустрията и управленческите и академични среди от региона присъстваха на събитието, за да обсъдят иновативните 5G технологии и тяхното приложение, устойчиво развитие, както и темите за технологиите, човечеството и природата.5G е центърът на смарт обществото, където всичко е свързано. Днес когато вече навлизаме в 5G ерата, сме и в много важен етап от дигиталната трансформация на индустриите в цял свят. Индустриалното развитие премина от механизация до електрификация през автоматизация до дигитализация.По време на събитието Уилям Ху, директор на борда на Huawei и президент на института за стратегически изследвания сподели:  „5G идва в точното време. Тази технология ни дава голямо покритие, широка честотна лента и ниска латентност на базата на традиционните връзки. Дава възможност за развитие и на различни приложения. Тази нова функционалност позволява адаптирането на 5G в различни комплексни индустрии. С развитието на 5G ще се появявят и много приложения на технологията, които ще променят света. 5G, AI, IoT и облачните услуги подобряват всекидневния ни живот и правят света едно по-добро място\".Азиатско-тихоокеанския регион е лидер в света по отношение на интегрирането на  5G. Южна Корея е първата страна, която има мащабно използване на 5G за комерсиални цели. След представянето на 5G през април общият брой на 5G потребителите в страната надвишава 2 милиона. Китай от своя страна е изградил мащабни 5G мрежи за пилотна търговка употреба. 5G мрежи са изградени в Пекин, Шанхай, Гуанджоу, Шенжен и Чънду.  Тестваната скорост е над 1GB на секунда, което означава, че изтеглянето на HD филм в 1080P отнема броени секунди.5G се превръща в реалност. По света общо 35 доставчици в над 20 държави са представили 5G и още 33 страни въвеждат 5G мрежи.Huawei има над 50 комерсиални договора за 5G в света и е доставила над 200 милиона устройства. Компанията продължава да предлага най-сигурните и най-развити 5G продукти и решения, на базата на богатия си пилотен опит с технологията и активното проучване на приложенията ѝ.  Huawei цели да подпомогне доставчиците в Азиатско-тихоокеанския регион да интегрират 5G по-бързо и напълно да се възползват от предимствата, които носи технологията. Целта на компанията е да даде възможност за развитие на много индустрии, да подобри социалната ефективност и да ускори социалната дигитиализация.По време на събитието Huawei и мобилният оператор China Mobile Sichuan представиха 5G мрежа със стерео покритие, която се състои от основа за базовото покритие, слой за максимален капацитет, и покритие в закрити пространство, с което постига безпроблемно 5G покритие във всякакви сценарии.  Освен това Huawei си партнира с доставчици и други партньори, за да демонстрира различните приложения на технологията в индустрията, като например 5G+VR, 5G+8K видео, 5G+дронове, 5G и телемедицината и 5G линейки. Всичко това показва безкрайните възможности на 5G в дигиталната ера.Гостите от държавни институции, индустрията и академичните среди изнесоха лекции от различни гледни точки, като например определяне на държавна политика и регулации, както и индустриалната дигитализация. Специалистите говориха и за това как иновативните технологии могат да подкрепят развитието на културната индустрия и защитата на околната среда, като споделиха как  технологиите \"5G+AI\" помагат на много индустрии.От 2013 година Денят на иновациите на Huawei се провежда в различни градове, включително Лондон, Милано, Мюнхен, Париж, Сингапур, Сидни, Банкок, Дубай и Сао Пауло.  Следвайки принципите си на отвореност, иновативност и споделен опит, Huawei цели да даде възможност на всеки човек, дом или организация да се дигитализират и да създадем един свързан и „умен\" свят.  ", "date": "2019.09.04", "title": "Huawei с ключов принос в устойчивото развитие на дигиталната икономика"}
{"url": "http://www.cross.bg/bulgariya-rysiya-zaharieva-1612577.html", "text": "/КРОСС/ „Съобщението\" на МВнР за „окупацията\" на Червената армия противоречи напълно на националния ни интерес. В 140-годишната история на България след Освобождението подобен антируски документ, подготвен и оповестен от държавна институция, не се е появявал. Тонът на написаното е враждебен, крайно подигравателен и неоправдано надменен, издаващ ниската политическа култура на своите автори. И най-известните апологети на фашизма у нас преди 1944 г. не са си позволявали да демонстрират подобно отношение към Русия, една от великите сили в света.Необяснимо е кой дава право на заместник-министър председателя и министър на външните работи Захариева да вкарва България в ненужен конфликт, който може да има извънредно тежки последици за България. Г-жа Захариева е решила да поучава Кремъл и президента Путин във връзка с ролята на руския народ за освобождението на Европа, и на България конкретно, от „хилядолетния рай\" на нацистка Германия. Госпожата директивно нарежда - Русия, една суверенна държава, да оценява, и то изцяло негативно, втората половина на ХХ век в нашата страна.Министър Захариева, обаче, не казва нищо ново, а повтаря русофобските клишета, присъщи на щедро захранваните отвън НПО-та, но чужди на авторитетни държавни институции. Позволява си да говори за „временна окупация на България от СССР след 1944г.\", служейки си с груби фалшификации относно същия период.Документът на Външно министерство е показателен и за доминацията в партия ГЕРБ на реваншисти и новопокръстени либерали-неофашисти. И то в момент, когато президентът Макрон призовава за нови съюзнически отношения с Русия, а президентът на САЩ Тръмп инициира поканването на Русия на следващата среща на Г-7. На този фон става още по-очевидно, че изготвеният от г-жа Захариева документ е само част от политика, противоречаща на националния ни интерес. Политика на окончателно ликвидиране на националния ни суверенитет!", "date": "2019.09.04", "title": "Позиция на Национално движение „Русофили“ за изявлението на МВнР"}
{"url": "http://www.cross.bg/silen-spad-izmami-1612580.html", "text": "/КРОСС/ \"Забелязва се силен спад при опитите и извършването на телефонните измами\", заяви министърът на вътрешните работи Младен Маринов по време на изслушването си във Вътрешна комисия, цитиран от Агенция \"Фокус\".Той припомни, че преди няколко месеца е била първата мащабна операция по неутрализиране на престъпните групи. По думите му това е показало, че е един добър и ефективен модел за противодействие на този вид престъпна дейност.\"Извършителите са мобилни, изобретателни и спазват висока степен на конспиративност. Това го доказа и операцията преди няколко дни, която неутрализира още една от групите, които се занимаваха основно с този вид престъпна дейност. До момента ударите са доста тежки по отношение на тези групи. Така се забелязва силен спад при опитите и извършването на телефонни измами. Мисля, че с продължаване на работите ще успеем да постигнем пълен контрол\", посочи още вътрешният министър.Оставиха в ареста шестима от задържаните в Левски за телефонни измамиТой допълни, че продължава и информационната кампания сред гражданите, която цели да повиши тяхната осведоменост относно този вид престъпления. ", "date": "2019.09.04", "title": "Младен Маринов: Има силен спад при „ало“ измамите "}
{"url": "http://www.cross.bg/bolen-emireiits-aviokompaniya-1612581.html", "text": "/КРОСС/ Властите на летище София приеха аварийно кацане на самолет на авиокомпания Емирейтс. Екипажът на \"Еърбъс\" А380 е подал сигнал за болен пътник на борда.Машината изпълнява полет от Хюстън до Дубай.Не се очаква да има затруднения на трафика на излитащи и пристигащи самолети във връзка с извънредната ситуация с машината на Емирейтс.\"Самолетът на авиокомпания Емирейтс, на борда на който е имало болен пътник, е кацнал и е обслужен. За повече информация се обърнете към превозвача\", обясниха за Dir.bg от пресцентъра на столичния аеропорт. ", "date": "2019.09.04", "title": "Самолет кацна аварийно на летище София заради болен пасажер"}
{"url": "http://www.cross.bg/borisov-izgovoryat-masa-1612558.html", "text": "/КРОСС/ В началото на днешното правителствено заседание премиерът Бойко Борисов отговори на изявлението на президента и опозицията в Народното събрание.Бойко Борисов - министър-председател на България: Напочиваха се август месец, ние докато работехме и сега, за да ги забележат, трябва да излязат да изговорят маса глупости. Но няма да си хабим енергията да им отговаряме, така че... да продължават.", "date": "2019.09.04", "title": " Борисов за опозицията: За да ги забележат, трябва да изговорят маса глупости "}
{"url": "http://www.cross.bg/patrioti-grypata-obedineni-1612559.html", "text": "/КРОСС/ Депутатите на \"Атака ще напуснат групата на Обединени патриоти. Това обяви зам.-председателят на Народното събрание Явор Нотев, който изтъкна като причина за този ход завръщането на Валери Симеонов в парламента. Другите, които напускат ПГ на ОП, са Николай Александров, Явор Нотев, Станислав Станилов и Маргарита Николова. Те ще последват лидера си Волен Сидеров и двамата си колеги Павел Шопов и Десислав Чуколов, които бяха изключени от ПГ през юли.\"Това, което остана от групата \"Обединени патриоти\", не е формацията, за която гласуваха българските граждани\", предупреди Явор Нотев. \"Напускаме след поредица от действия и решения, които станаха възможни в групата след завръщането на г-н Валери Симеонов в българския парламент. Позорно завръщане след месечни протести, прогонен от изпълнителната власт, той намери място в българския парламент, като че ли тази свещена сграда е приют за провалени политици\", заяви Нотев.\"Изгонването на трима членове на парламентарната група на \"Обединени патриоти\" доведе до намаляването на броя на групата и забележете, попадането на групата на четвърто място в българския парламент. Това формално основание, което беше в основата на отчитането на неимоверен успех на обединените български патриоти по време на изборите за парламент, пропадна, беше забравено, безотговорно заличено от решението на парламентарната група в лицето на двете партии - ВМРО и НФСБ\", коментира още той. ", "date": "2019.09.04", "title": "„Атака” напуска парламентарната група на Обединени патриоти "}
{"url": "http://www.cross.bg/repyblikanskata-mrezha-putna-1612560.html", "text": "/КРОСС/ Над 70 участъка от републиканската пътна мрежа, засегнати от срутища и свлачища, ще бъдат укрепени с 447,1 млн. лева. До 31 млн. лв. се отпускат по бюджета на регионалното министерство, а останалите 416,1 млн. лева ще бъдат осигурени от приходите от тол таксите в периода от 2020 г. - 2021 г.Решението е взето днес от Министерски съвет. С осигурените средства ще се финансира извършването на геодезически измервания, инженерно-геоложки и хидрогеоложки проучвания, изготвяне на технически проекти и изпълнение на трайни укрепителни и обезопасителни дейности по 74 участъка от републиканската пътна мрежа.Припомняме, че в средата на миналия месец започнаха тестовете на тол системата. Системата за електронно събиране на пътни такси на база изминато разстояние - тол, за пътните превозни средства с тегло над 3,5 тона. Тол системата ще стартира с около 6000 км от републиканската мрежа. Очакваните приходи от тол такси са около 700 млн. лв. на година и общо около 1 млрд. лв. приходи заедно с продажбите на винетки.Сред обектите, по които ще се работи, са отсечки от пътищата: Соколовци - Смолян - Средногорци; Кочериново - Рила - Рилски манастир - Кирилова поляна; Костенец - Радуил - Боровец - Самоков; Мизия - Оряхово и други.Ще се изградят и контролно-измервателни системи за последващ мониторинг на териториите с изпълнени геозащитни мерки и дейности за стабилизиране на свлачищита и срутищата.Гравитационните склонови явления и процеси са едни от най-опасните стихийни бедствия, свързани не само с нанасянето на огромни щети, но са и потенциална опасност, застрашаваща живота и здравето на хората. Овладяването на подобен тип дестабилизационни процеси и явления и бързото и навременно възстановяване на нанесените щети от тях по републиканската пътна мрежа е приоритет за Министерството на регионалното развитие и благоустройството и Агенция „Пътна инфраструктура\", уточняват от правителствената служба. ", "date": "2019.09.04", "title": " С 416 млн. лева от тол таксите укрепват свлачища"}
{"url": "http://www.cross.bg/skladove-izpolzvat-danuchnite-1612561.html", "text": "/КРОСС/ Въвеждат се изисквания за използване на система за видеонаблюдение и контрол в данъчните складове, в които се произвеждат и складират енергийни продукти с код по Комбинираната номенклатура 2710 12 до 2710 20 (бензин, газьол, керосин и др.), както и тези, на чиято територия са разположени дестилационни съоръжения за производство на етилов алкохол и дестилати.Видеокамерите следва да бъдат монтирани на всички места, през които в обектите влизат или ги напускат транспортни средства, както и да имат възможност за разпознаване на номера за идентификация на транспортните средства. Целта е да се осигури дистанционно наблюдение от контролните органи на процесите по въвеждане и извеждане на тази група акцизни стоки от данъчните складове, спрямо които е налице необходимост от завишаване на контрола, като се сведе до минимум възможността за неправомерно извеждане на акцизни стоки от данъчните складове.Освободените от акциз крайни потребители (ОАКП) се задължават да използват автоматизирана система за отчетност. Когато в обектите на ОАКП се използват енергийни продукти с код по КН 2710 12 до 2710 20 за цели, различни от моторно гориво и гориво за отопление, се въвежда задължение за ОАКП да използват средства за измерване и контрол и автоматизираните им системи за отчетност да позволяват извършването в реално време на контрол на количествата енергийни продукти, които ще се получават или използват в обекта, както и суровините, материалите, произведените или складираните стоки.В преходните и заключителни разпоредби на законопроекта се предлагат промени и в Закона за данък върху добавената стойност (ЗДДС), с които се разширява обхватът на услуги, при които фискалният бон, регистриращ продажбата, може да се визуализира само на дисплей, без да се издава хартиен документ, и услугите се регистрират и отчитат чрез фискални устройства, вградени в автоматите на самообслужване. Предложението обхваща всички услуги, които се предоставят от автомати на самообслужване с електрическо захранване, като изрично се изключва предоставянето на услуги по обмяна на валута чрез автомат за обмяна на валута. ", "date": "2019.09.04", "title": " С камери следят цистерните в данъчните складове"}
{"url": "http://www.cross.bg/kralstvo-obedinenoto-sporazymenie-1612563.html", "text": "/КРОСС/ Като се има предвид, че до оттеглянето на Обединеното кралство от Европейския съюз на 31 октомври 2019 г. остават 8 седмици, в своето 6то съобщение относно готовността за Брексит Европейската повтори призива си към всички заинтересовани страни в ЕС-27 да се подготвят за оттегляне без споразумение.С оглед на продължаващата несигурност в Обединеното кралство относно ратифицирането на споразумението за оттегляне, договорено с правителството на Обединеното кралство през ноември 2018 г., и на цялостната политическа ситуация в страната, оттеглянето от ЕС без споразумение на 1 ноември 2019 г. остава реална, макар и нежелана, възможност.Именно в този дух Европейската комисия публикува подробен контролен списък, за да помогне на предприятията, които търгуват с Обединеното кралство, да извършат последните си приготовления. За основа на този списък служат предишни съобщения и 100 известия до заинтересованите страни, които обхващат широк кръг сектори.В допълнение към това Комисията предложи на Европейския парламент и Съвета да бъдат направени целенасочени технически корекции в продължителността на извънредните мерки в областта на транспорта в случай на оттегляне без споразумение. Комисията също така предложи да бъдат повторени и през 2020 г. съществуващите договорености при извънредни ситуации за 2019 г. по отношение на сектора на рибарството и на евентуалното участие на Обединеното кралство в бюджета на ЕС за 2020 г.И накрая, Комисията предложи фонд „Солидарност\" на Европейския съюз и Европейският фонд за приспособяване към глобализацията да бъдат подготвени да подкрепят предприятията, работниците и държавите членки, които са най-силно засегнати от оттегляне без споразумение. Европейският парламент и Съветът трябва да постигнат съгласие по тези предложения. ", "date": "2019.09.04", "title": "ЕС предупреждава граждани и бизнес да се подготвят за Брекзит без споразумение"}
{"url": "http://www.cross.bg/nvidia-monitori-izobrazheniya-1612564.html", "text": "/КРОСС/ На IFA 2019, за първи път в Европа LG Electronics ще представи разширената си линия UltraGear, с време за реакция от 1 милисекунда, IPS NVIDIA® G-SYNC® гейминг монитори, проектирани специално за всички запалени геймъри. Последното допълнение към водещата линия на LG от ултра бързи IPS гейминг дисплеи ще бъдат разкрити за първи път в Берлин от 6 до 11 септември, следвани от наличие на продуктите на ключови пазари в Европа и Северна Америка в четвъртото тримесечие от годината.Всички UltraGear монитори на LG са проектирани за доставяне на вълнуващо гейминг преживяване с невероятното си качество на картината, което сега се съчетава и с удивителното си време за отговор. Новият UltraGear 1ms IPS Gray-to-Gray (GTG) монитор (модел 27GN750) може да се похвали с най-бързата честота на опресняване (240Hz) в линията, доставяйки необходимата скорост за победа в днешните игри.Този 27-инчов монитор впечатлява с отлично качество на картината, с което са известни IPS дисплеите на LG, произвеждайки реалистични Full HD изображения с богати, естествени цветове и постоянен контраст в широкия зрителен ъгъл. С помощта на HDR10, както и на плавни изображения без накъсване, благодарение на NVIDIA G-SYNC Compatible* и Adaptive-Sync, този монитор доставя перфектен баланс от изпълнение и цена за всички сериозни геймъри.Мониторът 27GN750 на LG се присъединява към съществуващите модели 38GL950G и 27GL850, и двата от които използват технологията Nano IPS, за да доставят точно цветово възпроизвеждане и широка цветова гама, която покрива 98% от цветовото пространство DCI-P3.С изображения без накъсване, висока резолюция, ултра бързо време за отговор и честота на опресняване от 144Hz (с възможности от 174Hz при модел 38GL950G), мониторите UltraGear Nano IPS предоставят изпълнението и функциите, които позволяват на геймърите да преживеят действието. Модел 27GL850 е съвместим с NVIDIA G-SYNC и поддържа HDR10, докато модел 38GL950G поддържа NVIDIA G-SYNC процесори и VESA DisplayHDR 400, както и има NVIDIA сертификат.Всичките три монитора UltraGear включват специфични за игрите опции като Dynamic Action Sync mode, Black Stabilizer и Crosshair, като последният е предназначен да повиши точността в FPS игрите.От 6 до 11 септември посетителите на щанда на LG на IFA в зала 18 в Messe Berlin могат да се убедят сами в това какво прави светкавичните монитори на LG задължителни за запалените геймъри. Следвайте дейностите на LG на IFA в социалните мрежи с #LGIFA2019.", "date": "2019.09.04", "title": "LG представя разширената си линия 1MS ULTRAGEAR IPS монитори на IFA 2019"}
{"url": "http://www.cross.bg/hristo-georgievi-evlogi-1612565.html", "text": "/КРОСС/ От 09.00 до 13.30 часа на 6 септември 2019г. се въвежда временна организация на движението за провеждане на щафетен маратон в София. Маршрутът на спортното събитие е следният: старт от северозападното пътно платно на бул. „Евлоги и Христо Георгиеви\" пред националния стадион „Васил Левски\" по западното пътно платно на бул. „Евлоги и Христо Георгиеви\", по източното пътно платно на ул. „Проф. Фритьоф Нансен\", обратен завой при бул. „Васил Левски\", по западното пътно платно на ул. „Проф. Фритьоф Нансен\", надясно по бул. „България\", по източното пътно платно на бул. „Пенчо Славейков\", обратен завой по тротоара на бул. „Витоша\", по западното пътно платно на бул. „Пенчо Славейков\", по бул. „България\", надясно по бул.„Черни връх\", обратен завой при ул. „Св. Наум\", по бул. „Черни връх\", надясно по бул.„Евлоги и Христо Георгиеви\", бул.„Драган Цанков\", Борисова градина, изход от Борисова градина при Национален стадион „Васил Левски\", по бул. „Евлоги и Христо Георгиеви\" до Орлов мост, преминава по пешеходната зона, по северозападното пътно платно на бул.„Евлоги и Христо Георгиеви\" до национален стадион „Васил Левски\", където е финала.Забранява се престоят и паркирането на пътни превозни средства, както следва:- от 08.00 часа на 5.09.2019 г. до 07.00 часа на 6.09.2019 г. на моста пред Националния стадион „Васил Левски\".- от 07.00 часа на 06.09.2018 г.  до приключване на мероприятието на моста пред Националния стадион „Васил Левски\".От 07.30 до 13.30 часа на 06.09.2019 г. се забранява влизането на пътни превозни средства в двете посоки по:- Ул. „Ген. Гурко\" между бул. „Евлоги и Христо Георгиеви\" и бул. „Васил Левски\".- Ул. „Любен Каравелов\" между ул. „Ген. Паренсов\" и ул. „Ген. Гурко\".- Бул. „Евлоги и Христо Георгиеви\" между бул. „Цар Освободител\" и ул. „Проф. Фр. Нансен\".- Бул. „Драган Цанков\" между ул. „Митрополит Кирил Видински и бул. „ Евлоги и Христо Георгиеви\".- Южното пътно платно на бул. „България\" между бул. „ Черни връх\" и бул. „Акад. Ив. Гешов\".- Бул. „Черни връх\" и ул. „Проф. Фр. Нансен\" между бул. „Свети Наум\" и бул. „Васил Левски\".- Бул. „Пенчо Славейков\" между бул. „България\" и бул. „Витоша\".- Тунела на НДК - в участъка водещ към бул. „Черни връх\" и бул. „България\"От 04.30 до 14.00 часа на 6.09.2019 г. частично се променят маршрутите на масовия градски транспорт, както следва:- Автобусна линия № 9 (в посока пл. „Орлов мост\"): от бул. „Евлоги и Христо Георгиеви\" надясно по бул. „Цар Освободител\", надясно по бул. „Васил Левски\", надясно по ул. „Шипка\" и по маршрута си.Автобусите ще спират на временна спирка на бул. „Евлоги и Христо Георгиеви\" на 50 метра преди бул.„Цар Освободител\" в посока пл.„Орлов мост\".Автобусна линия № 72 (в посока ж.к. „Западен парк\"): от бул. „Евлоги и Христо Георгиеви\" надясно по бул. „Цар Освободител\", по бул. „Васил Левски\", бул. „Патриарх Евтимий\" (връщане по бул. „Ген. Скобелев\" и транспортен тунел НДК), по бул. „Прага\", ул. „Св. Георги Софийски\" и по маршрута си;Автобусите да спират на временна спирка на бул. „Евлоги и Христо Георгиеви\" на 50 метра преди бул. „Цар Освободител\" в посока ж.к. „Западен парк\" и на всички съществуващи тролейбусни и автобусни спирки в променения участък на маршрута.Автобусна линия № 75 - маршрутът се скъсява от автостанция „Гео Милев\" до Военна академия (обратен завой при ул. „Шипка\"). Автобусите ще спират на временно изместената спирка с код 0440 \"Военна академия\" на бул. „Евлоги и Христо Георгиеви\" след ул. „Шипка\" в посока към автостанция „Гео Милев\".Автобусна линия № 76 (в посока ж.к. „Гоце Делчев\"): от бул. „Цариградско шосе\" по бул. „Цар Освободител\", по бул. „Васил Левски\", бул. „Патриарх Евтимий\" (връщане по бул. „Ген. Скобелев\" и транспортен тунел НДК), по бул. „Прага\", ул. „Св. Георги Софийски\", по бул. „Акад. Ив. Е. Гешов\", бул. „П. Ю. Тодоров\" и по маршрута си, двупосочно. Автобусите ще спират на всички съществуващи автобусни и тролейбусни спирки в променения участък на маршрута и на спирка с код 1288 „Пл. Орлов мост\" на бул. „Цариградско шосе\" преди бул. „Евлоги и Христо Георгиеви\" в посока ж.к. „Гоце Делчев\", за автобусни линии №№ 280, 306 и тролейбусни линии №№ 4, 5, 8 ,11.Автобусни линии №№ 84, 184 и 505 (в посока ул. „Ген. Гурко\"): от бул. „Цариградско шосе\" надясно по бул. „Евлоги и Христо Георгиеви\", обратен завой при ул. „Шипка\" (Военна академия), бул. „Евлоги и Христо Георгиеви\", наляво по бул. „Цариградско шосе\" и по маршрутите си.Автобусите ще спират на спирка с код 1288 „Пл. Орлов мост\" на бул. „Цариградско шосе\" преди бул. „Евлоги и Христо Георгиеви\" в посока СУ „Св. Климент Охридски\" (за автобусни линии №№ 280, 306 и тролейбусни линии №№ 4, 5, 8, 11), и на спирка с код 0442 „Военна академия\" на бул. „Евлоги и Христо Георгиеви\" след ул. „Шипка\" в посока пл.„Орлов мост\".Автобусна линия № 94 (в посока СУ „Св. Климент Охридски\"): от бул. \"Свети Наум\" наляво по бул. \"Черни връх\", по бул. \"Джеймс Баучър\", по ул. \"Стоян Михайловски\" и по маршрута до Студентски град. Автобусите ще спират на съществуващите трамвайни спирки по бул. \"Джеймс Баучер\" и на временната спирка на бул. „Черни връх\" на 60.00 метра след левия завой от бул. „Св. Наум\".Автобусна линия № 204 (в посока ж.к. „Гоце Делчев\"): от бул. „Цариградско шосе\" по бул. „Цар Освободител\", по бул. „Васил Левски\", бул. „Патриарх Евтимий\" (връщане по бул. „Ген. Скобелев\" и транспортен тунел НДК), наляво бул. „Прага\", ул. „Св. Георги Софийски\", по бул. „Акад. Ив.Е. Гешов\", по бул. „България\" и по маршрута си, двупосочно. Автобусите ще спират на всички съществуващи автобусни и тролейбусни спирки в променения участък на маршрута и на спирка с код 1288 „Пл. Орлов мост\" на бул. „Цариградско шосе\" преди бул. „Евлоги и Христо Георгиеви\" в посока в посока ж.к. „Гоце Делчев\" (за автобусни линии №№ 280, 306 и тролейбусни линии №№ 4, 5, 8, 11).Автобусна линия № 604: в посока институт „Пирогов\": от бул. „Цариградско шосе\" по бул. „Цар Освободител\", по бул. „Васил Левски\", бул. „Патриарх Евтимий\",  по бул. „Прага\", ул. „Св. Георги Софийски\", по бул. „Акад. Ив. Е. Гешов\" и по маршрута  си; - в посока гара „Искър\": от бул. „Пенчо Славейков\" наляво по бул. „Прага\", по бул. „Ген. Скобелев\", бул. „Васил Левски\", по бул. „Цар Освободител\", бул. „Цариградско шосе\" и по маршрута си. Автобусите ще спират на всички съществуващи тролейбусни и автобусни спирки в променения участък на маршрута и на спирка с код 1288 „Пл. Орлов мост\" на бул. „Цариградско шосе\" преди бул. „Евлоги и Христо Георгиеви\" в посока институт „Пирогов\" (за автобусни линии №№ 280, 306 и тролейбусни линии №№ 4, 5, 8, 11).Тролейбусна линия № 7 се скъсява от ж.к. „Люлин\" до пл. „Сточна гара\".  ", "date": "2019.09.04", "title": "Организация на движението за провеждане на V-ти щафетен Маратон София"}
{"url": "http://www.cross.bg/indiya-pytin-modi-1612566.html", "text": "/КРОСС/ Индийският премиер Нарендра Моди ще пристигне в Москва през май 2020 г. за тържествата по повод 75-ата годишнина от победата на Съветския съюз във Великата отечествена война, предаде ТАСС.Президентът Владимир Путин благодари пред журналисти на индийския гост, че е приел поканата му да присъства на деветомайските празненства догодина в руската столица. Той изтъкна, че днешните \"продуктивни и съдържателни преговори\" между двамата лидери са потвърдили \"близостта на позициите по ключовите глобални и регионални проблеми\".Путин и Моди приеха обща декларация, насочена към по-нататъшно задълбочаване на руско-индийските връзки. По време на посещението на индийския премиер бе одобрена и стратегия за активизиране на двустранното търговско-икономическо и инвестиционно сътрудничество.Сътрудничеството между Индия и Русия е необходимо условие за създаване на многополюсен свят, подчерта след срещата Моди.Двамата държавници призоваха всички участници в преговорите по проблема на Корейския полуостров да продължат мирния диалог на тази тема, насочен към постигане на траен мир и стабилност в един безядрен регион.В съвместната декларация след срещата им, състояла се във Владивосток, се посочва също, че Русия и Индия ще продължат да помагат на Сирия с цел възстановяване на страната и създаване на условия за връщане на бежанците.По време на преговорите Нарендра Моди благодари на Владимир Путин и руския народ за ордена \"Св. Андрей Първозвани\", с който бе удостоен. Отличието \"демонстрира специалните приятелски отношения между народите на страните ни\" и е \"огромна чест за над едномилиардния народ на Индия\", изтъкна гостът.", "date": "2019.09.04", "title": "Путин покани индийския премиер на тържествата в Москва за 75-ата годишнина от победата на СССР през 1945 г"}
{"url": "http://www.cross.bg/bulgariya-sssr-evropa-1612567.html", "text": "/КРОСС/ Темата за България присъства редовно в руските медии, но в последните часове средствата за масова информация в страната публикуваха серия от статии, посветени на скандала, който избухна между Москва и София по повод изложба за освобождението на Европа от нацизма. Откриването й е на 9 септември в Руския културно-информационен център в София, а организатор е дипломатическата мисия на Руската федерация в страната ни, предава Агенция \"Фокус\".Във вторник Министерството на външните работи на България разпространи официална позиция по повод организираната от посолството на Руската федерация изложба „75 години от освобождението на Източна Европа от нацизма\".„Без да отричаме приноса на СССР за разгрома на нацизма в Европа, не трябва да си затваряме очите, че щиковете на Съветската армия донесоха на народите в централна и източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\", пише в позицията на МВнР.„МВнР няма никакво отношение към тази проява и съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни. 9-и септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през ХХ век\", допълват от министерството.„От гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България.СССР обявява война на България, когато на власт току-що е дошло ново демократично правителство, обявило се за прекратяване на връзките с нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и Съюзниците, която формално се администрира от представители на коалицията, но де факто се упражнява изключително чрез съветското военно присъствие.Дългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология\", заявяват в позицията си от МВнР.В отговор посолството на Руската федерация в България изрази своята загриженост относно изявлението на Министерството на външните работи на България във връзка с изложбата, посветена на 75-годишнината от освобождението на Източна Европа от нацизма, която ще бъде открита в Руския културно-информационен център на 9 септември. Съответното предаде информационната агенция TACC.„Изложбата, посветена на 75-годишнината от освобождението на Източна Европа от нацизма, която ще представим на 9 септември на уебсайта на нашия културен и информационен център, има за цел единствено да запознае българската общественост с архивни материали от руски хранилища. Много от тях бяха неизвестни или наскоро разсекретени. няма нищо общо с днешния български вътрешнополитически дискурс или отделни политически сили, следователно, ние сме донякъде разочаровани, че прави официално изявление преди запознаването с експозицията\", отбелязват от руското посолство в София. също публикува реакцията на руското посолство в България по повод разпространената от МВнР в София позиция, като не пропусна да припомни, че редица западни лидери се изказват негативно за ролята на СССР в победата над нацизма през Втората световна война.Коментарите на посолството на Москва в София са предадени от печатния орган на руското правителство - „Посолството на РФ в България отговори на съмненията на София за освобождението на Европа от Червената армия\", предаде на свой ред за скандала  отбелязва: „МВнР на България помоли освобождението на Европа от нацизма да не се приравнява с борбата на СССР срещу нацизма\". Под същото заглавие излизат статии и в.„София определи като намеса на Русия изложбата „75 години от освобождението на Европа от нацизма\", предаде .В коментар пред  председателят на Комисията по външни работи на Съвета на федерациите Владимир Джабаров се изказа по повод изявлението на българското външно министерство за ролята на СССР в освобождението на Европа от нацизма.„Надявам се президентът (на България Румен Радев - бел.р.) да каже, че това е неприемливо. Да се обвинява Русия, че е довела, както казват, „окупационен режим\", е неморално\", цитира телевизията думите на руския сенатор.„Това е част от голямата кампания, която колективният Запад сега води срещу Русия по отношение на изкривяване и преразглеждане на историята\", заяви на свой ред . Така той коментира изявлението на българското външно министерство, че войната на СССР срещу Нацистка Германия не е освобождение на Европа.„Те искат да стигнат до тезата, че Съветският съюз е толкова виновен за началото на войната и за жертвите, колкото този, който я е започнал - Нацистка Германия\", заяви Олег Морозов, член на Комисията по външни работи на Съвета на федерациите. „Много е тъжно, че България беше забелязана в този хор, защото традиционните вековни приятелски отношения между нашите страни са известни. Също така се знае колко кръв е проляла Русия за независимостта на България и за мястото й на политическата карта на света\", допълни Морозов. политологът и кандидат на историческите науки Михаил Смолин коментира позицията на българската страна така:„Що се отнася до източноевропейските страни, които станаха социалистически в резултат на Втората световна война, те имат собствено вътрешно негодувание, че, освобождавайки се от нацистка окупация, те не са получи - както изглежда от днешна гледна точка - национална независимост. Трябва да помним това - България обяви война на САЩ и Великобритания под натиска на Хитлер, но поддържаше дипломатически отношения със СССР. Това обаче не означава, че българската страна е права в своите изявления днес. Съветската армия победи много опасен враг, който не се стремеше да остави на славяните каквато и да било национална независимост. И ако СССР бе загубил тази война, просто нямаше да има независима България на географската карта. Има известна неблагодарност\".Според Смолин с подобни изявления България отхвърля собствената си история. „България обяви война на Германия, когато нашите войски се приближиха към нейна територия. Следователно тук те могат да бъдат възприети като съюзници, участвали в разгрома на Германия в последния етап на войната. И странно е, че те забравят историята си, този период на съвместната борба с Нацистка Германия за тяхната свобода. Още по-странно е, че съвременното ръководство на България не помни, че това не е първото освобождение на страната - ние също я освободихме от османското иго, имаме вековни връзки\", отбеляза политологът.Според него София се опитва да следва западноевропейската тенденция. „Изпълнението на българското ръководство е в западноевропейската тенденция, която цели да пренапише историята на Втората световна война, да зачеркнат победителите СССР и да омаловажат основната му тежест в тази обща победа, така че СССР да бъде възприет като същия агресор като Националсоциалистическа Германия\", твърди Михаил Смолин. написа в интернет изданието си: „МВнР на България нарече „съмнителна\" тезата, че СССР е освободил Източна Европа от нацизма\".„София осъди руската изложба за „освобождението\" на България от нацизма\", предаде \"Братушките са се заблудили напълно!\": Експертите „размазаха\" България, обсъждайки предателското изявление от „съучастниците на Хитлер\". Под това заглавие  публикува статия за последните събития в отношенията между София и Москва. След кратко обобщение на това как се стигна до скандала, медията привежда цяла поредица от коментари в социалните мрежи, в които страната ни е критикувана заради разпространената позицията на МВнР.", "date": "2019.09.04", "title": "Руските медии за скандала с освобождението от нацизма: „Братушките са се заблудили напълно!“ "}
{"url": "http://www.cross.bg/kazanluk-toliati-delegatziya-1612568.html", "text": "/КРОСС/ Гости от руския побратим на Казанлък град Толиати бяха посрещнати в Община Казанлък от председателят на Общински съвет - Казанлък Николай Златанов и представители на Общинското ръководство. Начело на руската делегация е Eкатерина Ярославцева, водещ специалист в администрацията на градски окръг Толиати. Посещението от Русия е по покана на кмета Галина Стоянова за участие в Празниците в долината на тракийските царе.За руските приятели е подготвена разнообразна 4-дневна програма с посещения на културно-исторически забележителности в града и региона. Те изразиха благодарност за вниманието и силно желание добрите взаимоотношения да продължат да се задълбочават.През 2020г. Казанлък и Толиати ще отбележат 25-годишнина като побратими, с активен културен обмен, който продължава да се разширява в посока на младите хора.Идната година е специална за руските приятели на Града на розите с отбелязването на 50 години от производството на първия автомобил ВАЗ и честванията по повод 75 години от Великата Отечествена война, за което в града ще бъдат организирани мащабни тържества. На тях вече е поканена да гостува делегация от Община Казанлък.Снимки Община Казанлък", "date": "2019.09.04", "title": "Казанлък посрещна делегация от побратимения руски град Толиати"}
{"url": "http://www.cross.bg/chyma-svinete-afrikanskata-1612546.html", "text": "/КРОСС/ Комисията по земеделие и развитие на селските райони в ЕП (AGRI) одобри днес предложението в бюджета на ЕС за 2020 г. да бъдат предвидени допълнителни 70 милиона евро за борба с африканската чума по свинете (АЧС). Предложените поправки в проектобюджета на ЕС бяха внесени през месец юли от евродепутатите Иво Христов (Група на Прогресивния алианс на социалистите и демократите в ЕП) и Кармен Аврам (Румъния), членове на ресорната земеделска комисия. Евродепутатите направиха две предложения - за увеличаване с 50 милиона евро на перото \"Фонд за спешни мерки, свързани със здравето на животните и растенията\" и с 20 милиона евро - перото \"Осигуряване на по-висок здравен статус на животните и висока степен на защита на животните в Съюза\".Идеята на внесените изменения е Фондът за спешни мерки да разполага с по-голям финансов ресурс, който да бъде предоставян на държавите членки, а оттам - на фермерите - за справяне с последиците от африканската чума по свинете. Второто предложение има за цел да бъдат предвидени допълнителни 20 милиона евро за проучване и разработка на ваксина срещу африканската чума по свинете, каквато към момента все още няма. При гласуването в Комисията по земеделие това предложение не бе подкрепено от представителите на Европейската народна партия (ЕНП) - групата, в която членува ПП ГЕРБ.  Комисията по земеделие се обедини и около позицията, че:-\tналице е сериозно въздействие на разпространението на африканската чума по свинете в няколко държави членки и голям брой регистрирани огнища от началото на 2019 г.;-\tизразява загриженост относно засегнатите големи свиневъдни стопанства, в които са били умъртвени десетки хиляди животни и изразява съжаление, че не са отпуснати средства за предотвратяване и борба с африканската чума по свинете, като подчертава, че за тази цел в бюджета на Съюза за 2019 г. са били предвидени 28 милиона евро; подчертава, че в бюджета на Съюза за 2020 г. следва да бъде включена най-малкото подобна сума;-\tотбелязва, че трети държави са инвестирали в научни изследвания за разработване на ваксина срещу африканската чума по свинете (ASF) и счита, че Съюзът следва да инвестира в научни изследвания и разработване на ваксина, което ще спомогне за спиране на разпространението и появата на африканска чума по свинете във възможно най-кратък срок.Следва гласуване в бюджетната комисия на парламента. Иво Христов изрази надежда, че предложените промени ще бъдат част от исканията на Европейския парламент по време на преговорите за бюджета на ЕС за 2020 г.  ", "date": "2019.09.04", "title": "Комисията по земеделие в ЕП одобри допълнителни 70 милиона евро за борба с африканската чума "}
{"url": "http://www.cross.bg/sofiya-manolova-posochi-1612547.html", "text": "/КРОСС/ „София е моделът за властта в държавата. Всички знаем, че има формална власт в града, а нещата ги решава друг! София в момента няма кмет! София от години има само изпълнителен директор, чиято работа е да изпълнява решенията на един много солиден приятелски кръг.\" Това каза в речта си пред Инициативния комитет Мая Манолова по повод издигането й за граждански кандидат за кмет на столицата. Тя вчера подаде оставка като омбудсман и публикува на сайта на институцията си мотивите за предсрочното си оттегляне.„Няма как да се откажа от битката с организираната алчност и няма да се откажа да отстоявам правата на българските граждани. Затова смятам да разрушим тази стена на властта, тухла по тухла. И ще започнем оттам, откъдето започна всичко - от столицата\", каза още Манолова.„От повече от една година каузите ни боксуват - институцията е „наказана\" заради високото доверие на гражданите и заради зависимостите на властта от икономически и финансови интереси\", категорична бе Манолова. Не мога да бъда посредник между две страни, от които едната отсъства - властта, каза още тя.„Моите възможности като омбудсман се изчерпват дотук. Ако остана на поста, институцията на обществен защитник би се превърнала в обикновено бюро „жалби\", което я няма как да допусна, каза Манолова.„Аз се кандидатирам за кмет, защото имам сили и не ме е страх от това, което ще се излее срещу мен. А то вече започна. Паниката е факт\", каза тя и посочи, че откакто се е заговорило, че може да се кандидатира, „този режим отвори широко вратите на фабриката за манипулациите и оттам изпълзяха всякакви креатури, някои които приличат на карикатури. Те ме преследват от сутрин до вечер. Нека! Така поръчителят показва истинското си лице\", каза още тя.По думите й в София ГЕРБ са установили модел, според който „управляващите услужливо защитават всеки друг и интерес, но не и този на гражданите\".„София е мръсна, непочистена и диша много трудно. София е презастроена. София трудно се придвижва. София е ограбвана, несигурна и обвита от пипалата на корупцията. В София само акулите се чувстват в свои води, затова виждаме и техните перки по центъра на града ни. Вина имат всички партийни централи, които участват в разграбването на града със своето мълчание. Но основната вина я носи партия ГЕРБ, която управлява в схеми столицата вече 14 години\", категорична бе Манолова.Относно приоритетите си, Манолова посочи:„София не е нито лява, нито дясна. София е изтерзана от корупция. И смятам на това да сложа край. Обръщам се към всеки един жител на столицата да гласува. Вотът е най-силното оръжие на демокрацията и единственото, пред което режимът на ГЕРБ изпада в паника. Само чрез вота можем да отвоюваме София обратно\", каза тя.„Аз работих до днес като защитник на хората. Днес ви предлагам да защитя София от кражбите, мръсния въздух, презастрояването, самодоволството, задръстванията\", изброи тя и посочи, че „София може да защити цяла България\". Тя анонсира също, че ще представи скоро програмата за управление.„Важно е да ви кажа още сега каква София си представям. Светла! Схемите не обичат светлината. Софиянци ще имат достъп до всякаква информация. Общината ще стане изцяло електронна и ще обслужва гражданите на едно гише, което всеки ще носи в джоба си. София ще се управлява прозрачно и при все по-пряка демокрация. Столичани могат и трябва да участват в управлението на града си - обществени съвети, истински обществени обсъждания и електронни референдуми за всичко по-важно, за всеки спорен казус\", посочи Манолова.Тя пое ангажимент за „осветляване на общинските разходи\" чрез въвеждането на електронни търгове и обществени поръчки, отворен достъпа на граждани до заседанията на Столичния съвет.„Представям си София зелена. Зелена не само в пиар акции, а град - градина, каквато е била замислена преди един век. С незастроени и ремонтирани междублокови пространства, с детски и спортни площадки. С чист въздух не само лятото, но и зимните месеци. София без горене на отпадъци. С лесен достъп до Витоша и със запазени зелени клинове от планината, които да осигуряват въздух за града ни. Нито едно здраво дърво не бива лекомислено да бъде премахвано\", каза още тя.Като свои „амбициозни цели\" тя изброи: „Урегулиране и изграждане на нова паркове. Умно придвижване в София с приоритет за градския транспорт и незамърсяващи превозни средства.  Къде са спортните комплекси, къде са игрищата, къде са детските площадки и детските градини, поопита още тя и посочи, че ще работи за „София на общностите и София без периферия\", за да се спре практиката инвестициите да отиват в центъра, а кварталите\"да тънат в дупки\".„Крайните квартали в най-богатия град и столица на републиката все още нямат канализация и са на септични ями\", каза тя и посочи, че развитието на северните квартали е изоставено от общината.Тя постави специален акцент и върху справедливото обезщетяване на хората с отчуждени имоти.В речта си Манолова изброи и основните заслуги на институцията й.„Отне ни месеци, години, но успяхме да закрием арбитражните съдилища,които осъждаха граждани за несъществуващи дългове; успяхме да ограничим правомощията на частните съдебни изпълнители, които издевателстваха над гражданите; премахнахме модерното робство, касаещо неизплащането редовно на работните заплати на хиляди граждани; върнахме надеждата на децата сираци; след седем месеца протести накарахме парламента да приеме Закона за личната помощ.Тя посочи и законите, „оставени на трупчета\" в парламента - законопроектът за ограничаване на банките и свръх-правомощията на монополите, внесен на 22 февруари, неразгледан, п думите й, заради „икономически и финансови зависимости\". Заради неприемането на този закон от началото на тази година България е в наказателна процедура в Съда на Европейския съюз, но това очевидно не е проблем за управляващите, защото финансовите санкции ще бъдат платени от всички нас - гражданите\", каза тя.Манолова посочи и втора наказателна процедура заради непредприети мерки против мръсния въздух. „Четирите публични форума, които проведохме не дадоха резултат - едва сега, предизборно, Столична община обеща да постави 22 мобилни станции\", каза тя.Третият пример, който Манолова даде бе „ограбването на гражданите на столицата от монополиста „Топлофикация\". Той е „безпощаден към гражданите и за жълти стотинки, столичната община събира публични задължения през частни съдебни изпълнители, които несправедливо товарят с такси гражданите, парите на столичани потъват в общинските предприятия без следа и без отчетност\", категорична бе тя.В речта си Манолова благодари на инициативния комитет за номинацията. „В него са включени граждани, с които стояхме зад общи каузи, с които взаимно се подкрепяхме и не се огънахме. Инициативен комитет от граждани от цяла София - лекари, медицински сестри, педагози, шофьори от градския транспорт, природозащитници\", каза тя, като благодари и на столичани за подкрепата.По отношение на партийната подкрепа, Манолова бе категорична, че „не разчита на партийни централи и организации, а на гласуването по съвест на всеки един избирател\", като добави, че ще е равно отдалечена от партийните централи.Като председател на комитета бе представен Никола Вапцаров, който бе сред активните участници в протестите срещу презастрояването в кв. Лозенец и срещу издигането на небостъргача там. Към момента в ИК фигурират над 65 души, като съставът на Комитета е отворен и се разширява. Сред имената са адвокат Десислава Филипова, занимавала се с дела на граждани срещу банки, медицинската сестра Мая Илиева, Павел Миланов от сдружението на етажната собственост, Йордан Ибришимов от „Бетономорие\" и „Кемпер-обществото\", адвокат Златина Хаджипанайотова, майка на три деца, която се пребори за пенсии за всички деца сираци у нас, музикантите Криско, Анелия, Кристина Димитрова, Мариана Попова, Вера Иванова от „Системата ни убива\" и редица други активни граждани, професионалисти и експерти. ", "date": "2019.09.04", "title": "Мая Манолова: София няма кмет, а изпълнителен директор"}
{"url": "http://www.cross.bg/prokyror-zhilishteto-mikov-1612587.html", "text": "/КРОСС/ Днес, 04.09.2019 г. в 15.35 ч. на тел. 112 е постъпил сигнал от член на семейството на Васил Миков - прокурор от Върховна касационна прокуратура за това, че същият е намерен починал в жилището си в гр. София. Това съобщиха от прокуратурата.По първоначални данни смъртта е настъпила след самопрострелване със законно притежаван от прокурор Миков пистолет.В жилището се извършва оглед, като на място са изпратени прокурор и дежурен прокурор. ", "date": "2019.09.04", "title": "Прокурор от Върховната касационна прокуратура се е самоубил с личното си оръжие"}
{"url": "http://www.cross.bg/suobshteniya-ramkite-sanktzii-1612583.html", "text": "/КРОСС/ Парламентът прие на първо четене промени в Закона за електронните съобщения. С тях се въвеждат мерки по прилагане на европейски регламенти относно достъпа до отворен интернет и роуминга в обществени мобилни съобщителни мрежи в рамките на Европейския съюз.От 15 май 2019 г. са в сила нови правила, ограничаващи цените, които доставчиците на обществено достъпни междуличностни съобщителни услуги с номера могат да налагат на потребителите за мобилни и фиксирани гласови и текстови съобщителни услуги в рамките на ЕС. С предложените промени в Закона за електронните съобщения се цели своевременно да се въведе система от ефективни, пропорционални и възпиращи санкции за нарушение на тези правила.Предвидени са санкционни разпоредби за нарушение на изискването доставчиците да не прилагат цени на дребно (без данък върху добавената стойност) за потребители на регулирани съобщения в рамките на ЕС, надвишаващи 0,19 евро цента на минута за повиквания и 0,06 евро цента за текстови съобщения. За такива нарушения ще се налага имуществена санкция от 20 000 до 400 000 лева.Също така са предвидени санкции за доставчиците за непредоставяне на информация от значение за националния регулаторен орган за упражняване на регулаторните правомощия по отношение на цените на дребно на регулирани съобщения в рамките на ЕС, както и за непредоставяне на преддоговорна информация на крайните потребители. За непредоставяне на информация на потребителите, предвидената санкция е от 500 до 5 000 лева.Минималните размери на предвидените в законопроекта санкции са съобразени с факта, че адресати на задълженията са не само действащите големи оператори в България, но и такива със значително по-малък обем приходи и пазарен дял. Предвидените максимални размери са съобразени с възможността на големите предприятия да заплатят санкциите и с ефекта, който биха имали тези санкции върху печалбите им, като този ефект следва да мотивира предприятията да спазват предвидените изисквания. ", "date": "2019.09.04", "title": "Приеха промени в Закона за електронните съобщения, свързани с роуминга в ЕС"}
{"url": "http://www.cross.bg/tehnologii-suobshteniyata-svurzvane-1612585.html", "text": "/КРОСС/ Министърът на транспорта, информационните технологии и съобщенията Росен Желязков ще открие Регионален семинар: „Механизъм за свързване на Европа 2 (CEF 2): Нови цифрови възможности\".Форумът се провежда в България по инициатива на Министерството на транспорта, информационните технологии и съобщенията. Ще бъдат обсъдени възможностите за инвестиции в цифрова инфраструктура по Механизма за свързване на Европа, 5G коридори, както и ключови мрежи от стратегическа важност.Възможностите за финансиране ще бъдат обявени от представители на Генерална дирекция „Съобщителни мрежи, съдържание и технологии\" в Европейската комисия и на Европейската мрежа на компетентните служби в областта на широколентовия достъп. В събитието ще участват експерти от институциите, както и телекомуникационни оператори, ангажирани в инвестиционни инициативи в областта на  широколентовия достъп и развитие на 5G.Семинарът ще са проведе на 5 септември 2019 г. (четвъртък),  от 09:30 ч., в Централен военен клуб, Концертна зала, бул. „Цар Освободител\" № 7.", "date": "2019.09.04", "title": "Министър Желязков ще открие форум за нови възможности за финансиране на ИКТ инфраструктура"}
{"url": "http://www.cross.bg/trotinetki-putna-politziya-1612548.html", "text": "/КРОСС/ Пътна полиция започва да санкционира собствениците на електрически тротинетки, тъй като по закон те нямат право и регламент да се движат по пътната мрежа у нас, съобщи началникът на Пътна полиция-София комисар Любомир Костадинов.Той допълни, че са регистрирани първите инциденти с тротинетки. И апелира към водачите да са много внимателни.Комисар Костадинов не отговори дали е незаконно тротинетки да се управляват по тротоарите.Заради инцидента от преди ден, когато мъж и жена загинаха при катастрофа с мотор, Пътна полиция е засилила и вниманието си към поведението на мотористите. Само за последното денонощие от 50 проверени водачи на мотор 30 са били нарушители. ", "date": "2019.09.04", "title": " Пътна полиция започва да санкционира собствениците на електрически тротинетки "}
{"url": "http://www.cross.bg/durzhavata-politika-tazi-1612551.html", "text": "/КРОСС/Декларация от името на ПГ на „БСП за България\"Започва един интересен, наситен с политически събития парламентарен сезон. От нас, събраните в тази зала, зависи да го направим пълноценен и резултатен. Нашият принос, на ПГ на „БСП за България\", за такава резултатност, ще дадем основно по 5 въпроса. Не са измислени в партийната ни централа, а са продиктувани от реалния живот и от проблемите на хората. Те са:  икономика, социална политика (образование, здравеопазване, доходи и неравенства), върховенство на закона и справедливост, фискална политика и местно самоуправление.В икономиката продължава клишето, че държавата е лош стопанин, че пазарът ще регулира всички отношения, макар че светът и Европа отдавна разбраха, че това е грешка и създаде монополи, даде сила на големите, уби малките и средни предприятия и заличава средната класа. Нашите предложения конкретно ще бъдат за роля на държавата в икономиката, така че, включително чрез данъчни стимули, да помогнем на малките и средни предприятия, на семейните фирми, на средната класа. Ще внесем обещания от нас закон за държавните предприятия. Те могат да бъдат управлявани добре. Често говорим за инвестиции. Преките чужди инвестиции са важна част за развитието на една икономика, но все по-малко чуваме да се говори  за производство. Основният гръбнак на всяка национална икономика е именно националното производство. Нашето внимание ще бъде съсредоточено върху производство на български стоки и български услуги, за които България има потенциал и има кадри, има и пазари. Много специалисти започват да намекват, че се задава финансова криза, нашата икономика не е подготвена за това. Един от основните стълбове за преодоляване на такава криза е потреблението, а то може да се стимулира с повишаване на доходите. Ето защо, втори акцент за нас е  социалната политика, но в частност увеличаване на доходите, не само като икономически механизъм, но и като тежък социален проблем. Лятото статистиката обяви 90 нови милионери и близо 3 млн. българи под прага на бедността. Неравенството е огромно. И тук нашата основна теза е за връщане на ролята на държавата. Тя може да помогне не само увеличавайки заплатите в държавния сектор, но и чрез данъчна политика и преразпределение на БВП. Ще получите нашето предложение в тази посока за преизчисляване на пенсиите, намаляване на ДДС на лекарства и основни храни, помощ за младите семейства за отглеждане на деца.На трето място, по отношение на върховенството на закона, разбираме и абсолютно споделяме принципа на разделение на властите и за това, че държавата не бива да се меси в независимата съдебна власт, но държавата има своята роля и тук - да създаде такива правила, че тази власт да функционира пълноценно и да се премахне чувството на несправедливост у българския народ. Ето защо- ние ще внесем закон, който налага съдебен контрол върху актовете на главния прокурор и на прокуратурата. Знам, че ще има остри дебати за избора на главен прокурор. Нашата позиция е - върховенство на закона, а не на личността, върховенство на правилата, а не едноличните решения. Нашата задача е не да избираме главен прокурор, а да създадем такива правила, че съдебната система да функционира пълноценно. Предстои избор на председател на КПКОНПИ. Дойде време да си дадем сметка, ако искате разговор, че моделът, който избрахте за борба с престъпността по високите етажи на властта с тази форма на КПКОНПИ, не работи. Докарахме го дотам, че самият председател на КОНПИ да бъде обект на разследване за престъпление. Ще внесем отново нашето предложение за друг модел на орган за борба с престъпността. Предстои и избор на двамата европейски прокурори. Никой не казва и дума за това по какви правила ще бъдат избрани те. Ще имате и това наше предложение. Вече имате на банките си нашето предложение за промени в НПК за отпадане на бързото производство в случай на тежки телесни повреди и убийство.Госпожо председател,Апелирам възможно най-бързо да гледаме този закон, без оглед на партията, която го е внесла. Тук има национално съгласие за възмездие за онези, които по този начин погазват закона и причиняват смърт и мъка на други български граждани.Основният акцент във фискалната политика отново са държавата и институциите. Уважаеми колеги,Имаме абсолютно сбъркан модел на провеждане на фискална политика и вие го знаете. И тук президентът е прав. Говорили сме го многократно в зала. Парите на българските данъкоплатци не се харчат по установения в държавата ред, през бюджета. Те се харчат еднолично за партийни цели и за групови интереси в държавата  Затова отново ще изложим нашите позиции по Закона за публичните финанси и ще имате конституционна жалба в Конституционния съд  за раздаване на парите на българските данъкоплатци с постановления на Министерски съвет, извън рамките на парламента и на бюджета. Допускаме, че това ще се засили като порочна практика с наближаването на местните избори - джипът, държавният бюджет в багажника и раздаването през прозореца за партийни цели и избора на подходящи кметове.  Ще получите институционална позиция как това да се промени и наистина да влезем в нормални рамки на правене на фискална политика.  Следващият ни акцент е местното самоуправление и местната власт. Идват избори, но и не само заради това. И тук държавата избяга от своите отговорности като прехвърля постоянно  на общините задължения без финансиране и им казва: „Вдигайте данъци и се оправяйте\". Нашите предложения в рамките на бюджета и в рамките на промени в Закона за местното самоуправление и местната администрация ще бъдат за: оставане на част от данъците на разположение на общините; комуналните услуги да се извършват от общински фирми, а не да се дават на концесия; специална грижа към общинските болници и общинските училища. Ще развием цялото си предложение за нов здравен отдел в държавата, в частност- за общинските и държавни болници.Нека дебатът за местно самоуправление и местна власт бъде съдържателен, в посока промяна на този модел на управление. И не приемайте това като заяждане или използване на парламентарната трибуна за партийна изгода за местните избори. Става дума за принципи - за сбъркан модел, който изисква високо съгласие за неговата промяна, ако наистина мислим за общините и гражданите. Позволете, извън големите приоритети на „БСП за България\", да обърна внимание на две събития от вчера, които изглеждат като една съществена промяна във външната политика на България. Обвързано с въпроса: парламентарна република ли сме, или еднолична премиерска? Имам въпроси към г-н Борисов, към вас, уважаеми колеги управляващи. Кой колективен орган в държавата - парламент или Министерски съвет, реши, че един от малкото приоритети, около които сме се обединили всички, години наред, редица правителства - влизането ни в Шенген, вече не е приоритет. Кой го реши и основателна ли е темата, която президентът постави - тук, в институциите, да се върнат решенията. А не еднолично един човек да реши да смени външнополитическия курс на България. Защо? Защото ако влезем в Шенген, ще дойдат 150 бежанци от Гърция. Това е несериозно. В най-голямата криза на бежанския поток, всички ние искахме да влизаме в Шенген. Сега, когато няма такова нещо, изведнъж решихме, че не искаме в Шенген. Защо? Защото не ни пускат, а не ни пускат, защото направихте много грешки. Защото има корупция, защото има пробив в системите за сигурност, защото създадохте опасност за европейската сигурност, не само за българската. Защо да не си го кажем това? И понеже не смеете да признаете тази грешка, решавате, че трябва да извадите България от нейния европейски път и от пътя й към Шенген. Той решава, не вие, но очаквам вашата реакция, ако наистина сте отговорни политици и призовавам да имаме поне няколко приоритета, около които всички да се обединим. Уважаеми колеги, бих искала да обобщя с няколко думи философията на нашата политика през тази сесия, защото тя е последователна, години наред и вярвам ще бъде такава. Нашата политика е насочена към това - да върнем държавата в онези нейни функции, през институциите, през възможните, модерни европейски политики, а не чрез държавна помощ, да я върнем там, където й е мястото. Големият проблем на всички ни е чувството у българските граждани, независимо за кого са гласували, че държавата отсъства. Чуйте ги, бизнесът - по повод вдигането на тока - няма държава, медицинските сестри по повод заплатите и здравеопазването - няма държавата, хората в село Сотиря - няма държава. Това е, което обобщава. Това е за нас и предизвикателството, и политиката, която ще следваме, не само в тази сесия, а и по принцип. Ролята на държавата и връщането на нейните функции в услуга на нейните граждани. Ако имаме разум, ще постигнем резултат. Аз го пожелавам на всички.  ", "date": "2019.09.04", "title": "Нинова: Наши цели са - българско производство, подпомагане на средната класа и повишаване на доходите"}
{"url": "http://www.cross.bg/bulgariya-podcherta-nego-1612552.html", "text": "/КРОСС/ „Призоваваме правителството да спре с импровизациите във външната политика на България, да се води балансирана и координирана политика и да не се прави отстъпление от широко споделените национални приоритети на България\". С тези думи се обърна зам.- председателят на Народното събрание от ПГ на „БСП за България\" Кристиан Вигенин към управляващите чрез медиите в НС. Той подчерта, че министър-председателят е заявил, че присъединяването на България към Шенген вече не е приоритет за страната. „Ние считаме, че това изявление е в противоречие на един дългосрочен приоритет на България като член на ЕС, по който има много широк национален консенсус\", коментира той.По думите му тази позиция, която е несъгласувана, е и непремерена, и неотговаряща на реалностите. Според него България има нужда от присъединяването към Шенген. „Искам да кажа на стотиците хиляди български граждани, които висяха на опашки по българо-гръцката граница през това лято, че ако България беше в Шенген, нямаше да има гранична проверка на границата ни с Гърция\", каза той. Бившият външен министър подчерта, че това само по себе си е основание да считаме, че подобни заявления на Борисов, а чрез него и на българското правителство, са в противоречие на интересите на българските граждани.Вигенин обясни и че вчера  външно министерство е изразило ненужно остра и агресивна позиция към посолството на Руската федерация. По думите му чрез позицията Министерство на външните работи поставя под въпрос и дори отрича ролята на Русия, тогава СССР, в победата над нацизма във Втората световна война. Той наблегна, че на фона на това нито правителството, нито МВнР са си направили труда да отбележат началото на Втората световна война преди три дни.Според него това води до определени въпроси - каква политиката се води и това не означава ли в някаква степен и оправдаване на престъпленията на нацизма. „Това изявление на външното  министерство според нас е в противоречие и с друг приоритет на външната политика на България- този път на изток, демонстриран в предишните месеци и от правителството с посещенията на премиера на председателя на НС, респективно и на президента, за нормализиране на отношенията между България и Руската федерация\", каза още той. Вигенин подчерта, че това може да доведе до усложняване на реализацията на големите енергийни проекти, които бяха отпушени в последните месеци.  ", "date": "2019.09.04", "title": "Кристиян Вигенин: Спрете импровизациите във външната ни политика!"}
{"url": "http://www.cross.bg/sofiya-dvizhenieto-puten-1612553.html", "text": "/КРОСС/ Утре - 5 септември и в последният работен ден преди трите почивни дни около Деня на Съединението, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. Съвместната заповед за спиране на движението на камионите над 12 тона е на АПИ, ГД „Национална полиция\" и ИА „Автомобилна администрация\". Тя предвижда ограничаване на движението по следните участъци от републиканската мрежа:•\tавтомагистралите;•\tпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;•\tпът I-1 - от Благоевград до ГКПП „Кулата\";•\tпът I-4 п. в. „Коритна\" - Велико Търново - Шумен;•\tпът I-5 Русе - Велико Търново;•\tпът I-8 ГКПП „Калотина\" - София;•\tпът I-9 Варна - Бургас;•\tпът II-18 Околовръстен път на град София;•\tпът II-99 Бургас - Царево. Тежкотоварните превозни средства ще бъдат спрени и в последния почивен ден 8 септември (неделя) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). От 14 ч. утре - 5 септември, до 10 ч. в неделя - 8 септември, в участъка от АМ „Струма\" край Дупница ще има две ленти за движение за леките автомобили и ППС до 12 т в посока Кулата и една за София. От 10 ч. в неделя до 14 ч. в петък следващата седмица ще има две ленти за София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма\" при пътен възел „Долна Диканя\", ще преминават по път I-1/Е-79 и при пътен възел „Бобошево\" ще продължават по АМ „Струма\". За пътуващите към София отбиването по път Е-79 ще става при пътен възел „Бобошево\", а качването на магистралата ще бъде при пътен възел „Дупница Север\". За ППС над 12 т се забранява движението по пътната връзка от път Е-79 към АМ „Струма\", при пътен възел „Дупница Север\" при км 51+236 и по пътните връзки от път ІІ-62 Дупница-Кюстендил към АМ „Струма\" на пътен възел  „Дупница Юг\" по направленията: Кюстендил - Благоевград, Кюстендил - София, Дупница - Благоевград и Дупница - София. На АМ „Хемус\" продължават ремонтно-възставителните работи на съоръженията при 19-ти км /виадукт „Потоп\"/, 36-ти, 37-ти, както и на тръбата за София на тунел „Витиня\". На мостовете, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите от четвъртък в отсечките с ремонт на автомагистралата има две ленти за пътуващите за Варна и една за София, а в неделя и понеделник съответно две за София и една за Варна. В пиковите часове, когато много хора тръгват на път, е възможно по-бавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус\" в посока Монтана и Видин е проходът „Петрохан\" и Искърското дефиле, а в посока Варна - път I-1 София - Ботевград. За улеснение на трафика през Владая и повишаване на пътната безопасност на 8 септември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин\". Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни през 2019 г. в приложения линк - ", "date": "2019.09.04", "title": "На 5 и 8 септември се спира движението на камионите по магистралите"}
{"url": "http://www.cross.bg/vietnam-izgrev-georgiev-1612554.html", "text": "/КРОСС/ Общинската администрация в район \"Изгрев\" трябва да възстанови тесните връзки с посолството на Виетнам. Това каза кандидатът на БСП за кмет на района д-р Делян Георгиев, който беше сред гостите по време на тържественото отбелязване на националния празник на Виетнам в посолството на социалистическата република в София. Той беше поканен лично от посланика Н. Пр. Доан Туан Лин и от председателя на Българското дружество за приятелство с Виетнам Симеон Димчев.\"Ако се обърнем назад във времето, България е имала доста по-тесни връзки с Виетнам, в това число и районната администраница на \"Изгрев\", коментира д-р Георгиев. - Правени са много културни събития и обмени. При разговора ми с посланика на Виетнам и с културното аташе те изразиха загриженост от състоянието на отношенията между посолството и общината в \"Изгрев\". Разбира се, добавиха, че искрено се надяват добрите практики от недалечното минало да бъдат възстановени. А аз не виждам причина това да не се случи и то съвсем скоро\".Д-р Георгиев добави, че на територията на район \"Изгрев\" има много посолства, което е добра предпоставка за различни взаимодействия с общината, особено за организиране на културни прояви. \"С моя екип разработихме цялостен стратегически пакет за работа с посолствата и дипломатическите мисии, намиращи се на територията на общината, каза кандидатът на БСП за кмет на \"Изгрев\". - Смятам, че районната администрация трябва да положи усилия за изграждане отново на онези контакти, които дълги години бяха пример за адекватна и целенасочена политика на общината в полето на международните отношения. Сериозен ресурс в помощ на споменатото намирам в Българското дружество за приятелство с Виетнам с председател Симеон Димчев, който е и бивш кмет от БСП на района. Той е една от личностите, приети с уважение и признателност за стореното през мандата му от страна на виетнамските ни приятели\".Според д-р Георгиев, българите, а и голяма част от света, имаме стереотипна представа за Виетнам. \"Когато стане дума за тази азиатска държава, в съзнанието на повечето хора изникват картини от ужасите на войната, глад, мизерия и много болка и страдание, коментира той. - Това вече далеч не е така. Виетнам е една от най-бързо развиващите се икономики не само в югоизточна Азия, но и в целия свят. Удивително е как за толкова кратко време тази страна успя да заличи материалните следи на войната, как от една гладуваща държава се превърна в трети по големина износител на ориз и т.н. Чуждестранните инвестиции във Виетнам надхвърлят 35 милиарда долара, усилено се развиват индустрията, електрониката и много други отрасли... Не виждам причина ние да не почерпим от добрия опит на тази държава и да не работим успешно в бъдеще\". ", "date": "2019.09.04", "title": "  Д-р Делян Георгиев: Трябва да възстановим връзките на район \"Изгрев\" с посолството на Виетнам"}
{"url": "http://www.cross.bg/vreme-kompaniyata-sever-1612555.html", "text": "/КРОСС/ По време на предстоящите празнични дни 62 дежурни екипа на Електроразпределение Север ще бъдат в готовност да реагират при възникване на повреди по електроразпределителната мрежа в областите Варна, Добрич, Силистра, Шумен, Търговище, Велико Търново, Габрово, Русе и Разград. Екипите са оборудвани със специализирани автомобили, инструменти и материали, и поддържат постоянна връзка с Центровете за управление на мрежата за обмен на информация.Електроразпределителното дружество преустановява всички планови прекъсвания по мрежата в Североизточна България по време на празниците. Отчетниците на ЕРП Север ще отчитат консумираната електрическа енергия по график. Денонощният телефонен център на компанията 0700 1 61 61 е на разположение на клиентите за информация и за подаване на сигнали в случаи на непредвидено прекъсване на електрозахранването.През празничните дни клиентите на компанията могат да заплатят сметките си за консумирана електроенергия безкасово по начините, описани на интернет страницата на компанията: https://www.energo-pro.bg/bg/Nachini-na-plashtane-Bitovi-klienti. На 6-и, 22-ри и 23-ти септември касовите салони на „Български пощи\" няма да работят, а на 7-и и 23-ти ще работят с обичайното съботно работно време. ", "date": "2019.09.04", "title": "62 екипа на ЕРП Север ще дежурят през празничните дни   "}
{"url": "http://www.cross.bg/zasilvat-merkite-za-sigyrnost-po-putishtata-zaradi-ochakvaniya-intenziven-trafik-1612556.html", "text": "/КРОСС/ Засилени мерки за сигурност по пътищата за предстоящото пътуване за празничните дни. Близо 150 мобилни, 25 стационарни и 30 камери тип тринога ще следят дали се спазва скоростта.Очаква се стотици хиляди да тръгнат по пътищата на страната още от утре и в петък, който е почивен ден. От Гранична полиция са осигурили повече екипи и обещават да работят бързо, за да не се образуват големи тапи. ", "date": "2019.09.04", "title": "Засилват мерките за сигурност по пътищата заради очаквания интензивен трафик"}
{"url": "http://www.cross.bg/migratziya-suvet-integratziya-1612557.html", "text": "/КРОСС/ Правителството прие Постановление, с което на мястото на Националния съвет по миграция и интеграция се създава Национален съвет по миграция, граници, убежище и интеграция.Новият орган осигурява необходимата приемственост по задачите, свързани с формулиране и координация на изпълнението на държавните политики в областта на миграцията, убежището и интеграцията на граждани на трети страни.Със създаването на Националния съвет по миграция, граници, убежище и интеграция България изпълнява изискването да създаде национален механизъм за интегрирано гранично управление, заложено от европейското законодателство. ", "date": "2019.09.04", "title": "Създава се Национален съвет по миграция, граници, убежище и интеграция "}
{"url": "http://www.cross.bg/pernik-vsichki-riosv-1612537.html", "text": "/КРОСС/ Комплексна проверка на всички индустриални обекти в Перник ще започне, за да се установи кой е източникът на замърсяване на въздуха в града, от който се оплакаха жителите му. Припомняме, че вчера перничани излязоха на протест с искане за по-чист въздух. Те твърдят, че всяка нощ миризмата в града става нетърпима.В продължение на шест месеца перничани са провокирани от задушлива миризма на никел, която се появява в определени часове - през нощта, предимно към 11-12 часа в определени райони на квартал \"Изток\", \"Тева\", понякога достига и до гр. Перник и затова те сезират РИОСВ, но имаме и оплаквания, които са в общината. Общо 16 са проверките, които са извършени през този период не само от РИОСВ, но и съвместни проверки с общината. Това е сериозна провокация към моите съграждани, която доведе и до този протест, коментира кметът на Община Перник Вяра Церовска.Към ТЕЦ „Република\" бяха насочени основните проверки. Заедно с това са проверени всички околни фирми, които биха могли да създадат такова напрежение и такава миризма. РИОСВ, което е отговорният орган, не можа да каже кой е причинителят на тази задушлива миризма. Това наложи и протеста на гражданите. Това беше причината, поради която министър-председателят говори с министъра на околната среда и водите Нено Димов и той дойде в Перник, за да направим извънредна среща и да се вземат всички възможни мерки, за да бъде преустановена тази практика, обясни тя. ", "date": "2019.09.04", "title": "Комплексна проверка на всички индустриални обекти в Перник"}
{"url": "http://www.cross.bg/septemvri-okonchatelno-magistrati-1612538.html", "text": "/КРОСС/ Кметът на Септември Марин Рачев се оказа със запорирани сметки и имоти в навечерието на местните избори, след като Апелативният съд в Пловдив окончателно потвърди две решения на окръжните магистрати в Пазарджик за налагане на възбраната.Тя е по иск на Комисията за противодействие на корупцията и отнемане на незаконно придобито имущество за 9 283 009 лева. Претенциите за незаконно имущество са базирани на шест тома доказателствени материали. Сред тях е и тефтерчето иззето при обиска на работното място и дома на Рачеви, през февруари 2018 г.В него са записвани инициали и големи суми срещу тях. След претърсването, Специлизираната прокуратура, обвини кмета в източване на общината. Всъщност имотите и сметките му са под възбрана от май тази година, тъй като макар решението на окръжните магистрати да не бе окончателно, оспорването на по-висша инстанция не спира изпълнението му.Под запор остават аптека, цех за месопреработка, магазин, две масивни търговски сгради, жилищна постройка със закусвалня, четири етажното здание на бившия музей в Септември, няколко имота за търговия и услуги, парцели и други. ", "date": "2019.09.04", "title": "Съдът запорира окончателно сметки и имоти на кмета на гр. Септември"}
{"url": "http://www.cross.bg/rihter-seriya-yuzhno-1612539.html", "text": "/КРОСС/ Серия земетресения са регистрирани на територията на Гърция в последните часове, показва справка на официалната интернет страница на Европейския средиземноморски сеизмологичен център (EMSC).Най-силният трус е бил със сила от 4,5 по скалата на Рихтер. Той е отчетен на групата гръцки острови в Егейско море Додеканези в 04:01 ч. местно време (съвпада с българското време). Епицентърът е бил на 78 км югоизточно от Карпатос и на 150 южно от Родос, с дълбочина от 10 км.Няколко минути по-късно в същия район е регистриран втори трус със сила от 3,2 по Рихтер.В 07:08 ч. земетресение с магнитуд от 3,6 е разлюляло района около гръцката столица. Епицентърът му е бил на 137 км северозападно от Атина и на 22 км южно от Ламия, с дълбочина от два километра под земната кора.Няма сведения за пострадали или материални щети. ", "date": "2019.09.04", "title": "Серия от силни земетресения в Гърция "}
{"url": "http://www.cross.bg/klasatziyata-grad-godina-1612540.html", "text": "/КРОСС/ Виена е най-приятният за живеене град в света за втора година в класацията на \"Икономист интелиджънс юнит\" за 2019 година.Австрийската столица е следвана от Мелбърн, предадоха Франс прес и Ройтерс. Париж е изместен надолу заради протестите на \"жълтите жилетки\".Австрийската столица привлича туристи с концертите с класическа музика и имперската си история, но наред с това има множество зелени пространства, отлични обществени услуги и по-сигурна среда, поради което миналата година измести Мелбърн от върха на класацията на 140 града в света, който австралийският град заемаше в продължение на седем години.Разликата между двата града е минимална - 0,7 точки от общо 100. Виена получава 99,1 точки в класацията за 2019 г., публикувана днес, също колкото е имала и миналата година. Мелбърн получава 98,4 точки, а Сидни - 98,1.В първата десетка доминират Австралия и Канада, всяка от двете страни с по три града. Япония също е в тази група с Токио и Осака. Девети град в класацията е Копенхаген.Париж губи пет позиции и се класира 25-и заради въздействието на протестите на \"жълтите жилетки\".Най-ниските позиции в класацията заемат най-непривлекателните градове в света - последен е Дамаск, зад Лагос, Дака, Триполи и Карачи.Класацията на 140-те града се съставя въз основа на критерии, включващи жизнения стандарт, престъпността, инфраструктурата, транспортната мрежа, достъпа до образование и медицински грижи, икономическата политическата стабилност. За първи път е отразено и влиянието на климатичните промени върху качеството на живота: в това отношение Кайро и Делхи са санкционирани заради лошото качество на въздуха и недостатъчното водоснабдяване. ", "date": "2019.09.04", "title": "Виена е най-приятният град за живеене в света "}
{"url": "http://www.cross.bg/zhivot-nachaloto-otkradnat-1612541.html", "text": "/КРОСС/ В началото на следващата седмица хитовия български медицински сериал „Откраднат живот\" ще обедини звезди, фенове и екип в ексклузивна прожекция, която ще постави началото на дългоочаквания осми сезон. Най-големите почитатели на продукцията ще имат възможност да видят първи началото на „Откраднат живот: Кръвни връзки\" и да научат най-интересното от екипа на сериала и актьорския състав. Прожекцията на първи епизод, който ще продължи с вълнуващите лекарски истории, ще бъде на 10 септември от 19:30 ч. в зала 3 на Cinema City в Mall of Sofia. Билетите за събитието вече са в продажба.\"Отбелязването на началото и финала на „Откраднат живот\" на голям екран, в присъствието на феновете, е необикновено преживяване, както за нас, така и за актьорите. Това е моментът, в който историята оживява и виждаме как тя е докоснала през годините всички тези хора в залата\", разказва продуцентът на сериала Евтим Милошев.Осми сезон поставя акцент на темата за кръвта, която ни управлява. Още в първите епизоди зрителите ще видят любимите си герои в нова светлина и изправени пред предизвикателства, които ще променят хода на събитията в „Света Анастасия\"Не пропускайте старта на „Откраднат живот: Крънви връзки\" на 10 септември от 20:00 ч. по NOVA.  ", "date": "2019.09.04", "title": "Ексклузивна прожекция преди началото на новия сезон на \"Откраднат живот\""}
{"url": "http://www.cross.bg/spacex-sputnik-starlink-1612542.html", "text": "/КРОСС/ Европейската космическа агенция (ЕКА) е трябвало да направи маневра, за да спаси свой спътник, след като компанията SpaceX е отказала да промени курса на своя, създавайки опасност от сблъсък, съобщи Асошиейтед прес.ЕКА се е свързала със SpaceX и е била информирана, че не са планирани маневри за спътника Starlink преди приближаването до нейния апарат. Затова агенцията е преместила с ръчно управление своя сателит Aeolus, измерващ скоростта и посоките на ветровете.С появата на плеяди от спътници като Starlink, състоящи се от стотици апарати, маневрите за избягване на сблъсъци ще трябва да бъдат автоматизирани, казаха от ЕКА. ", "date": "2019.09.04", "title": "Комерсиален проект на SpaceX застраши научен спътник"}
{"url": "http://www.cross.bg/intzidenta-cherepno-mozuchna-travma-1612543.html", "text": "/КРОСС/ 11-годишно дете е с тежка черепно-мозъчна травма след катастрофа в село Стубел, съобщиха от Областната дирекция на МВР в Монтана.Сигналът за инцидента е получен на 3 септември около 20.05 часа. Установено е, че на ул. \"Първа\" 21-годишният водач на лек автомобил \"Пежо 307\" с монтанска регистрация е блъснал 11-годишно момченце, което е било с тротинетка.Детето е транспортирано в МБАЛ-Монтана с опасност за живота. То е черепно-мозъчна травма, разкъсни рани по главата и наранявания на гръдния кош и коремната област. Настанено е в реанимацията.На местопроизшествието е извършен оглед и е образувано досъдебно производство. По неофициална информация шофьорът на лекия автомобил е карал с превишена скорост.Трима души са загинали, а 37 са ранени при катастрофи през изминалото денонощие, съобщават от пресцентъра на МВР.В страната са станали 29 произшествия.В София са регистрирани три тежки и 24 леки пътни инцидента, при които са загинали двама души и трима са ранени. ", "date": "2019.09.04", "title": "Шофьор помете дете с тротинетка, борят се за живота му"}
{"url": "http://www.cross.bg/vsichki-wizz-otstupka-1612544.html", "text": "/КРОСС/ Нискотарифната авиокомпания Wizz Air предлага 20%* отстъпка за всички полети, резервирани днес, до всички дестинации. Офертата е валидна за всички клиенти и е без ограничения за периода на пътуване, съобщиха от превозвача.Първият полет на Wizz Air от България излита през 2005 г. Авиокомпанията вече има девет самолета, базирани в страната - седем в София и два на летище Варна, и екипаж от над 350 ориентирани към клиента служители. Вторият самолет в морската столица пристигна през юли 2019 г., когато Wizz Air стартира и 6 нови маршрута от Варна - Берлин, Копенхаген, Хамбург, Ливърпул и Париж.20% отстъпка се прилага за цените на самолетните билети, включващи всички данъци и задължителни такси, но без административната такса. Тази промоция се прилага на 4 септември 2019 г. от 00.00 до 23.59 ч. CEST и важи за всички полети на Wizz Air без ограничение в период на пътуване. Цената се отнася само за резервации, направени на wizzair.com или през мобилното приложение WIZZ. ", "date": "2019.09.04", "title": "20% отстъпка за всички билети на Wizz Air, купени днес"}
{"url": "http://www.cross.bg/ninova-borisov-levitzata-1612545.html", "text": "/КРОСС/ „Искаме кампанията да е позитивна. Предупреждението на Борисов, че кампанията ще е подла касае тях, защото виждам каква черна и подла кампания започнаха срещу Мая Манолова. Това е техен специалитет. Ще отговорим позитивно и с алтернатива\". Това заяви председателят на БСП Корнелия Нинова в студиото на БТВ. „Напоследък ситуацията много ми прилича на предизборната ситуация с генерал Радев. Основания за това ми дават действията и думите на Борисов. Първо започна с упреци - и тогава, и сега казваше, че нямаме свой кандидат. Това не дава резултат. Вчера направи втората стъпка - тогава казваше, че му е помагал като главнокомандващ на ВВС, вчера - колко е помагал на Мая Манолова. Явно е разтревожен. Борисов е много добре информиран какво става при нас и при тях. В ГЕРБ в момента има вътрешни проблеми, махат едни кметове, слагат други, паралелни кандидатури, разделения в структури и т.н\", изтъкна Нинова. „При нас се получава дълго гоненият успех - БСП отваря ветрилото\", допълни Нинова. Лидерът на левицата уточни, че в много градове кандидатите на БСП са авторитетите по места, подкрепени са широко от БСП, от малки партии и граждански обединения. „И по-малки партии виждат в нас носител и възможност за промяна.Това му е тревогата на Борисов  и затова подхожда така елементарно\", изтъкна тя. „Нека да е сблъсък на идеи\", призова председателят на БСП. Нинова констатира, че никоя партия не е излязла с платформа по отношение то това какво ще прави в общините - единствено БСП, при това още преди месец. Тя попита и какво ще се случва с общинските болници, с комуналните услуги. По думите й всичко се раздава на концесии, а БСП смята, че общински дружества трябва да ги осъществяват. „Какво се прави с аптечното обслужване по малките места?\", попита още Нинова. „Това ни се говори, а няма програма отсреща. Първото условие, когато издигаме кандидати за кметовете, е да припознават нашите идеи и платформа\", коментира още председателят на левицата.  По повод кандидатът за кмет на София, Нинова коментира: „Градската организация ще реши за кандидатурата за кмет на София на 11 септември,  на 15-ти Националният съвет ще утвърди решението. На въпрос за евентуалната подкрепа за Мая Манолова, Нинова заяви: „Харесвам работата й, харесвам я като човек, като депутат беше неуморна. Никога не е имало конфликт между мен и Мая, преувеличен е. Един път сме имали различни мнения по една-единствена тема -Истанбулската конвенция. Чувам се с нея. Говорим по законодателни инициативи - тя е активна, внася законодателни предложения от граждански организации, но  няма право на законодателна инициатива и сме внасяли нейните предложения\".Председателят на БСП коментира и изминалият пленум на левицата и взетите решения: „Местната организация в Симитли е подкрепила сегашния кмет Апостол Апостолов, Националният съвет вчера не го прие. Това беше единственото място, където  взех лично отношение. Това противоречи на всички принципи, идеи и програми, всичко, което правим последните 3 години - борба с един модел на задкулисие, контролиран вот, от прескачане на партия в партия - той е кандидат на ГЕРБ. Ние сме заявили общ фронт за промяна на модела и няма как да тръгнем с ГЕРБ. По-добре сега да загубим една община, но да останем на принципни позиции и да възстановяваме алтернативата Нинова изтъкна още, че БСП никога не е била разделена, а в Националния съвет имат своите противоречия, но структурите никога не са били разделени - нито идеологически, нито персонални. Надявам се да сме преодолели противоречията. Виждам добра мобилизация, енергия по места. Това ми дава надежда, че сме успели да обединим партията и да я отворим към по-широка подкрепа. Партията - това са хилядите членове. По отношение на думите на Цвета Караянчева, председателят на БСП изрази мнение, че не само статистиката показва огромното неравенство - 90 нови милионери и 2 милиона под прага на бедност и не само фактите през лятото - за убийства, насилие на деца, горящи сметища, пожар под магистрала Струма, чума по свинете, убийства на животни , но това, по думите й, е оценката и на хората - президентът съвсем нормално изразява тази оценка. По повод отношението на БСП с президента, Нинова заяви, че има нормална връзка: „Заедно сме правили кампания, знам неговите ангажименти, виждам, че той ги изпълнява\". По повод противоречията между президента Радев и Борисов, Нинова коментира: „Тази битка не е лична. Тя е принципна, те имат различна представа за държава, справедливост, бедност. Този сблъсък е неизбежен, той е морален. Борисов си подхожда по неговия начин - интригантски. Това е неговият начин за правене на политика. Президентът Радев никога няма да стигне до това равнище на правене на политика и изказване\". Нинова подчерта, че приоритети за левицата през новия парламентарен сезон ще бъдат икономика, доходи, върховенство на закона.Корнелия Нинова изрази притеснението си по повод Бюджет 2020: „Сега ще ни изненадат с готов проект, необсъждан от обществото, по тъмни доби някоя нощ ще се приеме, след 2-3 месеца всички ще усетят ефекта. Има такива въпроси, които изискват съгласие: демографска катастрофа, помощ за млади семейства, преизчисляване на пенсии. Няколко години спорим за чуждестранните инвестиции. Ние, от друга страна, искаме да поставим въпроса за българското производство. Инвестициите понякога зависят от международна конюктура, външни решения, но от собствената ни държава зависи да имаме собствено производство. Европа започва да се връща към ролята на държавата в икономиката, здравеопазването, а при нас - ние все още не сме узрели\". По отношение на първите законопроекти, които левицата е внесла в парламента, Нинова заяви: „Предлагаме при такива престъпления като това в с. Сотиря и убийството на журналистката в Русе, при самопризнание, да не се прилага съкратено производство, да се прилага лишаване от свобода без право на замяна и да не се намалява автоматично наказанието. Такова нещо съществуваше през 2009 година, докато БСП управляваше. През 2010, когато дойде правителството на Борисов, те го премахнаха. Нека сега го върнем - това очакват стотици хора в малките места. Няма значение коя политическа партия го предлага\".", "date": "2019.09.04", "title": "Нинова: На черната кампания на Борисов ще отговорим позитивно и с алтернатива"}
{"url": "http://www.cross.bg/ymbal-plovdiv-neonatologiya-grizhi-1612530.html", "text": "/КРОСС/ Фондация „За нашите деца\" и Отделението по неонатология в УМБАЛ-Пловдив организират на 26 септември 2019 г., четвъртък, от 17 ч. до 19 ч. безплатна лекция „Първи грижи за новороденото\". Курсът е предназначен за настоящи и бъдещи родители. Практическата част по традиция ще води началникът на Отделението по неонатология на УМБАЛ-Пловдив д-р Диана Аргирова. Тя ще покаже на майките и татковците как да къпят, как да хранят правилно своето бебе, как да се грижат за неговата кожа, както и много други интересни и важни подробности, които ще им помогнат да се чувстват напълно подготвени за появата на новия член на тяхното семейство.Демонстрацията ще се проведе в Заседателната зала на УМБАЛ-Пловдив /бул. България\" 234/, която се намира на първия етаж в лечебното заведение. Необходимо е да заявите присъствието си на тел. 032/ 943- 444 или 0885 764 838. Лице за контакт е Стела Александрова, социален работник към Център за обществена подкрепа „За деца и родители\" в Пловдив. ", "date": "2019.09.04", "title": "Безплатен курс „Първи грижи за новороденото“ в УМБАЛ-Пловдив"}
{"url": "http://www.cross.bg/grisho-federer-stigna-1612525.html", "text": "РОСС/ Историческа победа за Григор Димитров! След драматичен мач Гришо надви Роджър Федерер в Ню Йорк с 3:6, 6:4, 3:6, 6:4, 6:2 . Двубоят продължи 3 часа и 12 минути.Григор Димитров тръгна от позицията на 78-и в света, но стигна до полуфиналите на \"Флашинг Медоус\". В спора за място на финалната четворка първата ракета на България записа може би най-голямата победа в кариерата си срещу може би най-великия тенисист в историята Роджър Федерер.След епична битка Гришо взе първия си успех над носителя на 20 титли от Големия шлем. Така за първи път Димитров е на полуфинал в Ню Йорк, изравнявайки постижението на Мануела Малеева в началото на 90-те години, която досега беше единствената българка, стигала до тази фаза на надпреварата.Така Григор вече за трети път ще играе полуфинал на турнир от Шлема, а досега никой друг български тенисист не е достигал такова нещо. Мануела Малеева е стигала два пъти до предпоследното стъпало, а Цветана Пиронкова - веднъж.В този грандиозен мач швейцарецът започна по шампионски, както всички очакваха от него. Той проби още в първата възможност за това в първия сет и до края му удържа аванса си. Точно тогава всички очакваха лесен успех за него, защото той играеше като машина и с лекота стигна до 6:3. Но Гришо показа, че този турнир полага началото на неговото възраждане във втората част. В нея той стигна до пробив за 4:2 и когато сервираше за сета, Федерер показа класа и върна брейка. Това обаче не сломи българина и той взе следващото подаване на швейцареца, за да изравни резултата при 1:1 след 6:4Следващият мач на най-добрата ни ракета ще бъде с петия в схемата Даниил Медведев, който по-рано отстрани другата швейцарска заплаха - Стан Вавринка. ", "date": "2019.09.04", "title": "Историческа победа! Гришо надви Федерер на US Open"}
{"url": "http://www.cross.bg/yanev-obyasni-momenta-1612528.html", "text": "/КРОСС/ В последно време наблюдаваме много честа смяна на законите и в някои случаи има усещане за безпринципност и партизанска уклончивост за решения, които са конюнктурни в момента. Това коментира в сутрешния блок на БТВ „Тази сутрин\" секретарят по сигурност и отбрана на президента  ген. Стефан Янев. Причина за изказването му е наложеното от Румен Радев вето за промените в Закона за военното разузнаване. Ген. Янев обясни, че търсеният проблем, дали цивилен или военен да ръководи служба „Военна информация\", не е основен. Той обясни, че в последните 10 г. са били направени доста промени в службата, а конкретният въпрос не е бил решен и продължава да се дискутира. В момента не можем да говорим за някаква конкретика, нито пък да споменаваме имена, защото не е здравословно, допълни той. Освен това експертът заяви, че алтернативата военен-цивилен трябва да съществува и в звена като „Военна полиция\", ВМА или Военна академия. Човекът, който оглавява службата трябва да е преминал през йерархията и да има определени качества и възможности. Това може да се случи за цивилен, и за военен, като условията за преминаване са записани в закона, допълни Янев. Според него се накърнява начина, по който служителите в службите изграждат кариерите си, заради несигурността в законодателната процедура.По думите му това поражда несигурност и в самата служба.Ген. Янев обясни, че президентът Румен Радев и премиерът Бойко Борисов са призовани в рамките на техните задължения да работят за българския народ. Ако има някакъв спор, то, той е принципен и двамата трябва да работят за осигуряване на по-добър живот за гражданите. ", "date": "2019.09.04", "title": "Ген. Стефан Янев - съветник на президента: Понякога законите у нас се променят безпринципно"}
{"url": "http://www.cross.bg/balet-godini-stzeni-1612531.html", "text": "/КРОСС/ Изпълнения от ранните години на легендите Баришников и Нуреев, както и неми сцени на звездата на Руския балет Тамара Карсавина, са само част от изненадите, които организаторите на Танц Филм Феста са подготвили за публиката в кино „Люмиер Лидл\".Фестивалът, предшестващ 33-тото издание на Киномания, ще продължи от 24 до 30 септември, пренасяйки на големия екран 12 специално селектирани филма в категориите „Премиерни заглавия\", „Класически балет\", „Велики филми за балета\", „Модерен танц\", „Документални филми\" и „Фламенко\".Любителите на балетното изкуство ще могат да се потопят във „Величието на балет „Киров\" на 26 септември от 18:30 ч. Филмът събира заснети сцени от най-великите постановки на знаменития ленинградски балет. Най-ценната находка са изпълнения от ранните години на легендите Нуреев и Баришников, които преди са считани за изгубени. Балет „Киров\" (преди 1935 и след 1992 г. - Мариински театър) винаги е бил основния конкурент на талантите в Болшой театър.Сред другите безценни моменти в този уникален филм, плод на дългогодошно проучване, са неми сцени на звездата на Руския балет Тамара Карсавина и па дьо дьо на Галина Уланова като Белия лебед от 1940 г. 60-те години са представени с откъси от „Раймонда\" на Глазунов, „Спартак\" на Хачатурян, „Ромео и Жулиета\" на Прокофиев, хореографията на Мариус Петипа за „Корсар\", както и две версии на „Умиращия лебед\" по Михаил Фокин - на Олга Мойсеева и на Наталия Макарова.Кадри от живота на Охад Нахарин ще „оживеят\" на екрана в кино „Люмиер Лидл\" на 25 септември от 20:30 ч. във филма „Г-н Гага\". Артистичният директор на танцовата трупа „Батшева\" е считан за един от най-влиятелните хореографи. Показвайки го в критичен и повратен момент от личния му живот, този вдъхновен и проникновен документален филм представя творец със забележителна артистична цялост и впечатляваща визия. Работил по филма цели 8 години, в „Г-н Гага\" режисьорът Томер Хейман съчетава моменти от репетиции с непоказвани досега архивни кадри и сцени от спектакли.Повече информация и цялата програма на Танц Филм Феста може да намерите  ", "date": "2019.09.04", "title": "Изпълнения от ранните години на Баришников и Нуреев на Танц Филм Феста в НДК"}
{"url": "http://www.cross.bg/alipiev-gniletz-obyasnyava-1612527.html", "text": "/КРОСС/ Откриха най-опасната болест по пчелите -  американски гнилец  във Врачанско. Новината стресна хората, защото заразата е много упорита  и може да предизвика масов мор на пчели, ако не се вземат мерки навреме. Пчеларите я сравняват с африканската чума по свинете.Американският гнилец поразил част от кошерите на 87-годишния Атанас Алипиев от село Лютидол. Установил я с помощта на сина си, който също е пчелар, но в Нова Зеландия.  Той прегледа пита по пита за гнилец. Пилото по питата е проредено и запечатките са пробити, това е първият признак, обяснява Атанас Алипиев.Защо умират пчелите: Спор между стопаните на кошери, земеделците и държаватаСтопаните незабавно уведомяват ветеринарните власти в област Враца. Взети са проби и болестта е потвърдена в лаборатория. Д-р  Калина Христова, ветеринарен лекар, обяснява, че заболяването избухва обикновено през летния период, тъй като високите температури поощряват неговото развитие.Американският гнилец е този, при който е забранено лекуване, и трябва да бъде изгорен кошерът, както се случи, посочва микробиологът Александър Алипиев. Четири от кошерите на Алипиев моментално са изгорени. Станислав Ангелов, кмет на сео Струпец обяснява, че хората си помислили, че свършиха и кошерите и вече и пчели няма да има. А новината стресна стопаните.„Но съм чул, че това е като чумата по свинете, бързо се разпространява и унищожава пчелините, това ни притесни\", твърди пчеларят Ромео Илиев.Моментално е наложена карантинна зона в радиус от три километра. В нея попадат 600  кошера, сред тя и десетте на  Йорданка Илиева.Даниел Ганчев, - председател на Пчеларски съюз - Враца, уточнява, че медът не е токсичен и опасен за здравето на хората. „Ако е за подхранване на пчелни семейства  в друго населено място и има заразени спори, тогава оттук идва опасността\", посочва той.  Добрата новина е, че здравите кошери в трикилометровата зона не се унищожават, въвежда се само забрана за търговия и пренасяне на пчелни семейства и пчелен инвентар за определен период от време.   Заразеният пчелин остава под наблюдение за година, за да се предотврати епидемия, а потърпевшият собственик ще бъде обезщетен от държавата. ", "date": "2019.09.04", "title": "Откриха опасна болест по пчелите във Врачанско"}
{"url": "http://www.cross.bg/glasyvaha-depytati-dzhonsun-1612532.html", "text": "/КРОСС/ Тежко поражение за Борис Джонсън в британския парламент. Тази нощ Камарата на общините предприе първа стъпка за блокиране на Брекзит без сделка.Британските депутати одобриха текст, чрез който се противопоставят на излизането на Великобритания от ЕС без споразумение. В подкрепа на законопроекта гласуваха както представители на опозицията, така и от управляващата партия. Законопроектът беше приет с 328 гласа, а 301 депутати гласуваха против.Практически депутатите гласуваха за изземване на дневния ред на правителството и си върнаха контрола в Камарата на общините. Това е първа стъпка към искане за ново отлагане на Брекзит.Така Борис Джонсън претърпя втори тежък удар в рамките на един ден. По-рано той загуби парламентарното си мнозинство, след като депутатът от Консервативната партия Филип Лий се присъедини към либералдемократите.Междувременно правителствени източници съобщават, че всичките 21 депутати консерватори, които гласуваха против Борис Джонсън, са изключени от партията.В тази група са бившият финансов министър Филип Хамънд и Никълъс Соумс, който е внук на бившия премиер Уинстън Чърчил. ", "date": "2019.09.04", "title": "Британските депутати се противопоставиха на излизането от ЕС без сделка "}
{"url": "http://www.cross.bg/konstantinov-glasyvane-zayavi-1612529.html", "text": "/КРОСС/ Искам борбата на местните избори да бъде достойна и коректна. Нека да можем да се гледаме после в очите, това заяви в сутрешния блок на БТВ „Тази сутрин\" председателят на съвета на директорите на „Информационно обслужване\" - проф. Михаил Константинов. Според него възнагражденията на Секционните избирателни комисии са се вдигнали закономерно, защото именно участниците в комисиите са гръбнака на изборите. Изказването на експерта идва след обявените допълнителни 20 млн. лв. за местния вот на 27 октомври. През изминалата кампания парите за изборите бяха 50 млн. лв.Професор Константинов обясни, че това са най-скъпите избори в българската история. По думите му увеличението е напълно адекватно, защото е необходимо да се привлекат хора в изборните комисии, които да свършат „тежката\" работа в изборния ден. Експертът подчерта, че грешки винаги ще се допускат, но целта е да се заплати достойно. Освен това изтъкна, че допълнително пари от бюджета ще отидат за по-задълбочено обучение на участниците в изборите, както и за информационно обслужване. За да се избегне тежката ситуация от 2015 година в зала „Арена армеец\", когато предаването на протоколите и броенето на гласовете беше изключително затруднено, Константинов заяви, че ЦИК е взела фундаментално решение - материалите в Столична община да се приемат на три места. Със сигурност едното място ще е - „Арена армеец\", като за момента се проверява дали залите „Универсиада\", „Фестивална\", НДК са подходящи за местния вот, обясни Константинов.По повод липсата на машинно гласуване, експертът заяви, че на места в страната ще има 5 вида гласуване. Според Константинов дори да има машинно гласуване, българските избиратели надали ще се възползват на 100% от услугата. Също така посочи, че в Европа подобен вид гласуване не се прилага, освен в части на Белгия. По думите му гласоподавателите в България искат машини, за да се избегнат грешки при обработката на бюлетините. ", "date": "2019.09.04", "title": "Местните избори ще струват 70 млн. лв. "}
{"url": "http://www.cross.bg/zayavi-radev-ministur-predsedatelyat-1612534.html", "text": "/КРОСС/ \"Чезнат основните фактори за ефективно управление - прозрачност, отчетност и отговорност. Когато властта постепенно се отнема от народа и се концентрира в тесен кръг хора, те я трансформират в икономически облаги и медиен комфорт и ги инвестират в още повече власт\". Това заяви днес президентът Румен Радев в обръщение пред Народното събрание.\"Така този тесен кръг бетонира своята безконтролна власт и порочният цикъл се затваря. При такава формула няма развитие, сигурност и просперитет, а има бедност, корупция и неграмотност\", каза той и продължи:\"За това е нужда промяна, която да засили гражданското участие и контрол върху управлението, да направи институциите по-прозрачни и отчетни. Да разгърне инициативата на българските граждани\".Той добави, че България продължава да губи своето най-ценно богатство - хората.Държавният глава заяви пред депутатите, че би било рационално, ако министър-председателят предлага за дебатиране в НС своята управленска програма.\"Очевидно имаме необходимост от разпоредба, която да задължава министър-председателят да се явява поне веднъж в месеца в пленарна зала\", заяви Радев. ", "date": "2019.09.04", "title": "Румен Радев: Нужна е промяна за повече гражданско участие и контрол върху управлението "}
{"url": "http://www.cross.bg/gradysa-temperatyrite-polovina-1612533.html", "text": "/КРОСС/ В сряда облачността ще бъде по-значителна в северната половина на страната до обяд. Ще превали слабо първо в Североизточна България, след това на югоизток и в планинските райони южно от Стара планина. Вятърът ще бъде по-осезаем на изток със скорост до 20-30 километра в час. Температурите в най-топлите часове ще са между 25 и 30 градуса. По-топло ще се задържи времето по поречието на река Дунав, в централните части на Южна и в Югоизточна България.Около Черноморието вятърът ще е осезаем със скорост до 20-30 километра в час. Очакваме и слаби превалявания. Температурите - между 26 и 29 градуса, по-хладно в северната част на крайбрежието. Вълнението ще бъде с височина на вълните до метър и половина, а по Южното Черноморие дори и до 2-2,5 метра. Тенденцията е вълните да утихнат в следващите 48 часа, което е предпоставка за дънни ями и мъртви течения.В Европа по-драматична обстановка се очаква в Южна Италия, където валежите ще са значителни в следващите часове с развитието на средиземноморски циклон по крайбрежието на Сицилия. Британските острови пък ще попаднат в окото на друг циклон и бурни ветрове.У нас валежите в четвъртък ще са в незначителни количества, най-вече в планинските и предпланинските райони на Западна и Централна Стара планина. В петък ще е сухо, а през почивните дни очакваме още една вълна слаби превалявания тук-там с гръмотевици, в западната половина на страната. Температурите ще са в интервала около и под 30 градуса с прохладни изгреви около 15 градуса. ", "date": "2019.09.04", "title": " Първи полъх на есента"}
{"url": "http://www.cross.bg/vizhdam-izlozhbata-kakuv-1612535.html", "text": "/КРОСС/ Външното ни министерство излезе с остра реакция по повод организирана от Руското посолство у нас изложба със заглавие „75 години от освобождението на Източна Европа от нацизма\". Събитието е насрочено за 9 септември.Според мен такава позиция не беше необходима. Първо, защото изложбата все още не е открита, второ, че не виждам какъв е проблемът в нейното заглавие. Източна Европа от нацизма - това нима не е така? Ако въпросът е за България, нещата изглеждат по малко по-различен начин. Не виждам какъв е проблемът с темата на изложбата, коментира историкът проф. Искра Баева.Добре е, когато говорим за такива исторически събития да се придържаме изцяло към фактите. Действията на Съветската армия трябва да бъдат разглеждани от различни гледни точки. За някои тя наистина е освободителка, през други просто минава. За България армията е окупатор и това е безспорен факт. Реакцията на външното ни министерство е уместна и правилна, но недостатъчна, посочи блогърът Асен Генов. ", "date": "2019.09.04", "title": "Проф. Искра Баева: Не виждам какъв е проблема с изложбата за 9-ти септември"}
{"url": "http://www.cross.bg/daritkova-sesiya-gerb-1612536.html", "text": "/КРОСС/ Президентът отново начерта разделителни линии в полза на определени политически сили, заяви председателят на ПГ на ГЕРБ д-р Даниела Дариткова.В началото на осмата сесия на 44-ото Народно събрание Дариткова прочете декларация от името на парламентарната група веднага след обръщението на президента Радев към депутатите. В традиционната декларация Дариткова очерта приоритети в работата ѝ през настоящата есенна пленарна сесия.„Предстои ни динамична сесия. В нея парламентарната група на ГЕРБ ще продължи да изпълнява приоритетите, заложени в началото на управлението\", увери тя.За нас властта не е самоцел, а възможност да работим за страната и за нейните граждани, заяви още Дариткова. Тя призова всички народни представители да не превръщат парламента в „поле за предизборна пропаганда\" за предстоящите наесен избори за кметове и общински съветници, както и да работят за повишаване в доверието на институцията.„Ниското доверие в парламента не е проблем само на управляващите и опозицията, а проблем на демокрацията и всички нас\", смята председателят на ПГ на ГЕРБ.Като основен приоритет управляващите отново изведоха увеличаването на доходите на гражданите както в частния, така и в държавния сектор, а за пример за пореден път дадоха учителските заплати.„Финансовата стабилност ще бъде един от основните приоритети в икономическата политика\", категорична е Дариткова.Тя настоя опозицията също да участват конструктивно в работата на парламента и поздрави лидера на БСП Корнелия Нинова за думите ѝ, че „агресивният подход в политиката не е конструктивен\".„Ако това е протегната ръка, ние сме готови да я поемем и да работим за Родината\", подчерта Даниела Дариткова.Управляващите определиха присъствието на Радев в пленарната зала като „знаменателно събитие\", но според тях с острите си критики той „чертае разделителни линии\".„Ние сме готови на диалог и сме го заявявали, но този диалог трябва да започне с честно отношение\", смята д-р Дариткова, според която в президентската институция също има много примери за непрозрачно управление. ", "date": "2019.09.04", "title": "Даниела Дариткова: Президентът отново начерта разделителни линии "}
{"url": "http://www.cross.bg/parlamenta-tzivilen-politicheski-1612521.html", "text": "/КРОСС/Президентът Румен Радев ще направи обръщение към народа и Народното събрание при откриването на новата сесия на парламента. Заседанието започва в 9,00 часа. Очакват се и изявления от парламентарните групи за новия политически сезон. Сред присъстващите в парламента ще е и вицепрезидентът Илияна Йотова.Ветото на президента по промените в закона за военното разузнаване влиза в парламента.Комисия за контрол над службите ще решава дали да одобри или отхвърли критиката на Румен Радев, че военното разузнаване не може да се оглавява от цивилен.Президентът смята, че има сериозен риск от политизиране на службата, тъй като цивилните могат да членуват в политически партии за разлика от военните. Според държавния глава се създава и риск от нарушаване на принципите на централизираното управление и контрол на разузнавателната дейност и на политическия неутралитет. А с възможността при навършване на пределна възраст за съответното военно звание да се продължава изпълнението на длъжността като цивилен се създава прецедент.Предложената промяна дойде от Министерския съвет. И съвпадна с оставката на директора на службата генерал Пламен Ангелов заради това, че не е контролирал издаването на над 500 достъпа до класифицирана информация на НАТО и ЕС. Но военният министър Красимир Каракачанов каза, че Ангелов може да стане цивилен служител в министерството.При гласуването в зала управляващите - ГЕРБ, ВМРО и НФСБ имаха мнозинство, за да прокарат предложението цивилен да може да оглави служба „Военна информация\". ", "date": "2019.09.04", "title": "Започва новият политически сезон в парламента с обръщение на президента Радев към депутатите"}
{"url": "http://www.cross.bg/telegraf-monitor-tryd-1612516.html", "text": "/КРОСС/ в. Сега - Борисов зачеркна Шенген като национален приоритетв. Сега -  Куриерите ще проверяват всяка пратка за акцизни стокив. 24 часа -  Сменят личната карта, паспорта и книжката в кметството и в съдав. Труд -  Железен данъчен режим за алкохол, дарения на пари, бижута и картинив. Телеграф - - Ментер брокери дават квартира на петима наведнъжв. Монитор - Пращаме колата за скрап, без да информираме общинатав. Сега -  Гражданите зад Мая Манолова не искат подкрепата на БСПв. Сега -  Следващото увеличение на учителските заплати ще е под 20%в. 24 часа - Какво ще правят българите, за да останат в Англия след Брекзитв. 24 часа - БСП изчаква с кандидата си за кмет на Софияв. Труд - Германия благодари на Борисов за опазването на границатав. Труд - Посрещаме руския премиер Медведев в понеделникв. Телеграф - Енергетици пропяха за 30 бонав. Телеграф -  Ураганът Дориан ни носи тропическа жегав. Монитор - 9 от 10 пожара запалени от човешка ръкав. Монитор - Дървар с кон попадна на трупа на изчезналия Иванв. 24 часа - Красимир Ципов,народен представител, доскорошен зам.-министър на вътрешните работи:Лични документи ще могат да се вадят и в кметствата, и в съдилищатав. Труд - Политологът проф. д.п.н. Георги Манолов, ректор на ВУСИ, пред „Труд\": Заради неколцина печалбари е ужасно да наричат колегите „летящи професори\"в. Телеграф - Главен инспектор Златка Падинкова, началник-сектор „Измами\" в ГДНП: Васко Богатия пръскал по 1 пенсия на ден за комарв. Монитор -  Христо Монов, психолог: Очаквам след Брекзит много българи да се завърнатв. Сега - С нов месия ли се сдобихме?в. 24 часа -  Целта оправдава средствата - още за атаките срещу избора за главен прокурорв. Труд -  Време е да премахнем тавана върху плащанията в бройв. Телеграф -  Закон за брокерите ще спре лошите практикив. Монитор - Работа на един клик разстояние ", "date": "2019.09.04", "title": "Преглед на вестниците "}
{"url": "http://www.cross.bg/blok-godini-eksploatatziya-1612522.html", "text": "/КРОСС/ До месец 6-и блок на АЕЦ „Козлодуй\" се очаква да получи нов лиценз за експлоатация, който ще му позволи да работи през следващите 10 години. По този начин се удължава животът на блока, чийто проектен ресурс изтича тази година.Техническото състояние на реактора и съоръженията показват, че той може да произвежда ток и през следващите 30 години, каза в интервю за \"Хоризонт\" заместник-изпълнителният директор на централата Александър Николов.„Анализът е готов, предоставен е на Агенцията за ядрено регулиране преди една година. Показва, че състоянието на 6-и блок аналогично такова, каквото е на 5-и блок. Анализът показва, че 6-и блок ще може да бъде експлоатиран още 30 години\", обясни той.Наскоро 6-и блок на АЕЦ Козлодуй ще бъде спрян за планов годишен ремонт. Той работи изцяло с новия тип руско гориво.За 5-и блок се правят анализи дали може да премине към работа с американско гориво, доставено от компанията „Уестингхаус\", посочи още Александър Николов.Днес се навършват 45 години от пускането на АЕЦ „Козлодуй\" в експлоатация. ", "date": "2019.09.04", "title": " 45 години от пускането в експлоатация на АЕЦ \"Козлодуй\" "}
{"url": "http://www.cross.bg/sbluskaha-aeroflot-samoleta-1612517.html", "text": "/КРОСС/  Самолети на авиокомпаниите „Аерофлот\" и „Роял Флайт\" се сблъскаха на летище „Шереметиево\", съобщи източник на РИА Новости.„Два самолета се сблъскаха на Шереметиево. Самолетът без пътници на борда на „Роял Флайт\" и на „Аерофлот\", летящ към Пекин, не можаха да се позиционират на пистата и сблъскаха крилата си\", пише сайта за авиация на Русия. Пътниците на „Аерофлот\" са изведени от самолета, никой не е пострадал. Авиокомпанията подготвя резервен полет.Според представителя на спешните служби в региона, самолетите са получили незначителни увреждания вследствие на сблъсъка. ", "date": "2019.09.04", "title": "Два самолета се сблъскаха на летище Шереметиево "}
{"url": "http://www.cross.bg/proverka-sreda-okolnata-1612523.html", "text": "/КРОСС/ По повод постъпил сигнал от ДАНС за застрашаване на екологичната сигурност на страната при изгаряне на отпадъци от топлофикационни дружества, главният прокурор Сотир Цацаров разпореди на министъра на околната среда и водите извършване на незабавна проверка в „Топлофикация - Перник\" АД, ТЕЦ „ Бобов дол\" ЕАД, „Топлофикация - Сливен\" ЕАД и ТЕЦ „Брикел\" ЕАД. Указано е извършване на проверка на място от МОСВ за спазване изискванията на Закона за опазване на околната среда и Закона за управление на отпадъците.Главният прокурор Сотир Цацаров е разпоредил на МОСВ установяване на:-\tиздадени разрешителни за съхранение и горене и всички други необходими документи за осъществяване на производствената дейност на топлофикационните дружества;-\tвида и количеството съхранявани и използване за горене отпадъци от всякакъв вид и съответствието им с документацията на дружествата и-\tзамърсяване на околната среда включително и чрез измервания и проби на място, както и наличие в резултат на това на опасност за здравето на хората.Главният прокурор е указал на министъра на вътрешните работи оказване на съдействие на органите на МОСВ при извършването на проверка на място и е определил срок от 1 месец за изпълнение на възложената проверка.  ", "date": "2019.09.04", "title": "Цацаров разпореди на МОСВ незабавна проверка за замърсяване на околната среда"}
{"url": "http://www.cross.bg/danni-lichnite-ataka-1612524.html", "text": "/КРОСС/ Ръководството на Комисията за защита на личните данни ще бъде изслушано във временната парламентарна комисия, която трябва да изясни изтичането на информация от Националната агенция за приходите. Миналата седмица комисията наложи глоба от пет милиона и сто хиляди лева на НАП заради случая, но от приходната агенция я обжалват и възнамеряват да предприемат съдебни действия срещу извършителите на хакерската атака.Междувременно от Министерството на финансите публикуваха проекта с промени в данъчното законодателство за догодина. Него ще коментираме с Велин Филипов - зам.-председател на Института на дипломираните експерт-счетоводители, след 8.30 в предаването \"Преди всички\".Глобата, която бе наложена на НАП и в последствие обжалвана, е една четвърт от максимално възможната, заяви пред \"Хоризонт\" председателят на Комисията за защита на личните данни Венцислав Караджов в деня на оповестяването на решението.\"Глобата отговаря напълно на установените факти и обстоятелства в процеса на проверката. Самият администратор е предприел достатъчно убедителни действия след като се е случил този неправомерен достъп да информира гражаните и да защити информацията\".Заради неправомерния достъп данните на милиони българи циркулират свободно в интернет, а дали и ние сме сред тях - можем да проверим на сайта на агенцията. Хакерската атака съвпадна с годишния отпуск на директора на НАП Галя Димитрова, която тя не го прекрати с аргумента, че е имала изключително важен личен повод.\"Оставката е най-лесното нещо. Говорила съм много пъти с министър Горанов, включително и по тази тема. Това, което той иска от мен, е решения, а не оставка\".Заради хакерската атака от бизнеса поискаха ново отлагане на изискването за подаване на информация за касовите бележки към НАП до пет минути от покупката. Текстовете вече са валидни за част от фирмите, но не и тези, които използват софтуер за управление на продажбите. Макар и да не обвърза пряко с изтичането на данни, НАП се съгласи на новата отсрочка, но обеща - да е последна. ", "date": "2019.09.04", "title": " Изслушват ръководството на Комисията за защита на личните данни за теча от НАП "}
{"url": "http://www.cross.bg/yolstriiit-destini-ramona-1612518.html", "text": "/КРОСС/  От 13 септември българските кинофенове ще имат възможността да се наслаждават на красивата Дженифър Лопес, докато им танцува на пилон във филма „Да свалиш Уолстрийт\", съобщава Форум Филм България. Едно от най-големите предизвикателства пред актрисите в лентата е именно танцът на пилон. Констанс Ву разказва, че никога в живота си не е изпитвала подобна мускулна треска. Дори дългогодишната танцьорка с разнообразен опит на сцена Джей Ло споделя, че това е едно от най-трудните неща, които е правила. „Тренирах почти шест месеца. Носех си преносим пилон във всеки град, за да не пропускам тренировка. Използвах мускули, за които не се бях сещала преди това\", споделя тя.За обучението на момичетата във филма се грижи Джоана Сапаки - бивш изпълнител и акробат от трупата на Cirque de Soleil.  Вдъхновен от истински истории, „Да свалиш Уолстрийт\" е комедийна история, която проследява живота на няколко стрийптийзьорки, които решават да променят правилата на играта с богатите си клиенти от Уолстрийт. В началото на 2007 г. Дестини (Констанс Ву) е млада жена, която се опитва да свърже двата края и да се грижи за себе си и баба си. Това съвсем не е лесно. Всички в стриптийз клуба, в който работи - от управителя през диджеите до барманите - очакват своя дял от спечеленото от нея. По един или друг начин... Животът ѝ се променя завинаги, когато среща Рамона (Дженифър Лопес), която изкарва големите пачки в клуба.Двете дами моментално си допадат и Дестини научава много от триковете на професията от Рамона. А неустоимата Даймънд (Карди Би) няма как да не добави и пикантна щипка мръснишки движения. Но най-важният урок, който Дестини научава, е, че когато си част от една гнила система, трябва да прецакаш или да бъдеш прецакан. Дестини и Рамона натрупват купища пари, докато не идва крахът на фондовата борса през 2008 г. Акулите от Уолстрийт ограбват всички и се измъкват безнаказано. Сега Рамона, Дестини и още две танцьорки, които се присъединяват към тях - неудържимата Мерседес (Кики Палмър) и младата и невинна Анабел (Лили Райнхарт), ще обърнат нещата в своя полза. Схемата им за бърз успех изглежда перфектна и вярват, че никой няма да пострада. Докато нещата не излизат извън контрол.Дженифър Лопес, която влиза в ролята на Рамона и на продуцент на филма, споделя, че това, което я привлича към проекта е, че „Да свалиш Уолстрийт\" е за „алчност, власт и американската мечта; за редното и нередното; за това, колко далеч си готов да стигнеш, преследвайки мечтите си\". \"Показваме един свят, който ни е добре познат от киното и телевизията, но от различна гледна точка - тази на танцьорките\", описва проекта си сценаристката и режисьор на филма Лорийн Скафария. „Епична кръстоска между криминална драма, стриптийз филм и изследване на икономическата катастрофа, която промени живота на толкова много хора ", "date": "2019.09.04", "title": "Новият филм на Джей Ло е вдъхновен от истински събития на Уолстрийт "}
{"url": "http://www.cross.bg/arhitektite-bolnitza-inzhenerite-1612519.html", "text": "/КРОСС/  Комисията за защита на конкуренцията спря обществената поръчка за изграждането на Национална детска болница след жалба от камарите на архитектите и на инженерите, съобщи bTV.Отдавна започнат строеж трябва да се превърне в национална педиатрия. Между кофражите трябва да се поберат няколко отделения, операционни зали, апаратура, около 400 легла. Доводите за жалбата на архитектите и на инженерите е, че няма как поръчката да бъде изпълнена качествено, защото здравното министерство няма изисквания.Според браншовите организации търгът е опорочен по няколко причини, сред които е техническата експертиза на сградата, която е незащитена от атмосферните условия от години. От фирми, които правят такива експертизи, посочват, че корозиране има дори и при сгради в експлоатация.Арх. Антон Гороломов ни дава пример с извършена наскоро проверка на столична болница: \"Открихме че има корозия на армировката, която е защитена - покрита е с бетон и с мазилка отгоре, при директно разкриване на армировката тя беше корозирала вътре в бетона\".Проблем според архитектите и инженерите е и избраната процедура - инженеринг, в която изпълнителят и проектира, и строи, и извършва надзор. На аргумента, че липсват изисквания за качествено изпълнение, от здравното министерство отговориха, че изискванията всъщност са наредби, посочени в тръжните документи.\"Наредбите нямат за цел да гарантират високо качество. Те имат за цел да гарантират минималното качество\", подчертава арх. Петкана Бакалова от Камарата на архитектите.От Националната мрежа на децата пък критикуват краткия срок, който ведомството дава за изпълнение - 3 години и половина. \"Обикновено само проектирането отнема 2 години и обмислянето на потоците на взаимодействие и кое отделение докъде трябва да бъде\", обяснява Георги Богданов.Търгът вече се забави веднъж - срокът за подаване на офертите беше удължен от 20 август на 11 септември. От Министерството не очакват значително забавяне на проекта. Едномесечният срок за произнасянето на антимонополната комисия изтича в края на септември.  ", "date": "2019.09.04", "title": "Фалстарт на обществената поръчка за Национална детска болница"}
{"url": "http://www.cross.bg/evropa-osvobozhdenieto-natzizma-1612520.html", "text": "/КРОСС/  Руското посолство в България изрази своята загриженост относно изявлението на Министерството на външните работи на България във връзка с изложбата, посветена на 75-годишнината от \"освобождението на Източна Европа от нацизма\", която ще бъде открита в Руския културно-информационен център на 9 септември, предава TACC и Фокус.\"Изложбата, посветена на 75-годишнината от освобождението на Източна Европа от нацизма, която ще представим на 9 септември на уебсайта на нашия културен и информационен център, има за цел единствено да запознае българската общественост с архивни материали от руски хранилища. Много от тях бяха неизвестни или наскоро разсекретени. Няма нищо общо с днешния български вътрешнополитически дискурс или отделни политически сили, следователно, ние сме донякъде разочаровани, че прави официално изявление преди запознаването с експозицията\", отбелязват от руското посолство в София.МВнР разпространи   във връзка с изложба в София, посветена на 75-годишнината от \"освобождението на Източна Европа от нацизма\".\"Без да отричаме приноса на СССР за разгрома на нацизма в Европа, не трябва да затваряме очите си за това, че щитовете на съветската армия носят на народите на Централна и Източна Европа половин век репресии, които задушават гражданското съзнание, изкривяват икономическото развитие и ги откъсват от динамиката на процесите, протичащи в развитите европейски страни\", се казва в изявлението на официалния уебсайт на дипломатическото ни ведомство. ", "date": "2019.09.04", "title": "ТАСС: Руското посолство изненадано от позицията на МВнР за изложбата за \"освобождението на Европа\""}
{"url": "http://www.cross.bg/ninova-komentira-manolova-1612526.html", "text": "/КРОСС/ Градската организация на БСП ще реши дали да подкрепи Мая Манолова за кмет на София. Това каза лидерът на БСП Корнелия Нинова в сутрешния блок на БТВ „Тази сутрин\". Тя допълни, че имат няколко номинации за кандидат за кмет, от които Мая Манолова има най-много все пак. Решението е на градската организация и ще стане ясно на 11 септември. Номинации имат още Калоян Паргов, Борислав Борисов, Христо Проданов и Георги Свиленски. Конференцията ще реши кой ще бъде подкрепен.  Корнелия Нинова допълни, че ще чуят личната й позиция също на 11 септември. Харесвам работата на Мая, харесвам я като човек. Като депутат в групата беше неуморна, посочи  още Нинова. Националният съвет ще утвърди на 15 септември предложенията от градската организация, добави тя. На Бойко Борисов няма да му е лесно ако двете с Манолова атакуваме София. Основната ни цел е промяна на модела на управление на общините. Няма конфликт между нас. Един път сме разменяли публично различни мнения по една единствена тема - за Истанбулската конвенция, посочи тя.Лидерът на БСП коментира, че е съгласна и иска тези местни избори да са битка на идеи, но досега никоя друга партия освен левицата, която го е направила още в началото на август, не е излязла с конкретна платформа какво ще прави в общините. Какво ще правим с общинските болници, с комуналните услуги - всичко се раздава на концесии. Ние смятаме, че общински дружества трябва да ги изпълняват, коментира Нинова.Кандидатите, които издигаме, макар и с инициативни комитети, под различни форми, широки коалиции по места - първото ни условие е да припознават платформата ни, да припознават идеите. Да кажат, да, това, което предлагате, ние ще го правим като кметове. След това вече е формата, под която ще ги издигнем, каза Нинова.Лидерът на БСП коментира и думите отпреди дни на президента Радев, че сме на дъното на Европа. Дайте една статистика, по която не сме - демографска катастрофа, здравен статус на населението, младежка безработица, каквото се сетите, заяви Нинова. Абсолютно нормално е да имаме връзка и комуникация с президента Радев - в крайна сметка БСП го издигна, заедно сме правили кампания, знам му ангажиментите към българския народ, виждам, че ги изпълнява едно към едно, заяви още Нинова. ", "date": "2019.09.04", "title": "Нинова: Искам тези местни избори да са битка на идеи"}
{"url": "http://www.cross.bg/detstvo-bilo-knigi-1612467.html", "text": "/КРОСС/  \"Детство без книги не би било никакво детство. Това би било като да ти забранят да отидеш на омагьосано място, където можеш да намериш най-редкия вид радост.\"Астрид Линдгрен ", "date": "2019.09.04", "title": "Детство без книги..."}
{"url": "http://www.cross.bg/tema-zhivo-sezon-1612511.html", "text": "/КРОСС/ Тема:  Политическите заявки за новия парламентарен сезон - на живо от Народното събрание;Тема: Бунт в британския парламент - как Великобритания ще излезе от ЕС?Тема: 70 пътници от отменен влак, превозени в един автобус. Как се стигна до абсурдната ситуация - отговорът на БДЖ;Тема: На живо от Перник: Кой замърсява въздуха в града - проверка на индустриалните обекти;Тема: Ще видим ли победа на Григор Димитров над Федерер;Тема:  За началото на есенния политически сезон и ще подкрепи ли БСП Мая Манолова? Гост - Корнелия Нинова;Тема:  Какви са прическите на жените в политиката - коментар на коафьора ИвалйлоКолев;Тема:  Гореща политическа есен! На живо: Как започва работата на Народното събрание?Тема:  Защо местните избори ще струват 70 млн. лв. и гарантира ли това по-добрата им организация? Гост - проф. Михаил Константинов, председател на съвета на директорите на „Информационно обслужване\";Тема:  Защо Румен Радев наложи вето върху предложението цивилен да ръководи военното разузнаване? В студиото ген. Стефан Янев, секретар по сигурност и отбрана на президента;Тема:  Какво се случва в конфликтните райони на Сирия -разказ на журналиста от bTV Иван Георгиев;Тема:  Какви са археологическите находки на лято 2019? Отговорите от проф. Николай Овчаров;Тема:  Кой стои зад Мая Манолова? И защо омбудсмана влиза в битката за София?Тема:  Предизборното мерене започна. На старта на политическия сезон - БСП срещу ГЕРП.Тема:  Увреден от храна. Тийнейджър ослепял, след като години наред се хранел с чипс и пържени картофи.Тема:  История в смрад и мръсотия. Кой допусна емблематична за Варна къща да се превърне в опасна сграда?Тема:  Събирачи на \"лайкове\" - професия или състезание? Трябва ли Фейсбук да скрие брояча на харесвания?  ", "date": "2019.09.04", "title": "Теми и гости в сутрешните блокове на телевизиите"}
{"url": "http://www.cross.bg/purviyat-svetovna-armiyata-1612512.html", "text": "/КРОСС/ 476 г. - Одоакър детронира последния римски император Ромул Августул.1207 г. - Българи убиват солунския крал Бонифаций Монфератски от засада и изпращат главата му на цар Калоян.1260 г. - В битката при Монтаперто (Италия) войските на Свещената Римска империя разгромяват армията на римския папа.1781 г. - Основан е Лос Анджелис, Калифорния, от 44 испански заселници.1852 г. - Състои се премиерата на операта Ако бях цар на Адолф Адам.1867 г. - Основан е ФК Шефилд Уензди.1870 г. - Френският император Наполеон III е свален и е обявена Трета френска република.1886 г. - Вождът на апачите Джеронимо се предава на армията на САЩ.1888 г. - Джордж Йистман регистрира търговската марка Кодак и получава патент за своя фотоапарат, който използва фотофилм.1907 г. - Франция, Русия, Германия и Великобритания подписват в Осло съглашение, с което признават границите на Норвегия след излизането ѝ от федерацията с Швеция.1911 г. - Провеждат се избори за 15 Обикновено народно събрание, спечелени от управляващите народняци и прогресивнолиберали.1916 г. - Първата световна война: Тутраканска битка: Трета българска армия, командвана от генерал Пантелей Киселов започва атака за овладяване на крепоста край град Тутракан.1916 г. - Първата световна война: Войскови части, командвани от генерал Тодор Катранджиев освобождават Добрич.1947 г. - В Авиньон (Франция) е открит първият театрален фестивал, организиран от Жан Вилар.1954 г. - Произведен е първият български пеницилин.1958 г. - Във Франция е приета нова конституция на страната, която поставя началото на Петата република.1969 г. - Открита е ТЕЦ Марица Изток 2.1972 г. - Марк Шпиц става първият състезател, който спечелва седем медала в едни Олимпийски игри.1973 г. - Салвадор Алиенде е избран за президент на Чили.1974 г. - Пуснат е в действие първият реактор на АЕЦ Козлодуй.1976 г. - Обявена е независимостта на Азорските острови.1992 г. - Тодор Живков е осъден от Върховния касационен съд на България на 7 г. затвор и парична глоба за злоупотреба с държавни средства, но след смъртта му всички обвинения срещу него отпадат.1997 г. - 8 души са убити и 150 ранени при три самоубийствени атаки на военната групировка Хамас в центъра на Йерусалим.1999 г. - В дагестанския град Буйнакск при терористичен акт е взривен жилищен блок - загиват 62 души, а повече от 100 са ранени.2006 г. - Завършва едноседмичният културен ежегоден фестивал Burning Man в САЩ. ", "date": "2019.09.04", "title": "4 септември в историята"}
{"url": "http://www.cross.bg/rozhdenitzite-na-septemvri-1612513.html", "text": "/КРОСС/ Елена Атанасова, актрисаКрасимир Живков, зам.-министър на околната среда и водитеНиколина Чакърдъкова, народна певицаСлавчо Велков, депутат от БСП в 44-ото НС  ", "date": "2019.09.04", "title": "Рождениците на 4 септември"}
{"url": "http://www.cross.bg/chasa-provede-sofiyaot-1612514.html", "text": "/КРОСС/ София.От 9.10 часа в сградата на Народното събрание президентът Румен Радев ще направи обръщение по повод откриването на новата сесия на НС. На откриването на новата сесия на парламента ще присъства и вицепрезидентът Илияна Йотова.***София.От 9.00 часа ще започне редовно заседание на Народното събрание.***София.От 10.00 часа ще започне редовното заседание на Министерски съвет.***Козлодуй.От 17.00 часа в Зрителна зала на Дома на енергетика министър Теменужка Петкова ще участва в отбелязването на 45 години от изграждането на АЕЦ \"Козлодуй\"***София.От 11.30 часа СДС ще подаде документи за регистрация в ЦИК за местните избори на 27 октомври.***София.От 12.00 часа в Интер Експо Център ще бъде открито първото издание на Кариерен Кошер 2019, посветен на професионалното развитие, ориентиране и споделяне за прогресивно мислещи бизнеси и таланти с опит и образование в чужбина. Приветствие ще отправи заместник-министърът на труда и социалната политика Султанка Петрова.***Благоевград.От 10.30 часа в сградата на ОДМВР - Благоевград ще се проведе пресконференция за дейността на Дирекцията, както и предприетите охранителни мерки по повод началото на новата учебна 2019/2020 година.***Златоград.От 10.00 часа в Хотел „Кристал\" ще се проведе събитие за представяне на резултатите по проекта „Подобряване на квалификацията на професионалистите, предлагащи палиативни грижи на европейско ниво, чрез създаване на сравнителна рамка на компетентностите, ECVET базирани учебни материали и инструмент за самооценка на уменията\". Проектът се реализира от Община Златоград в партньорство с организации от Литва, Кипър, Белгия, Унгария и Турция.***Пловдив.В 10.00 часа ще се състои традиционното „къпане\" на паметника на Съединението на площада.***Пловдив.От 11.00 часа в парковата зона на бул. „Менделеев\" ще се състои официално откриване на обновените части градското пространство в района. На място ще присъства кметът на район „Централен\" в Пловдив Георги Стаменов.***Пловдив.От 16.00 часа в Пресклуба на БТА в Пловдив на бул. „Шести септември\" 140 ще се състои пресконференция на \"Движение 681\" и ПП Земеделски съюз \"Александър Стамболийски\".***Стара Загора./ село ПамукчииОт 09.00 часа в село Памукчии свещеноиконом Евгений Димитров ще отслужи водосвет и ще прочете молитва за благословение на работещите по започващия ремонт на храма „Св. Параскева Петка Българска\" в селото.***Стара Загора.От 11.00 часа в офиса на Областен информационен център - Стара Загора ще се проведе работна среща на тема „Възможности за финансиране в малките населени места в област Стара Загора чрез Местните инициативни групи\".***Шумен.От 10.00 часа, в конферентната зала на Областна администрация ще се проведе кръгла маса за предотвратяване на престъпленията от омраза в Шумен.  ", "date": "2019.09.04", "title": "Предстоящи събития на 4 септември"}
{"url": "http://www.cross.bg/lenta-ychastuka-tynel-1612515.html", "text": "/КРОСС/ От 9:30 ч. до 15:30 ч. движението в посока София в тунел „Топли дол\" на АМ „Хемус\" ще се осъществява в една лента, поради ремонтни дейности на осветителните тела в съоръжението. Ще се ограничи движението в изпреварващата лента, като то ще се извършва в активната.Шофьорите да карат с повишено внимание по АМ „Тракия\" в посока Бургас в участъка от км 13 до км 16, поради ремонтни дейности в аварийната лента на съоръжението при 15-ти км. Скоростта в участъка е ограничена до 70 км/ч. ", "date": "2019.09.04", "title": "Ремонтират осветлението в тунел „Топли дол“"}
{"url": "http://www.cross.bg/vavila-sveti-tzaryat-1612510.html", "text": "/КРОСС/ Св. свщмчк Бавила, еп. Антиохийски. Св. пророк и боговидец МоисейСтрадание на светия свещеномъченик Бавила и на тримата юноши с негоЗлочестивият цар Нумериан (римски император, царувал от 283 до 284 г., бел.ред.) по време на пребиваването си в град Антиохия устроил голямо празненство в чест на идолите. В числото на жертвите, принесени на идолите, била пролята и невинната кръв на едно малко момче, царски син, което Нумериан взел при себе си като залог за твърдия и траен мир с един чуждестранен цар. Някога той водел война с този цар, и тъй като нямало победител, сключили мир помежду си, утвърдили го с взаимни клетви и станали приятели. В уверение на нерушимия мир и дружба помежду им чуждестранният цар отдал на грижите на Нумериан своя малък син, за да му бъде като баща и да го възпитава като свое родно дете. Приел с коварство царското дете, Нумериан скоро проявил безчовечна жестокост: нарушил мира с царя, потъпкал клетвата си, презрял дружбата помежду им и със собствената си ръка заклал царския син в капището на своите мерзостни богове.По това време архипастир на Антиохийската църква бил светият и богобоязлив епископ Вавила. Избран на архиерейския престол по указание на Божествения Промисъл, свети Вавила \"добре пасял своето стадо, бивайки образец за верните в слово, поведение, любов, дух, вяра и чистота\" (1Тим. 4:12). Когато празнували идолския празник и извършили безчовечното убийство, епископът, като събрал в светия храм всички християни, намиращи се в Антиохия, принасял безкръвна жертва на истинния Бог, молейки се за своето словесно стадо да не бъде похитено от душегубните вълци; при това той поучавал своите словесни овци да бъдат твърди във вярата и да не отпадат от Църквата във време на беди. Връщайки се от мерзкото и човекоубийствено жертвоприношение, нечестивият цар се насочил към християнския храм, желаейки да види извършването на Божествените Тайни, и заплашвайки с влизането си в храма да оскверни светинята Господня. Като чул, че нечестивият цар с целия си синклит идва към християнския храм, ревнителят за славата Божия, великият светител Вавила, оставяйки Божествения олтар и излизайки на среща с царя, се спрял при църковните двери. При приближаването на царя към храма светителят с гръмък глас възкликнал:- Не трябва ти, царю-идолопоклоннико, да влизаш в светинята на Живия Бог и да я оскверняваш с присъствието си.Изобличавайки и укорявайки царя за идолопоклонническото му нечестие, свети Вавила дръзновено му препречил пътя и не го допуснал да влезе в църквата. И когато царят пристъпил още по-близо до църковните двери, свети Вавила сложил дясната си ръка на гърдите му и го отблъснал от Божия храм, и царят се върнал назад посрамен. Тъй като с него били слугите и войската, той поискал със сила да влезе в църквата, но Божествената сила, действаща чрез свети Вавила, не допуснала нечестивеца даже да се докосне до църковния праг: думите на Вавила били страшни за безбожника, като думи на ангел. Освен това поради множеството народ и вярващи, царят се опасявал да не станат разпри и смутове. Затова той потиснал раздразнението си и мълчаливо се върнал в двореца си. Но на другия ден заповядал да предадат църквата на огън и като повикал светителя при себе си, започнал да го укорява за дръзката му постъпка.- О, най-нещастен от всички смъртни! - казвал царят. - На кого се надяваше, когато се осмели да се възпротивиш срещу моята държавна власт и ми попречи да вляза в църквата? Нима не знаеш какво голямо зло е да разгневиш царя и какви наказания заплашват този, който дръзне да безчести личността на царя?На това свети Вавила без страх отговорил:- Аз не гледам на земния цар и не се стеснявам от лицето му, но гледам към Небесния Цар и на Него се уповавам. Аз се боя от Този, Който ме е поставил за пастир на Своите овци, заповядал ми е да ги пазя от нападения на вълци и да не допускам звяра да влезе в стадото. Не съм разгневил царя, тъй като зная, че такава дързост е равносилна на умопомрачение, но възпрях този, който искаше с влизането си да оскърби и оскверни светинята Божия. Затова по справедливост ти би трябвало да ми въздадеш благодарност за това, че те удържах от такова зло намерение: ако го бе изпълнил, ти напълно би погубил себе си, тъй като безкрайно би оскърбил своя Създател, отпадането от Когото е по-голямо зло от всяка смърт.- Повече би ти подхождало - казал Нумериан - да се разкаеш за вчерашната си дързост срещу нас и да поискаш прошка, а вместо това ти продължаваш да ни дразниш.- Не трябва ние, християните - отговорил Вавила, - да укоряваме, нито да дразним някого от хората. Не дразним и тебе: защото не бива да безчестим Божието създание, сътворено по Божий образ и подобие. Но ако някой въстава срещу Бога и нанася оскърбление на светинята, напълно справедливо е да го възненавидим като Господен враг, по думите на Давид: \"аз ли да не мразя ония, които Тебе мразят, Господи, и да не се гнуся от ония, които въстават против Тебе? С пълна омраза ги мразя; те ми са врагове\" (Пс. 138:21-22).- Остави многото приказки - казал му царят - и ни послушай: ако искаш да се избавиш от наказания за своето престъпление и да получиш прошка, принеси жертва на нашите богове и им се поклони.- За повереното ми стадо - отговорил светителят - аз съм готов да понеса всяко страдание и дори да умра.И като помълчал малко, казал:- Аз не мога да се отрека от моя Бог и да служа на лъжовни богове, за чиито беззакония е срамно и да се помисли.- Пак ти казвам - казал царят, - остави многото приказки и принеси жертва на боговете. Ако не изпълниш това, моята власт зле ще те погуби, тъй като ти самият си зъл.Вавила отговорил:- Имах желание да те избавя от тъмнината, която те покрива, за да можеш да избегнеш вечните мъки, а ти сам си приготвяш още по-големи мъки и призоваваш и други към същото. Истина ти казвам: не можеш да избегнеш ръцете на Живия Бог.Тогава мъчителят се престорил на кротък и започнал спокойно да пита свети Вавила:- Можеш ли - казал той - да ни обясниш какво е това Бог?Вавила отговорил:- Невъзможно е да се постигне Божието Същество, дори и да положиш всичкото си старание за това; защото Бог е Вечносъществуващият Цар и Творец на всичко, неизказан, непостижим, неподлежащ на изследване от човешкия ум, начало и сила на всичко. Той е сътворил Ангелите и Архангелите и всички други безплътни същества; след тях е създал човека и му е дарил неизброими блага, както Той Сам царува на небесата, и го е поставил в рая. За да може човекът да разбере своето високо предназначение и да има знак за това, колко по-високо стои от животните, Бог ги довел при него и му заповядал да им даде имена. Бог създал помощница на човека и го удостоил да се наслаждава на общуване с Него. Но неблагодарният човек презрял своя Създател и се отнесъл с пренебрежение към Неговите заповеди, а своя враг, който никога не му направил никакво добро и само го прелъстил, послушал. Като повярвал на коварните му думи, по праведния Божий съд той бил изгонен от рая. Но незлобивият и благ Бог, макар и да прогонил човека от Себе Си, непрестанно го облагодетелства, явно показвайки, че въпреки голямото множество наши прегрешения, Той не иска нашата погибел, но по всякакъв начин устройва спасението ни.Слушайки такива думи, Нумериан не могъл да ги разбере. А и как би могла да ги разбере душата му, непознаваща благодатта, ненаставена в учението на вярата? Но от срам пред стоящите наоколо, за да не забележат неразбирането му, той дал вид, че напълно разбира всичко, което му говорел светият, и го похвалил като човек, разсъждаващ много добре. После отново го попитал:- А какво е това човек?- Човекът - отговорил свети Вавила - е същество земно и смъртно, но превъзхожда всички смъртни животни; кротко, добро към своите ближни, макар че всички ние сме станали по-зли един към друг от зверовете.Удивлявайки се на думите му, но заедно с това преструвайки се на мъдър, Нумериан се заклел в своите богове, че Вавила казва истината и ще засвидетелства своята мъдрост само ако принесе жертва на боговете.- Едно само не достига на Вавила - казал царят, - да въздаде чест на нашите богове. Невъзможно е такъв премъдър човек да безчести боговете и да се осмелява да говори против тях.И като погледнал ласкаво към светителя, му казал:- О, премъдри старче! Принеси жертва на боговете и от този момент ще те смятам за свой баща. Кълна се в боговете, че не лъжа и ще те наградя с много имения в моето царство.И с ласкателства, с обещания за големи почести и богатства, нечестивият цар се опитвал да прелъсти този праведен мъж. Но истинният Христов изповедник оставал непоколебим във вярата си. На коварните думи на мъчителя той отговарял:- Начало и основа на всяко добро е благочестието: без него всички блага, които ми обещаваш, са само нищета, крайно огорчение и лишаване от това, което имам.Като се убедил в невъзможността да склони свети Вавила към нечестие, Нумериан отнова изпаднал в ярост и заповядал на своя началник Викторин да сложи тежки вериги на шията и нозете на светителя и да го води из града, за да го опозори пред всички. Беззаконникът хранел надежда, че този почтен мъж, ползващ се със слава и уважение от всички, ще се засрами от такова безчестие и ще се съгласи да изпълни нечестивото желание на царя. Когато оковали светеца във вериги, царят започнал да се надсмива над него:- Бог ми е свидетел - казвал той, - че за тебе, Вавила, е много добре да ходиш в тези вериги: те напълно подхождат на твоята старост.- О, царю - отговорил светителят, - ти ми казваш тези думи на шега, а аз ще ти кажа истината: тези вериги за мене са така почетни, както царският венец за тебе; страданията за Христа са ми така приятни, както за тебе царската власт; смъртта за безсмъртния Цар е така желана за мене, както животът за тебе.При свети Вавила живеели трима юноши, негови родни братя. Те били млади по години, но зрели по ум, и духовно възпиталият ги Вавила ги смятал за свои деца. Следвайки своя учител, те не го оставили и когато бил окован във вериги. Като погледнал към тях, царят казал на светеца:- Вавила, мисля, че тези деца, наричайки те учител, само увеличават твоята гордост и заради тях ти оставаш непреклонен в противенето си на нашата воля.- Ако ти - отговорил му светителят - пожелаеш да попиташ тези деца, то ще видиш, че те са по-разумни от самия тебе и ще узнаеш, че това са семената на моето учение.- Чии са тези деца? - попитал царят.- Те са мои духовни деца - отговорил светителят, - аз ги възродих чрез благовестието, откърмих ги с поучения, възпитах ги с наставления, и ето, в тела на деца пред теб стоят велики мъже и съвършени християни. Изпитай ги и ще видиш.Царят заповядал да отведат свети Вавила на площада и да го затворят в тъмница, а децата извикал при себе си и най-напред ги попитал имат ли майка.- За нас и майка, и баща, и учител е Вавила - отговорили децата. - Ние сме го обикнали повече от майка: тя само ни е родила, а той ни учи на разум и благочестие и грижейки се за душите ни, ни води към високи добродетели.Но царят заповядал веднага да намерят майка им и да я доведат при него. Когато я довели, царят я попитал как се казва и тя ли е майка на тези деца.Тя отговорила:- Името ми е Христодула; тези деца наистина са мои. Аз ги принесох, като плод на моите болки, в дар на Бога и се надявам, че премъдрият Вавила, на чиито грижи съм поверила децата си, ще ги положи в небесната съкровищница.Нумериан се разгневил и заповядал да бият благочестивата жена по страните и в това време казвал:- Не разговаряй така дръзко с царя.А децата, виждайки как бият майка им, казвали:- Царят е обезумял.После царят започнал да пита децата как се казват и на колко години са.Те казали, че първият от тях е на дванадесет години и се нарича Урван, вторият, Прилидиан, е на девет години, а третият, на име Еполоний, е на седем години.Мъчителят се опитвал да ги прелъсти с ласкави думи и дарове, убеждавайки ги да се поклонят на идолите. Но те в един глас отговаряли:- Ние сме християни и не ни подобава да се покланяме на идолите. Нас са ни научили да познаваме Единия Бог, Този, Който е сътворил небето и земята. И ние се покланяме на него, а не на бесовете.След много ласкателства, като видял, че децата остават непреклонни, мъчителят заповядал да ги бият, нанасяйки им рани според броя на годините на всеки от тях. И така, на първия нанесли дванадесет жестоки рани, на втория - девет, а на третия - седем. Децата мъжествено търпели страданията и съжалявали само за това, че нямат повече навършени години, за да получат повече рани за Христа.- Дори ако сте решили да ни убиете - казвали те, - няма да се поклоним на лъжовните богове: ние служим на Единия Бог, на Господ Иисус Христос.След като освободил майка им и отвел децата на друго място, царят отново повикал при себе си свети Вавила.- Ето - казал той, - твоите деца вече се поклониха на нашите богове и ти също трябва незабавно да им се поклониш.- Вие сте се научили да лъжете от бащата на лъжата, дявола - отговорил свети Вавила на царя, - аз зная, че нито ласкателства, нито мъки могат да отлъчат децата от Христа; защото добре съм ги научил да почитат Единия Истинен Бог и да вярват в Него.Тогава царят заповядал да закачат на дърво и свети Вавила, и децата, и да ги обгарят с огън.Светецът, издигайки очи към небето, се помолил на Бога да изпрати Своята сила на тези малки деца и да им даде непоколебимо търпение в предстоящите мъки. А тях самите увещавал мъжествено да понасят страданията, обещавайки им велика награда от Христа. Незлобивите деца доблестно понасяли страданията заедно със своя учител, и Божията помощ ги укрепявала в търпението.Като заповядал да снемат страдалците от дървото и да затворят свети Вавила, окован във вериги в една къща, недалече от мястото за мъчения, мъчителят още веднъж решил да прелъсти децата с ласкателство. Той ги наричал свои деца, благонравни и прекрасни юноши, дарявал им злато и сребро. Но те в един глас му казвали:- О, лукави лъжецо! Защо простираш пред нас хитросплетената мрежа на своите измами? Нима мислиш да ни уловиш в нея като птици? Бъди уверен, че няма да постигнеш никакъв успех, дори и да употребиш всичкото си старание, защото нас ни пази и покрива Христовата сила, чрез която твоите мрежи скоро ще бъдат унищожени, а ние ще се избавим.След това отроците възкликнали:- О, майко наша, благочестие, няма да се отречем от тебе! О, възлюбени наш учителю Вавила, ще бъдем верни на твоето учение! Защото не само този цар, но дори да се бяха събрали много и най-люти царе и мъчители, и те не биха могли да ни отлъчат от нашия Бог.Свети Вавила, който бил затворен наблизо, чул думите на своите ученици и се възрадвал с неизказана радост, благодарил на Бога, въздаващ хвала на Себе Си чрез устата на тези деца.Скоро царят заповядал да доведат при него и свети Вавила и му казал:- Тези деца не са ли твои, Вавила? Мисля, че те са се родили от тебе, защото по своето злонравие твърде много приличат не тебе.- Наистина - отговорил светецът - тези отроци са мои деца, но не по плът, а по дух: защото досега не съм бил изкушен от плътски пожелания и не съм живял съпружески живот.- Непокорни Вавила - казал царят, - защо още пребиваваш в своето жестокосърдие и измъчваш и себе си, и нас? По-скоро принеси жертва на боговете, за да не се мъчиш повече и заедно със своите деца да се избавиш от мъченията и да се удостоиш с почести и дарове от нас. Какъв смисъл има доброволно да предаваш и себе си, и тези малки деца на мъчения и смърт? Не подобава ли ти, като мъдър наставник, да се грижиш за децата така, както за собствения си живот, за да не погинат без време и повяхвайки бързо, да си отидат от живота в самия разцвет на младостта си?Но богомъдрият Вавила възразил:- Не подобава ли на тебе, царю, да се грижиш за своето царство, да се въоръжаваш против враговете и да воюваш с тях, вместо да мъчиш нас, невинните? А ти, оставяйки всички земни дела, се нахвърляш върху нас и забравяйки за враговете, пленяващи страната, воюваш с нас и ни преследваш. И всичко това ти правиш не в полза на твоето царство, а само за да угодиш на звероподобната си ярост и свирепия си нрав.Доведен до ярост от тези думи, царят осъдил и светителя, и децата на смърт. Войниците отвели светците на мястото за посичане, а свети Вавила в това време пеел словата на Давид:\"Върни се, душо моя, в своя покой, защото Господ ти стори добро\" (Пс. 114:7).Като стигнали до мястото, където било определено светците да положат главите си за Христа, светият поставил отроците пред себе си, за да бъдат посечени с меч първо те. Той се боял да не би някой от тях, оставайки след него, да се уплаши от смъртта и да отстъпи от Господа. Затова той най-напред изпратил на небето светите деца и ги утешавал, поучавайки ги да не се боят от посичането с меч, защото ще получат вечен живот от Христа. Когато момчетата били посечени и претърпели смърт, свети Вавила с радост възкликнал:\"Ето, аз и децата, които ми даде Господ\" (Ис. 8:18)...След това и той сам преклонил главата си под меча. При това завещал на тези, които ще погребат тялото му, да положат в гроба заедно с него и веригите и оковите:- Нека те бъдат украшение на моето тяло - казал той.С отсечена глава свети Вавила се въдворил в горните селения и застанал със своите деца пред Небесния Отец. Честното му тяло било погребано заедно с веригите, както сам заповядал, умирайки; с него били погребани и тримата свети отроци.(1) Констанций - римски император, вторият син на Константин Велики, царувал от 337 до 361 г.(2) Юлий Констанций, брат на Константин Велики. Такива съуправници се наричали цезари.(3) Тоест тук се намирал така нареченият оракул, място, където според вярванията на древните гърци и римляни, боговете по шума на листата на свещените дървета, по шуртенето на водата и т. н. предсказвали бъдещето на хората. Тези предсказания имали характера на неясни изречения, а техни тълкуватели се явявали жреците, които за своя изгода поддържали груби суеверия и заблуждения сред народа..Много години след това цар Констанций (1), син на Константин Велики, направил съуправник на своето царство Галий, брата на Юлиан, син на неговия чичо (2) (тъй като нямал свои деца). Галий, след пристигането си в Антиохия, пренесъл мощите на свети Вавила и пострадалите с него трима отроци в едно предградие на Антиохия, наречено Дафна. За това място разказват, че то получило името си от някоя девица Дафна, която там се укривала от Аполон, както се разказва в гръцките езически предания. Това място било много красиво, засадено с кипарисови дървета, и заобиколено с гори от други високи дървета; то заемало голямо пространство, отличавало се с плодородие и в него имало бързотечен извор.Посред Дафна се издигал идолски храм, в който се намирал художествено изваян идол на Аполон. Този идол давал отговор на питащите го, защото в него се криел бяс (3). Тук се събирали езичниците, принасяли жертва на идола и устройвали различни нечестиви игри и беззакония.Гореспоменатият Галий, бидейки благочестив християнин и стараейки се да отвръща езичниците от техните беззакония, искал да разруши намиращия се в Дафна идолски храм, но се боял това да не предизвика бунт сред гърците, защото там все още имало много езичници, готови дори да умрат за своите скверни богове. Затова Галий построил там неголяма църква и, както беше казано, пренесъл в нея мощите на свети Вавила и тримата отроци, полагайки ги в голям каменен ковчег. Той се надявал, че нечестивците, събирайки се на това място, постепенно ще започнат да се обръщат към Христа, виждайки чудесата, ставащи от мощите на светците.(1) Юлиан Флавий, римски император, наречен Отстъпник.(2) Галилейци се наричали последователите на Христа, Когото наричали \"Иисус Галилееца\" (Мат. 26:96), защото прекарал детството и юношеството Си в Назарет, малко градче в Галилея..След убийството на Галий и смъртта на Констанций се възцарил Юлиан Отстъпник (1). По време на похода се срещу персите той посетил Антиохия и се отбил в храма на Аполон. Като принесъл жертва пред неговия идол, Юлиан го попитал дали ще победи персите. Но идолът не му отговорил, защото откакто в Дафна били пренесени мощите на свети Вавила, бесът изчезнал и идолът замлъкнал, и повече не отговорил на нито един въпрос.Като узнал за това от Аполоновите жреци, Юлиан заповядал на \"галилейците\" (2) да вземат оттук каменния ковчег с мощите на светците. Всички антиохийски християни, от малки до големи, се събрали тук и с псалми и песнопения пренесли мощите на свети Вавила и тримата отроци в града. Християните обградили ковчега от всички страни и пеели: \"нека се посрамят всички, които служат на истукани, които се хвалят с идоли\" (Пс. 96:7).Още щом мощите на светците били пренесени от Дафна в града, върху Аполоновия храм паднал огън от небето и го изгорил заедно с идола. Така били посрамени нечестивите, а вярващите се възрадвали и възхвалили Бога. Слава на Господа во веки. Амин.  ", "date": "2019.09.04", "title": "Св. свщмчк Вавила, еп. Антиохийски. Св. пророк и боговидец Моисей"}
