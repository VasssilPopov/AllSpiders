{"url": "http://www.cross.bg/posoka-petrich-dvizhenieto-1620977.html", "text": "/КРОСС/ Възстановено e движението по магистрала \"Струма\" при 153 км, в посока София, при разклона за Петрич, съобщиха от Пътната агенция.В продължение на часове придвижването беше в една лента заради катастрофа, при която тежкотоварен камион се удари в мантинелата и блокира част от пътното трасе. Няма пострадали при инцидента.Катастрофата стана тази сутрин в платното за ГКПП „Кулата-Промахон”.При навлизане в лентата за изход от автомагистралата в посока гр. Петрич и Мелник, камионът се усуква и блъска в мантинелата. Тя го удържа да не спусне по стръмния скат, но ремаркето се изравнява с влекача, отбелязва агенция БГНЕС.Към 11 часа започнаха опитите за изтегляне на катастрофиралия ТИР с благоевградска регистрация.", "date": "2019.12.22", "title": "Възстановено е движението при 153 км на АМ \"Струма\""}
{"url": "http://www.cross.bg/veliko-turnovo-mrezha-1620978.html", "text": "/КРОСС/ Авария на главен топлопровод е причината в част от Велико Търново отново да няма централно парно отопление, няколко часа след като то беше пуснато. Най-засегнат е и най-големият квартал „Кольо Фичето“. Няма яснота кога топлодаването ще бъде възстановено.Тази авария е осма по ред за този отоплителен сезон по мрежата на \"Топлофикация\" във Велико Търново. Причината е амортизираната мрежа, поясни електротехникът Пантелей Матанов: „Трасето, така наречената градска мрежа, са метални тръби, които, може би, са на 40-45 години. Всеки ден има авария, има пробив“.Отстраняването на авариите по топлопреносната мрежа става бавно, заради недостиг на хора:„Този екип, който се очаква да отремонтира нещата, бяхме 20 човека. Сега сме само аз електротехник, един заварчик и един механик“, допълни Матанов.От ръководството на „Топлофикация Велико Търново“ не дават изявления. Домакинства, ползващи услугите на местната ТЕЦ, заявиха, че подготвят жалби до енергийния регулатор за драстично влошеното качество на топлоподаването във Велико Търново тази зима:„Пуснаха го, работи и пак спря. От два месеца парното е работило само една седмица“.„Много аварии, няма топла вода“.„Ще се отказваме“, казаха жители на Велико Търново пред микрофона на БНР.  Абонатните станции в квартал „Кольо Фичето“ са без парно 9 дни.", "date": "2019.12.22", "title": "Нова авария на парното във Велико Търново"}
{"url": "http://www.cross.bg/margo-zakusnitel-nikol-1620981.html", "text": "/КРОСС/ На 10 декември в Лос Анджелис се състоя специален скрийнинг на една от най-дългоочакваните ленти за годината, а именно \"Бомба със закъснител\" (\"Bombshell\"). Шарлийз Терон, Марго Роби и Никол Кидман са главните лица, които ще разкажат една от най-скандалните истории на движението #MeToo. Трите актриси дефилираха на червения килим на събитието с неотразими визии, които бързо грабнаха окото на публиката. Никол се появи с костюм на Saint Laurent, Марго успя да впечатли с избора си на рокля от haute couture колекцията на Giambattista Valli, а Шарлийз избра специално изработен за нея тоалет от Christian Dior. Към звездите се присъединиха и техните колеги Ашли Грийн, Триша Хефлър, Савана Джуди и много други. \n\t\t\t\t\t", "date": "2019.12.22", "title": "Бляскавата премиера на \"Бомба със закъснител\" в Лос Анджелис (Видео)"}
{"url": "http://www.cross.bg/gurtziya-feriboti-vyatura-1620979.html", "text": "/КРОСС/ Лошото време застигна и Гърция. Движението на фериботи е спряно заради силните морски бури.Автобуси и ТИР-ове изчакват на място да утихне вятъра и да бъде възстановен фериботния транспорт.В следващите часове се очакват още проливни дъждове и ураганен вятър.Властите издадоха забрана за движение на всякакъв вид плавателни съдове в Йонийско мореСилата на вятъра достигна 9-та степен по скалата на Бофорт. Без връзка останаха островите Корфу, Закинтос и Кефалония.Затворено е и пристанището Игуменица, където чакат да отпътуват много ТИР-ове. Властите очакват, според прогнозите, късно тази вечер възстановяване на движението на фериботиЩе бъдат пуснати и допълнителни кораби за извозване на пътниците, когато времето позволи, съобщават пристанищните власти.Силата на вятъра в Егейско море все още позволява нормален трафик на фериботи. Няма прекъснати линии към островите от тази част на страната.Очаква се циклонът със силен вятър, дъждове и на места градушка да навлезе до часове в континентална Гърция Според синоптиците циклонът ще отмине до утре.Пътната полиция предупреждава за изключително внимателно шофиране в следващите часове.Засилени са мерките по контрол на пътния трафик от днесВ сила е забраната за движение на товарни автомобили по натоварени участъци.Във връзка с коледните празници гръцките власти  увеличиха охраната на всички места, където се събират много хора. Днес в Гърция работят всички магазини. Много българи вече пристигнаха за празниците и използват деня за разходка и покупки.", "date": "2019.12.22", "title": "Фериботният трафик в Гърция е затруднен от силните бури"}
{"url": "http://www.cross.bg/sofiya-transport-fandukova-1620973.html", "text": "/КРОСС/ Това обясни кметът на София Йорданка Фандъкова. До края на пролетта се очаква да заработи и част от третата линия на столичното метро.В новият бюджет на София и през следващата година е заложено да продължи да работи нощният градски транспорт. Ще продължи увеличението и на заплатите на шофьорите, както и на други служители в общински дружества.От повишаване на част от данъците догодина общината очаква в бюджета на Столицата да влязат допълнително 38 млн. лева, като те ще отидат за инвестиции в кварталите, градския транспорт, паркове и градини. Кметът Фандъкова коментира и проблемът със замърсяването на въздуха в София.По данни на общините около 55 000 домакинства се отопляват на твърдо гориво. Догодина се планира безплатна подмяна на този вид отопление за 20 000 семейства. Отделно ще бъдат поставени и около 2 000 филтъра върху комини.Фандъкова коментира и водната криза в Перник, като беше категорична, че столичната община не би могла да помогне, поради липса на технически възможности. Тя каза още, че през 2025 г. изтича концесионният договор на Софийска вода, който няма да бъде продължен, категоричен беше кметът.", "date": "2019.12.22", "title": "Въвежда се нова система за таксуване в градския транспорт"}
{"url": "http://www.cross.bg/dolara-dolar-shtatski-1620975.html", "text": "/КРОСС/ Кой е най-добрият начин да инвестирате парите си? Проучване установи кой тип инвестиции е довел до най-голяма възвръщаемост през последните десет години. С добър тайминг бихте могли да увеличите инвестицията си повече от хиляда пъти, пише германското издание Stern.de.Bank of America проучи коя инвестиционна форма е била най-обещаващата през това десетилетие.Биткойн - най-добрата инвестиция за десетилетиетоБезспорният победител е биткойнът. Дигиталната валута претърпя сензационен бум през последните десет години: през септември 2010 г. биткойн струваше 0,06 долара (т.е. 6 цента), а текущият валутен курс е около 7 хил. долара. Преди малко по-малко от две години той дори удари 20 000 долара, но след това последва внезапен крах.Въпреки това: който е стартирал успешно рано, би могъл да развие бизнес за цял живот. Ако сте инвестирали щатски долар в биткойни през 2010 г., сега стойността е около 90 000 щатски долара. Тъй като цената на биткойн е изключително непостоянна величина, колебанията в двуцифрени проценти в рамките на един ден не са рядкост.За сравнение: ако сте вложили щатски долар в американски акции през 2010 г., днес те ще струват 3,46 долара. Разбира се, това изглежда нелепо спрямо биткойна, но ръст от над 300% все още е грандиозно. Ако доларът е бил инвестиран в американски държавни ценни книжа със срок 30 години през 2010 г., стойността би се удвоила почти до 2,08 долара.Чест инвестиционен съвет от експерти е активът убежище - златото. Според доклада ръст от 34% би бил възможен за същия период: от 1,00 на 1,34 щатски долара. Всеки, който инвестира в петрола в дългосрочен план обаче, би следвало да знае, че накрая биха останали само 74 цента.Bank of America също е определила някои от най-лошите инвестиции. Ако преди 10 г. бихте заменили американски долар във валутата на Мианмар, киат, преди десет години, стойността би била само четири десети от американския цент. Гръцките облигации биха стрували само 7% от първоначалната сума поради дълговата криза.", "date": "2019.12.22", "title": "Когато един долар се превърна в 90 хил. - най-добрата инвестиция за десетилетието"}
{"url": "http://www.cross.bg/vyatur-vratza-bulgariya-1620976.html", "text": "/КРОСС/ Силният вятър остави без ток потребители в общините Враца, Мездра и Мизия. Екипи на елекроразпределителното дружество ЧЕЗ работят за възстановяване на захранването.Засегнати покриви и фасади на сгради, потрошени стълбове, изкоренени дървета и паднали клони. Това са част от щетите, които от вчера причинява силният вятър. Поривите му достигат до 100 километра в час.Очевидци разказаха пред БНР:\"Падна една огромна ламарина – с размери, може би, два на метър и нещо. И точно преди това беше минала една жена. Ламарината според мен беше смъртоносна, тежка и докато ние се спасявахме от вятъра, паднаха още четири- пет ламарини наведнъж. Видяхме обърната будка, видяхме изкоренено дърво, много керемиди имаше счупени, стъкла, общо взето доста страшно\".Силният вятър наклони коледното дърво в центъра на града. Повредена е и найлоновата шатра на заведението, част от Коледния базар.Жълт код е обявен за областите на север от Стара планина, за цяла Източна България, както и за Софийска, Пернишка, Кюстендилска, Благоевградска, Кърджалийска и Хасковска област.Жълт код е обявен за утре за Видин, Враца, Монтана, Плевен, Велико Търново и Русе, както и за областите на юг от Стара планина. В тези райони се очаква да духа вече северозападен вятър, отново с пориви до над 80 километра в час.", "date": "2019.12.22", "title": "Вятър с бурни пориви създаде проблеми в Западна България"}
{"url": "http://www.cross.bg/bili-seksyalno-doklada-1620967.html", "text": "/КРОСС/ Най-малко 175 деца са били сексуално насилвани от свещеници, принадлежащи към ултраконсервативен мексикански клон на Римокатолическата църква, сочи вътрешен доклад, огласен в събота.Основателят на \"Легионерите на Христос\", Марсиал Масиел, малтретирал сексуално над 60 деца, като е потвърдено, че общо 33 свещеници или дякони са извършили сексуални посегателства срещу непълнолетни от 1941 г. насам, се казва в документа.Констатациите от доклада - написани от комисия, създадена през юни от генералния директор на групата, Едуардо Роблес-Гил - се простират от основаването на групата през 1941 г. до 16 декември 2019 г.„По-голямата част от жертвите са били подрастващи момчета на възраст между 11 и 16 години“, се казва в изявлението, публикувано на ceroabusos.org.Докладът отбелязва, че 18 от 33-те лица, извършили злоупотреби, все още са част от организацията, но казва, че са били отстранени от задачи, свързани с обществеността или непълнолетни.Четиринадесет от 33-та сами са станали жертви на легионерите, което според доклада подчертава наличието на „вериги от насилие“, при които „жертва на легионер с течение на времето става от своя страна агресор“.„Вероятно има повече случаи на злоупотреби от тези в доклада и статистиката ще трябва да се актуализира редовно“, добавя тя.Ceroabusos също така отбелязва, че протича процес на \"възстановяване и помирение\" с 45 жертви, като същевременно признава, че тепърва процесът ще бъде разширен и към останалите.На Масиел, който почина през 2008 г., беше наредено да се оттегли до края на живота си в молитви и покаяние от папа Бенедикт XVI през 2006 г., след като от години за него имаше твърдения, че е малтретирал сексуално момчета и младежи. Никога не се е изправял пред обвинителите си.", "date": "2019.12.22", "title": "175 деца били сексуално насилвани от мексикански свещеници"}
{"url": "http://www.cross.bg/cheren-chelyabinsk-snyag-1620969.html", "text": "/КРОСС/ Производство на сувенирни стъклени топки с черен сняг завладя Челябинск. Производителите обещават да вложат част от постъпленията от продажбите си в закупуване на допълнителни атмосферни датчици, съобщи във вторник авторът на идеята Антон Калюк за агенция РИА \"Новости\".\"Решихме да направим проект в подкрепа на независимата система за мониторинг на въздуха, която работи в Челябинск от години. И с помощта на този новогодишен сувенир, привличаме вниманието към нея\", обясни Калюк, цитиран от \"Российская газета\".Според него цената на един сувенир с черен сняг е 1500 рубли ($24). Сувенирите вече са поръчани в 25 града на Русия и пет чужди страни.В Челябинск мониторингът на въздуха се извършва не само от агенциите за околната среда, но и от екоактивисти. От 13 до 16 декември градът отново обявява режим на неблагоприятни метеорологични условия първа степен, тъй като броят на оплакванията от смог в Челябинск и жителите на предградията се увеличава. А министърът на екологията проведе спешна среща с представители на промишлените предприятия, на която докладваха за мерките за намаляване на атмосферното натоварване.Причината, посочена от министерството, е замърсяването на приземния слой на атмосферата от емисии от промишлени, транспортни и горещи точки Коркинската въглищна мина.Челябинският депутат и председател на Комисията по екология и околна среда на Държавната дума Владимир Бурматов съобщи в Instagram, че вчера на окончателното заседание на Комисията, той е връчил челябинска стъклена топка с черен сняг на министъра на природните ресурси на Русия Дмитрий Кобилкин като новогодишен подарък \"от всички градове, в които снегът е черен\".\"Помолих министъра да остави топката на работната си маса и често да пришпорва служителите, вземайки жизненоважни (и в буквалния смисъл на думата) за нас решения. Можете да медитирате на падащия черен сняг. Това е дистанционно. А ако е лично - добре дошли в града от списъка, който, разбира се, далеч не е кратък.\"Освен Челябинск, депутатът включи в списъка на градовете с \"черен сняг\" Братск, Красноярск, Липецк, Магнитогорск, Медногорск, Нижни Тагил, Новокузнецк, Норилск, Омск, Череповец и Чита. *Източник: ", "date": "2019.12.22", "title": "В Челябинск започнаха да продават новогодишни стъклени топки с черен сняг"}
{"url": "http://www.cross.bg/regiona-checheniya-chast-1620968.html", "text": "/КРОСС/ Когато се говори за руския юг, повечето пътешественици биха си помислили за Сочи, Анапа или други крайбрежни горещи точки. Това са все места, които си струват да посетиш, а ние бихме искали да използваме случая и да проучим любопитните и трудни чудеса на Северен Кавказ.Разнообразието в региона е потресаващо (тук се използват десетина езика) и може да е трудно да разберем откъде да започнем, така че продължаваме напред и подбираме някои от причудливите забележителности. След като видиш една от тях, със сигурност ще се върнеш за още!Нашата първа забележителност са няколко басейна с минерална вода, разпръснати по хълма край Пятигорск в Ставрополския край, административен център на Северния кавказки федерален окръг.Термалните извори са една от най-големите забележителност на Северен Кавказ като цяло и те са причината много общини да печелят от това явление и да откриват свои собствени спа-центрове или курорти. Забележителното на пятигорските минерални басейни обаче е, че те не се контролират от никого и са отворени за всички.*Местните жители отдавна знаят, че термална река се спуска от планината и затова са построили много малки водоеми (често като са използвали чували с пясък или други подръчни материали) за събиране на водата, която се стича надолу. В резултат са се образували редица вертикално разположени басейна, които могат да поберат от един до трима души едновременно.Това че те са много не означава, че не са препълнени - по всяко време на деня можеш да срещнеш младежи, пенсионери или семейства, които почиват и се наслаждават на гледката. Разбира се, най-популярни са басейните в горната част на реката: ако си в по-долните, вероятно ще получиш вода, която вече са използвали другите над теб!* Въпреки че неконтролираната природа на горещите минерални източници допринася за спонтанност и лудуване при разходката, използвай здравия разум и мисли за безопасността си. Консултирай се с лекар, ако имаш някакви съмнения за положителното въздействие на горещите басейни.Малко е да се каже, че историята на Чеченската република е била размирна. През 1990-те и началото на 2000-те години в региона се водят две войни и избухват различни бунтовнически движения. Туризмът обаче постепенно се завръща и все повече руснаци и чужденци пристигат в Чечения, за да се запознаят с прословута природа и култура на региона.Един от най-интересните символи за историята на републиката и противоречията в нея е джамията \"Сърцето на Чечения\" в центъра на Грозни, столицата на региона. Официално джамията носи името на Ахмад Кадиров (в чест на бащата на сегашния регионален лидер Рамзан Кадиров) и в нея могат да се молят едновременно до 10 000 души. Архитектурата й съчетава древния дизайн със съвременните усещания и подсказва, че Чечения е връзка  между ислямския и славянския свят.Както може да се види от акаунта на Кадиров в Instagram, едно от официалните забавления на чеченското правителство е да надхвърля себе си - през август 2019 г. извън Грозни е построена дори по-голяма джамия. Тя е кръстена на пророка Мохамед и се твърди, че може да побере над 30 000 вярващи.Най-високата планина в Европа. Един от седемте най-високи върхове в света. В буквалния смисъл кавказката връзката между Европа и Азия. Какво може да се каже за Елбрус, което още не е казано?Да си призная, не много. Russia Beyond вече публикува гид с всичко, което трябва да знаеш за нея. Въпреки това един от акцентите на преживяването не е самата планина, а няколкото невероятни кабинкови лифтове, с които туристите могат да достигнат височините на Елбрус без да станат вир вода от пот.Това, което прави кабинковите лифтове на Елбрус уникални, е колко високо можеш да се издигнеш в абсолютното безвремие. Заради прекалено голямата височината на изкачването не е достатъчна само една линия, така че пътниците трябва да се прекачват на междинните пунктове, за да стигнат до станцията \"Мир\". На руски език тази дума означава и \"свят\", и \"мир\". Тук можеш да поемеш дълбоко планински въздух, да се насладиш на снега (дори и през лятото) и на гледките от една от най-високите планини в света.Въжените линии не са единствената впечатляваща атракция: не забравяй да си вземеш местен водач за бърз преход по склоновете. Ще се отдалечиш от останалите туристи и ще се изправиш пред истинската сила на планинските слонове.За да стигнеш до вероятно най-отдалеченото място в този списък, Даргавс (разположен в Република Северна Осетия-Алания), трябва да шофираш добре извън магистрала. Сложната логистика обаче в крайна сметка ще те възнагради: и макар самото селище Даргавс да няма с какво да се похвали, некрополът на края на града е любопитно и смразяващо напомняне за дългата история на региона (голяма част от която се простира и на територията на съседната република Ингушетия от векове).Самите крипти са оформени като зловещи, изоставени бели къщи, най-старата от които датира от XVI век. Те са подредени като град и затова се наричат \"Града на мъртвите\".Тук няма да се намерят много туристи по всяко време на годината, но тези, които идват, могат да се разхождат сред криптите и да чуят местни суеверия и легенди. Според едно поверие кладенците пред криптите позволяват да се разбере дали погребаната душа е достигнала небето или не. Ако пуснеш монета и тя удари камък близо до дъното на кладенеца, това със сигурност е добър знак.Твърди се със сигурност, че Дербент, вторият по големина град в Република Дагестан, е най-старият в Русия. В региона могат да се намерят останки от селища, изградени преди над 5 хил. години. Най-високо в тази класация стои крепостта Нарин-Кала, построена от персийците през VI век.Издигнат по времето, когато Сасанидската империя се е нуждаела от защита от северните тюркски номади, Нарън-Кала е била част от верига укрепления, простиращи се на 40 км, наречени Даг-Бари. В крайна сметка крепостта е завладян от арабския Омаядски халифат и в целия регион е наложен ислямът. Персийците си връщат крепостта и я държат под свой контрол до XIX век, когато тя влиза в територията на Руската империя заедно с останалата част от Северен Кавказ.Крепостта е нещо като картина за региона като цяло. Той е преживял векове на нашествие, смяна на религиите, преначертаване на границите и промени в геополитиката като напомняне за свят, вечно изчезващ, но присъстващ безвъзвратно. ", "date": "2019.12.22", "title": "5 причини НЕПРЕМЕННО да пътуваш до Северен Кавказ"}
{"url": "http://www.cross.bg/selo-myastoto-momche-1620970.html", "text": "/КРОСС/ 15-годишно момче и 53-годишен мъж са пострадали тежко при катастрофата на входа на пазарджишкото село Братаница, за която DarikNews първи съобщи. Инцидентът стана вчера около 11.20 ч. Към мястото незабавно са били насочени автопатрули на „Пътна полиция“, линейка на Спешна помощ и аварийно-спасителен екип на РСПБЗН-Пазарджик.Пристигайки на мястото, униформените установили, че 24-годишният водач на лек автомобил „Ауди“ Ж.Ф. от септемврийското село Варвара е предприел с „Ауди“ забранена маневра на ляв завой при излизане от бензиностанция в началото на селото. Така отнел предимството на микробус „Мерцедес“ с водач Н.Т, на 30 години от Костандово.Последвал удар, в резултат на който са пострадали возещите се в леката кола Й.Т.на  53 годин от село Варвара и 15-годишно момче от същото село.Детето е транспортирано в МБАЛ-Пазарджик в тежко състояние, а след като е стабилизирано е откарано в реанимацията на УМБАЛСМ „Н.И. Пирогов“, с опасност за живота.На мястото е извършен оглед, води се разследване.  ", "date": "2019.12.22", "title": "15-годишно момче е в “Пирогов“ след катастрофата край Братаница"}
{"url": "http://www.cross.bg/flik-kraya-pone-1620971.html", "text": "/КРОСС/ Байерн Мюнхен обяви официално, че временният треньор на тима Ханзи Флик ще остане на поста поне до края на сезона. Той спечели осем от десетте си срещи начело на баварския колос.„Байерн и Ханзи Флик стигнаха до споразумение, че той ще остане треньор поне до края на настоящия сезон. Продължение на договора му отвъд лятото е възможна опция за Байерн“, се казва в изявление на шампионите.Под ръководството му Байерн довърши без грешка в груповата фаза на Шампионска лига. Така баварците се превърнаха в първия германски тим, който продължава към елиминациите без загубена точка.В Бундеслигата тимът ще зимува на третата позиция в класирането. Байерн изостава на две точки от втория Борусия Мьонхенгладбах и четири от лидера Лайпциг.", "date": "2019.12.22", "title": "Флик остава начело на Байерн поне до края на сезона"}
{"url": "http://www.cross.bg/gazova-vzriv-bytilka-1620972.html", "text": "/КРОСС/ 80-годишен мъж пострада тежко след взрив на газова бутилка.Инцидентът е станал днес по обяд в столичния квартал „Бояна”.Това съобщи bTV.Пострадалият мъж е с изгаряния по лицето, откаран е за преглед в болница. По време на взрива в имота е имало и други хора, но те са без наранявания.Има сериозни материални щети по къщата. На място са изпратени екипи на пожарната и полицията. Изясняват се причините за инцидента.", "date": "2019.12.22", "title": "Възрастен мъж пострада при взрив на газова бутилка в София"}
{"url": "http://www.cross.bg/makron-frantziya-pensiyata-1620974.html", "text": "/КРОСС/ Френският президент Еманюел Макрон възнамерява да се откаже от пенсията си като президент след своя мандат, пише германското издание Die Zeit.Докато протестите срещу плановете му за пенсионна реформа на територията Франция продължават, президентът накара Елийския дворец да обяви отказа му. По този начин Макрон се лишава 6220 евро на месец.Макрон също не планира да заеме мястото си в Конституционния съвет. Позицията е валидна за цял живот и осигурява 13 500 евро на месец.Според доклад на френския всекидневник Le Monde Макрон е първият президент, който се отказва от пенсията, въведена през 1955 г. Президентите на Франция имат право по закон на нея, независимо колко дълго управляват или на каква възраст напускат поста си. Вестникът съобщава също, че Макрон планира да регулира пенсията, като използва същата точкова система, заложена в основата на плановете му за пенсионна реформа.Реформата на Макрон има за цел да обедини сложната система с 42 различни пенсионни схеми във Франция и да намали милиардния дефицит на пенсионните фондове. Има значително противопоставяне от страна на населението спрямо проекта. Протестът на железопътните работници вече доведе до значителни смущения в движението във Франция от две седмици и половина. Очакват се митинги и по време на коледните празници.", "date": "2019.12.22", "title": "Еманюел Макрон се отказва от президентската си пенсия"}
{"url": "http://www.cross.bg/obshtina-kloni-ekipi-1620957.html", "text": "/КРОСС/ Цяла нощ аварийни екипи на дирекция на „Аварийна помощ и превенция“ към Столична община са разчиствали паднали клони на дървета в столицата след бурния вятър снощи.Това съобщиха от Столичната община.Премахнати са и клони, паднали на пътните платна. Екипите са се отзовали и на сигнали за срутени огради на новостроящи се сгради, като общо сигналите, на които е било реагирано, са 53.Към момента градският транспорт се движи по обичайните си маршрути и без закъснение.Заради бурята снощи са скъсани и кабели на електрозахранване, собственост на ЧЕЗ Разпределение в кв. Дружба 2. Аварийни екипи на електроразпределителното дружество работят за възстановяване на захранването.Строителните фирми трябва да обезопасят скелета и строителни огради на обектите си, а собствениците на обществени обекти да проверят за незакрепени предмети на тераси и прозорци.", "date": "2019.12.22", "title": "Цяла нощ аварийни екипи разчистваха паднали клони и дървета"}
{"url": "http://www.cross.bg/riana-film-burg-1620960.html", "text": "/КРОСС/ Феновете на Риана трепетно чакат новия ѝ албум, но такъв засега не е ясно кога ще излезе. Затова пък изпълнителката търси начини да се реваншира за забавянето и да зарадва по друг начин почитателите си. Е, такъв се намери много бързо.Тя започна да строи модната си империя, пускайки на пазара своя модна марка. Сега обаче Риана се насочва и към киното. Според медиите в Америка, изпълнителката е подписала сделка с платформата Amazon за 25 млн. долара. Проектът ще бъде документален филм за барбадоската красавица, който обаче все още си няма име.Филмът е режисиран от Питър Бърг, който и преди е работил с Риана. Всъщност, всичко е почти готово и само трябва да бъде обявена датата, на която ще излезе лентата. През 2017 Бърг говори с The Hollywood Reporter за работата си и какво точно да очакваме.С документалния си филм Риана се присъединява към доста престижна група от изпълнители. Лейди Гага използва Нетфликс, за да разкаже своята история в лентата „Gaga: Five Foot Two“, както и Бионсе, която заложи на същата платформа и пуска своя „Homecoming“. Съпругата на Джей Зи е много по-напред с материала, тъй като през 2013 година работи и с HBO по документалния филм „Life is But a Dream“.Това не е първата колаборация между Риана и Amazon. Изпълнителката избра точно този канал, за да покаже на феновете си своето модно шоу Savage x Fenty, което се излъчи през септември.", "date": "2019.12.22", "title": "Риана с документален филм"}
{"url": "http://www.cross.bg/stanishev-sotzialistite-parlament-1620958.html", "text": "/КРОСС/ Европейският съюз трябва да търси диалог с Русия и социалистите трябва да са водещи в този процес. Езикът на Студената война не решава проблемите, а ги задълбочава. Това каза президентът на ПЕС и евродепутат от Групата на прогресивния алианс на социалистите и демократите в ЕП Сергей Станишев в предаването \"Денят започва с Георги Любенов\" по БНТ.На коментар на водещия, че Станишев бил подкрепил резолюция срещу Русия, президентът на ПЕС нарече това фалшива новина. Напротив, изтъкна Станишев, гласуването на резолюция след резолюция срещу Москва не работи, задълбочава проблемите, а не ги решава. Трябва да се води диалог, отбеляза председателят на ПЕС и припомни, че канцлерът на Германия и лидер на социалдемократите Вили Бранд е започнал своята прочута Източна политика в разгара на Студената война - през 1969 г., година след събитията в Чехословакия.Миналата година групата на социалистите в Европейския парламент е била инициатор на искане за възстановяване на диалога между Европейския парламент и руския парламент, припомни Станишев и отбеляза, че това не е станало заради съпротивата на ЕНП. \"Глупаво е да не си говориш. Дори по време на Студената война имаше Хелзинкски процес, говореха си държавните ръководители. И сега Меркел и Путин си говорят, Макрон и Путин си говорят, но лишават Европейския парламент да говори с руския\", каза Станишев.ЕК ще прави оценка на мобилния пакет и това е възможност, каза президентът на ПЕС. Станишев обърна внимание, че по този въпрос в България политически различия нямаме. \"В миналия парламент всички български евродепутати работихме заедно срещу някои разпоредби от този пакет. Не можем да кажем, че всичко там е зле. Има чисто протекционистки текстове, например това, че камионите трябва да се връщат задължително празни в България на четири седмици\", допълни още Станишев.\"Сега ЕК обяви, че ще прави нова оценка на това. Това е възможност да отстоим. Част от тези разпоредби са чисто лобистки и протекционистки спрямо България и с това не трябва да се примиряваме\", допълни Станишев.Европейките избори бяха голям тест както в България, така и в целия ЕС. Искам да ви припомня, че ако върнем лентата една година назад прогнозите бяха стряскащи. Имаше прогнози за това, че социалистите ще бъдат трето или четвърто по големина семейство, че ще имаме общо в целия ЕС около стотина евродепутати, коментира Станишев.Преодоляхме тези прогнози с много работа и с един много радикален манифест за промяна. В момента в ЕП без позицията на социалистите много трудно могат да се вземат решения. В ЕК за съжаление не се преборихме за председател на комисията, но съветът тръгна срещу демократичния принцип, каза Станишев.\"Имаше официални кандидати, те водеха състезанието и всички партии уверяваха, че един от двамата ще бъде. Нашият кандидат имаше много повече шансове в ЕП да получи подкрепа, но Съветът реши другояче и сега една от темите, която повдигаме е да има много по-ясни правила и гаранции, че гласът на хората ще бъде чут, а не че просто министър-председателите ще се съберат зад затворени врати, ще решават нещо против очакванията и волята на гражданите\", отбеляза президентът на ПЕС.В момента всяко политическо семейство води своя политика. Ние загубихме битката за най-важния пост, успяхме да устоим 9 комисари с много силни лични качества и с много важни портфейли, подчерта Станишев. Той открои икономическата, социалната, външните, вътрешните работи и новата зелена сделка, която по мнението му е много важна. \"Това е стратегически проект на ЕС, но има много подводни камъни\", предупреди Сергей Станишев. Според него като страна много добре трябва да се готвим, да намерим нашето място и да го отстоим.\"Ние спечелихме битките за политики. За първи път от 16 години председателят на ЕК пое много ясни конкретни ангажименти за европейския социален стълб, който ние отстоявахме да се превърне в план за действие\", допълни Станишев. Според него това е успех, но социалистите няма безкритично да подкрепят комисията, а ще изискат работната й програма като правителство на ЕС.В момента виждаме един опит да се преформатира БСП политически, да остави някакви свои ясни принципи и да бъде по-скоро популистка, аз дори говоря за герберизирането като поведение на БСП като послания, силоварски стил, коментира Станишев.Председателят на партията се поставя над конгреса, над Национален съвет,той е всевластна фигура, това е част от герберизацията ако щете. Превръщането на БСП от демократична партия със спорове, но с механизми за корекции на лидера, в партия, където има един човек, една воля, един източник на власт, който налага на останалите своята воля, изтъкна президентът на европейските социалисти.", "date": "2019.12.22", "title": "Станишев: Да не се връщаме към Студената война, а да търсим диалог с Русия"}
{"url": "http://www.cross.bg/godina-sofiya-kaloyan-1620961.html", "text": "/КРОСС/ Очаквахме бюджет на промяната в Столична община за 2020 година, а ни предлагат още от същото. Това заяви лидерът на БСП - София и председател на групата на социалистите в СОС Калоян Паргов в сутрешния блок на телевизия \"Европа\". Той направи обзор на отминаващата политическа година и говори за предстоящите събития, свързани с БСП през 2020-та.\"През цялата кампания за местните избори кметът Фандъкова говореше за промяна, а реално такава няма, коментира той. - Промяната започва първо от екипа, а там не виждам да има такава. И продължава с начина на разпределение на средствата от бюджета. Когато говориш за промяна, тя трябва да бъде с цел да отговориш на очакванията на гражданите. Да работиш по съвсем различен начин. Това означава да смениш модела на формиране на бюджета - да организираш обсъждания, включително с обществени съвети и граждански организации, за да ги чуеш тях. Да ти кажат какви са проблемите им и кои са приоритетите за тях. Кому е нужно в един квартал да направиш 5 площадки, а в същото време всички улици да са разбити и с дупки, да се нуждаят отчайващо от ремонт, който все не се случва\".Според Калоян Паргов, сливането на ресори в структурата на общинската администрация функционално не променя почти нищо. \"Общинската администрация най-накрая трябва да излезе на терен. Това би била огромната промяна, коментира той. - Време е кметът да оправдае малкото доверие, което й гласуваха софиянци, и да се справи с това предизвикателство. Общинската администрация не трябва повече да стои барикадирана зад бюрата в кабинетите на \"Московска\".Лидерът на БСП - София е категоричен, че намаленият с около 50 милиона бюджет на Столична община за 2020 година няма да окаже съществено влияние върху работата. \"Ако погледнем касовото изпълнение на бюджета за предходната година, ще видим, че то е изключително малко в сравнение с онова, което сме заложили за изпълнение, коментира Калоян Паргов. - Обикновено не похарчените пари за капиталови разходи са около 60-70%. План сметката за чистота също не я харчат в пълния обем. За последните години само от такса смет се събират едни 140 милиона лева, които чрез счетоводна хватка, управляващите в Столична община ги инвестират, за каквото си поискат. Говоря за така наречените недобори - това са не събраните такси от предходни години, които са платени в настоящата\".Калоян Паргов определи изминаващата 2019-та година като средно успешна за БСП. \"Щеше да е много успешна, ако имахме по-категорично присъствие в местната власт, включително и в София, обясни той. - Въпреки всичко, резултатът ни в столицата бих го определил като голям напредък, предвид загубата през 2015-та. Мога спокойно да кажа, че Градската организация се справи много добре през тази изборна година. Това е оценката, която бих поставил за работата на всички в екипа. Истината е, че ако сметнем резултатите на кандидатите за кметове, които бяха алтернатива на Йорданка Фандъкова, ГЕРБ е в малцинство в София. Но така е изградена изборната ни система, че с 200 000 гласа печелиш близо 2-милионен град. И тук вече идва въпроса за доверието на софиянци към настоящия кмет на столицата\".Лидерът на БСП - София посочи прекалено агресивното поведение в кампаниите като основна слабост на партията по време на избори.\"Правихме доста анализи и очевидно, че крайностите в поведението не винаги са печелившият модел, коментира той. - Очакванията на избирателите са за друг тип кампания, те искат да им предложиш перспектива. Агресията ги плаши. Мисля, че прекалихме точно с агресията. От друга страна - да, подобно поведение може да спечели доверие, особено на апатичните, отчаяни и виждащи виновника за това положение в управляващите. Точно тук идва майсторството - да умееш да смесиш съставките в подходящите дози. Това е като да си добър готвач и да подбереш най-добрата комбинация от подправки, за да съставиш перфектната рецепта\". ", "date": "2019.12.22", "title": "Калоян Паргов: Очаквахме бюджет на промяната в СО, а ни предлагат още от същото"}
{"url": "http://www.cross.bg/livurpyl-flamengo-topkata-1620959.html", "text": "/КРОСС/ Ливърпул спечели Световното клубно първенство за първи път в историята си. Мърсисайдци надделяха на финала в Доха над шампиона на Южна Америка Фламенго с 1:0 след продължения. Роберто Фирмино бе героят за Ливърпул, отбелязвайки скъпоценния гол в първото продължение на мача. С успеха тимът на Юрген Клоп завоюва своеобразен требъл тази година с трофеите в Шампионска лига, Суперкупа на Европа и Световното клубно първенство.Ливърпул започна настървено, пресира дълбоко в половината на Фламенго и още в началните секунди на мача Роберто Фирмино изпусна стопроцентова ситуация, като стреля в аут, останал сам срещу вратаря. Малко след това Трент Александър-Арнолд отправи плътен удар от разстояние, но топката премина на сантиметри от десния страничен стълб.Постепенно Фламенго изнесе топката в по-предни позиции и на свой ред погледна към вратата на Ливърпул, но не създаде сериозни главоболия за Алисон.Второто полувреме започна по същия начин - с мощен натиск на Ливърпул и пропуск на Фирмино. В 47-а минута бразилецът стреля технично, но топката се отби от гредата.В 76-а минута Мохамед Салах прати топката в мрежата, но попадението бе отменено заради засада, а в 86-а минута хубав далечен изстрел на Джордън Хендерсън бе спасен с една ръка от вратаря Диего Алвеш.Най-дискусионната ситуация дойде в допълнителните минути на редовното време, когато Садио Мане се откъсна и бе повален от Рафиня, като реферът Абдулрахман Ал Джасим отсъди дузпа. След преразглеждане на ситуацията съдията отмени решението си и мачът влезе в продължения.В 9-а минута на продълженията Фирмино най-сетне реализира, след като получи пас от Мане, финтира защитник на Фламенго и прати топката в мрежата.Минута преди края на продълженията Фламенго получи своя златен шанс да изравни и да се стигне до дузпи, но Линкълн Корея дос Сантос стреля над вратата.", "date": "2019.12.22", "title": "Ливърпул взе световната клубна титла"}
{"url": "http://www.cross.bg/stomaha-hrana-nyama-1620982.html", "text": "/КРОСС/ Коледните празници се свързват с богата трапеза, много веселие, подаръци, срещи с любими хора. Това са все хубави емоции, които чакате с нетърпение цяла година. Ала докато се наслаждавате на всички вкуснотии и наздравици, може на другия ден да ближете рани с разстроен стомах и зверски махмурлук.Защо да си го причинявате?По-добре вземете мерки и заложете на баланса, за да си изкарате едни страхотни и пълноценни празници. Ето и какво да направите, за да не изпуснете края на масата на Коледа:Закуската е най-важното хранене за деня, но имайте предвид, че ви чака цял ден на трапеза и е по-добре да седнете леко гладни, а не с вече претоварен стомах.Сутринта е най-лесно да се придържате към здравословния си режим дори по празниците, тъй като никой не ви задължава да опитате от всичко на масата. Можете да хапнете плодове, мюсли, йогурт с ядки или друга храна, която като цяло харесвате и е част от режима ви.Дори да огладнеете до обяд или в паузата между обяд и вечеря, не се извинявайте пред себе си, че е празник, заради което може да налитате на сладкото наоколо. Дайте почивка на стомаха си и време да смели добре всичко, което сте погълнали към момента.Ако междувременно много огладнеете, хапнете плод, шепа ядки или дори лека зелена салата без дресинг.Често бъркаме глада с жаждата. А когато пред очите ви има толкова много вкусна храна и се местите от маса на маса, почти забравяте да поемате течности. В резултат поглъщате много повече ненужна храна и калории. 20 минути преди да седнете на маса, изпийте една чаша вода. Ако след това усещането за глад продължава, пълнете чинията.Важно! Когато се храните, приемайте минимално количество течност, защото тя разрежда стомаха и затруднява храносмилането. Накрая ще усещате тежест в стомаха и дискомфорт.Типично за коледните трапези е, че те имат първо, второ, трето… Ако започнете със салата, ще запълните част от стомаха и така няма да изядете огромно количество от по-тежката храна, която ви очаква.Не се изкушавайте да започнете с десерта! Неслучайно той по правило е последен. Десертите в общия случай съдържат много захар и ако ги приемате на гладно, само ще причините смущения в нивата на кръвната захар. В резултат няма да усещате ситост и ще ядете още и още. Освен това, ако ядете сладко на гладно, тялото веднага обработва цялата захар (некачествени калории). Ако преди това сте хапнали нещо по-съществено – месо, ориз, зеленчуци – тялото ще започне да обработва тези полезни въглехидрати и протеини първо и от тях ще извлече полезните съставки и калории за енергия и няма да има нужда от тези на десерта, които ще съумее да изхвърли по-ефективно.Не губете контрол, пийте, колкото носите. За да не се напиете бързо, не консумирайте спиртни напитки на гладно. Не е нужно да се включвате активно във всяко „наздраве“. Оставете време тялото да абсорбира алкохола, а не се наливайте от обяд чак до вечерта постоянно.", "date": "2019.12.22", "title": "Как да съхраните стомаха си по Коледа?"}
{"url": "http://www.cross.bg/ispaniya-portygaliya-subota-1620962.html", "text": "/КРОСС/ Броят на загиналите от буря, която удари Испания, Португалия и Франция, се увеличи до 8 в събота. Регионът е засегнат от силни ветрове и проливен дъжд, информира АФП.Властите в Мадрид съобщиха, че 32-годишна южнокорейка е починала в събота, след като върху главата й са паднали части от сграда в централната част на испанската столица. Властите поясниха, че сградата е преминала през инспекция през 2015 г., но \"време като това, с проливни дъждове и вятър, води до такива фатални случаи\".Общо трима души са загинали в Испания, включително 68-годишен холандец, в събота и петък, с което общият брой на загиналите от четвъртък вечерта до събота достигна осем души. Шестима души са загинали в Испания и двама в Португалия. В Португалия на места бяха спрени железопътните услуги, след като екстремно време предизвика наводнения на железопътните релси.След като бурята \"Елза\" се насочи към Великобритания, френските, испанските и португалските власти отправиха нови предупреждения. Бурята \"Фабиан\" вече удари Галиция, Северозападна Испания, с ветрове със скорост от 170 километра в час. 14 полета са отменени, а други 13 са пренасочени към други райони на Испания и Португалия. 8000 домакинства в Галиция са без електрозахранване.Парковете и гробищата в Бордо, Югозападна Франция, останаха затворени в събота, а цирк в града отмени три представления.Оранжев код за опасно време е обявен в 15 района на Югозападна Франция. На места вятърът достига скорост от 148 километра в час. Има отменени влакове в страната.", "date": "2019.12.22", "title": "Буря отне живота на 8 души в Испания и Португалия"}
{"url": "http://www.cross.bg/slyzhba-ohrana-zayaviha-1620983.html", "text": "/КРОСС/ Институциите в задочен спор заради Националната служба за охрана. Според президентът Румен Радев почетният председател на ДПС – Ахмед Доган и депутатът Делян Пеевски не трябва да бъда охранявани от държавната структура.Премиерът Бойко Борисов подкрепи тезата на държавния глава, но побърза да го обвини в популизъм. От ДПС пък заявиха, че са готови с промени в Закона за НСО.Пред Дарик радио президентът Румен Радев заговори за стесняване на кръгът на охраняваните от НСО лица. Лидерът на ДПС Мустафа Карадайъ заяви, че от години движението предоставяло коли за НСО.Преди дни началникът на Националната служба за охрана също заговори за проблеми в звеното и нуждата от реформи. В момента решение кой да бъде охраняван от НСО се взима от междуведомствена комисия. Основанието Ахмед Доган да се ползва с държавна охрана е заплаха от чужбина.Миналата година в отговор на въпроси за охраната на Пеевски, от служба заявиха, че имената на хората, които охранява не могат да бъдат оповестени. ", "date": "2019.12.22", "title": "Спор в НСО - кой да бъде охраняван и кой не?"}
{"url": "http://www.cross.bg/yngaro-dizaiiner-kolektziya-1620986.html", "text": "/КРОСС/ Модният дизайнер Емануел Унгаро е починал в Париж.Това съобщиха членове на семейството му, цитирани от АФП.Унгаро, който е роден на 13 февруари 1933 г. в Екс ан Прованс, Франция в италианско семейство. Баща му Косимо, който бил шивач, научава Емануел да шие още в ранна възраст.На 22 годишна възраст Емануел Унгаро се премества в Париж, където започва работа като стилист в ателието Maison Camps през 1955 г. След три години е нает като дизайнер в Balenciaga и скоро става главен дизайнер на модната къща в Мадрид. През 1964 г. Емануел напуска Balenciaga, за да започне работа за Андре Куреж. Младият Унгаро вече бил натрупал достатъчно опит и самочувствие на добър дизайнер и конструктор и през 1965 г. основава собствена модна къща.С помещение с площ от 40 кв. метра и четири шивачки, Унгаро бързо налага своя усет за цвят, структура и дизайн на международната модна сцена.През 1968 г. амбициозният дизайнер представя първата си самостоятелна колекция Ungaro Paralléle и отваря бутик в Париж. Жените започват да се тълпят в бутика, привлечени от женствения силует на моделите, направени майсторски, така че да се плъзгат по тялото с всяко движение.През 1975г. Унгаро показва и мъжката си колекция, която бива последвана и от спортната линия Emanuel.На следващата година двете компании в съюз с Bulgari създават нова компания Emanuel Ungaro Parfums. Първият парфюм на новата компания „Fleur de Diva“ става част от парфюмите на Унгаро – „Senso“, „Diva“ и „Emanuel Ungaro for Men“.През 1998г. Унгаро лансира колекция обувки и чанти произведени от Salvatore Ferragamo. Наред с тази колекция следват и колекциите за бански костюми, облекло за уикенда, Fever деним, както и колекция за обзавеждане, които се предлагат в представителни магазини и ексклузивни бутици в САЩ, Европа и Азия.Дизайнерът работи със знаменитости като Анджелина Джоли, Харисън Форд, Мери Джей Блайдж, Кирстен Дънст, Джеръми Айрънс и Кристина Агилера, а моделите, които работят за него са Хилари Рода, Даутцен Крус, Каролин Уайнберг, Фрейа Беха Ериксен, Соландж Уилверт и много други.В света на модата името на Унгаро е синоним на понятието „независимост“. „В това, което правя, каза той преди време, аз отговорност само пред Господа, себе си и своите служители. И, може би, още преди семейството си“.Той винаги вървеше срещу течението, противно на мнението на колегите си. Може би затова той винаги е успявал нещо, което не е по силите на другите.", "date": "2019.12.22", "title": "Почина модният дизайнер Емануел Унгаро"}
{"url": "http://www.cross.bg/lavrov-ryskiyat-ministur-1620984.html", "text": "/КРОСС/ При дискусии за международни проблеми президентът на САЩ Доналд Тръмп избягва двусмислените изрази и казва направо онова, което мисли. Това заявява руският министър на външните работи Сергей Лавров в излъчен днес откъс от предаване на националната телевизия, предаде ТАСС.Помолен да сподели впечатления от разговор с американския лидер по-рано този месец във Вашингтон, Лавров посочва, че двамата вече се познават добре. \"Той ме прие още по времето на бившия държавен секретар Рекс Тилърсън през май 2017 г. в Белия дом, след което опозицията в САЩ се помъчи да раздуха шпионски скандал - едва ли не, че уж ни били предадени секретни данни - спомня си руският външен министър. - Това са пълни щуротии, пълни глупости, изсмукани от пръстите. Естествено сме общували с президента на САЩ при негови срещи с президента на Русия Владимир Путин.\"\"Харесва ми как Тръмп обсъжда международните проблеми, проблемите в двустранните отношения. Той избягва всякакви двусмислици и гледа да казва направо, каквото мисли. Това невинаги се среща сред политиците от висшата категория, но според мен е доста продуктивен подход\", отбелязва Лавров.В същото време руският външен министър критикува отношението на Съединените щати към Иран. САЩ не само нарушават грубо Устава на ООН, като отказват да изпълнят резолюция на Съвета за сигурност (на световната организация), но и се отнасят доста грубо към Ислямска република Иран - страна с хилядолетна цивилизация, традиции и с огромно чувство за собствено достойнство, казва Лавров.", "date": "2019.12.22", "title": "Лавров: Харесва ми как Тръмп обсъжда отношенията ни със САЩ"}
{"url": "http://www.cross.bg/sofiya-kaloyan-predsedatel-1620965.html", "text": "/КРОСС/ На 22 декември лидерът на БСП – София Калоян Паргов ще участва в посрещането на  Празника на светлината  -  Ханука по покана на доц. Александър Оскар, председател на ОЕБ \"Шалом\" и г-жа София Коен, председател на Централния израилтянски духовен съвет.Събитието ще се състои от 17.30 часа в Централната софийска синагога. ", "date": "2019.12.22", "title": "Калоян Паргов ще се участва в посрещането на Ханука в София"}
{"url": "http://www.cross.bg/nagradi-evro-razdade-1620980.html", "text": "/КРОСС/ В Испания празничният сезон започва днес, когато Ел Гордо, най-богатата лотария в света раздаде награди на обща стойност над 2 милиарда евро. Десетки притежатели на билети се стекоха от всички краища на страната, за да станат свидетели на жребия на живо в Мадридския кралски театър.С големи надежди и шарени костюми, те създадоха празнична атмосфера извън театъра.", "date": "2019.12.22", "title": "Най-щедрата лотария в света раздаде награди за 2 млрд. евро"}
{"url": "http://www.cross.bg/po-dobri-dzhonsun-otnosheniya-1620966.html", "text": "/КРОСС/ Британският премиер Борис Джонсън изрази стремеж към по-добри отношения с Русия.Пред естонска телевизия Джонсън каза, че той е като „много хора в Западна Европа, които винаги са се надявали да имаме по-добри отношения с Русия“.Той допълни, че Лондон иска по-добри търговски връзки с Москва, но не пропусна да посочи „ужасните проблеми“ в отношенията между двете страни. В тази връзка той припомни случилото се в Солсбъри, където имаше опит за убийството с веществото „Новичок“ на бившия руски шпионин Сергей Скрипал и дъщеря му Юлия, и оцени, че „се появяват ужасни трудности в отношенията ни с Русия“.", "date": "2019.12.22", "title": "Джонсън иска по-добри отношения с Русия"}
{"url": "http://www.cross.bg/tzveta-otzade-d-to-1620947.html", "text": "/КРОСС/А учителката по български й казвала: И не забравяй, Цвета, където и да си, каквато и да станеш, че Д-то винаги ти е отзадЕ!  А Цвета грешно я разбрала, но затова пък всичко запомнила.", "date": "2019.12.22", "title": "И не забравяй, Цвета, където и да си, каквато и да станеш, че Д-то винаги ти е отзадЕ!"}
{"url": "http://www.cross.bg/telegraf-chasa-vodeshti-1620949.html", "text": "/КРОСС/ - Сензори улавят къде изтича водата в Перник; - Зимата топла, преспи по проходите;- Зала за концерти и парк променят Централна гара; - Кървав бой за жена в „Столипиново\" завърши със смърт;- ДПС внася промени в закона за НСО;- Обявиха бедствено положение в Перник; - Актьорът Иван Петрушинов: За сефте няма да съм Дядо Коледа, че станахме много; ", "date": "2019.12.22", "title": "Преглед на печата за 22 декември"}
{"url": "http://www.cross.bg/boris-tzveta-karayancheva-1620948.html", "text": "/КРОСС/ Постът на Бонев стана хит в социалната мрежа. Цвета Караянчева също се активира и написа във Фейсбук: „Главно \"Б\" и главно \"Д\", Boris Bonev! БрекзиД във варианта на Борис Джонсън! В една дума инициалите на Борис Джонсън и напускането на Великобритания. Това е вярната дума, а не Брекзит, защото без Борис Джонсън, той би бил невъзможен! Предложих малко повече символизъм! И закачка с всички, които писаха след това на таблото на \"Годината\" на Дарик! Радвам се, че някой го забеляза. Но жалко, че не схвана хумора и символите, Boris Bonev!“.", "date": "2019.12.22", "title": "Цвета Караянчева и Борис Бонев влязоха в спор заради ”БрекзиД”"}
{"url": "http://www.cross.bg/konnik-purva-stepen-1620950.html", "text": "/КРОСС/ На , понеделник, президентът Румен Радев ще удостои посланика на Република Турция у нас Хасан Улусой с орден „Мадарски конник“ първа степен.  Церемонията ще започне в  в Гербовата зала на „Дондуков“ 2. Висшето държавно отличие е за големите заслуги и принос на дипломата за развитието на българо-турските отношения и сътрудничество. ", "date": "2019.12.22", "title": "Президентът ще удостои турския посланик у нас с орден „Мадарски конник“ първа степен"}
{"url": "http://www.cross.bg/petrich-izvurshva-razklona-1620951.html", "text": "/КРОСС/ Движението по път I-1 Сандански – Кулата при разклона за  Петрич се извършва временно в една лента поради катастрофирал ТИР. Трафикът се контролира от сигналисти.", "date": "2019.12.22", "title": "Движението по път I-1 Сандански – Кулата при разклона за Петрич се извършва в една лента"}
{"url": "http://www.cross.bg/rodeni-na-dekemvri-1620952.html", "text": "/КРОСС/ , състезателка по спортна гимнастика;, президент на Атлантическия клуб в България, бивш министър на външните работи, бивш депутат;, председател на Съвета на директорите и изпълнителен директор на \"Софарма\" АД, член на Консултативния съвет на КРИБ;, адвокат;", "date": "2019.12.22", "title": "Родени на 22 декември"}
{"url": "http://www.cross.bg/evropa-severen-evropeiiski-1620953.html", "text": "/КРОСС/ Посланикът на САЩ в Германия Ричард Гренъл заяви, че с въвеждането на санкциите срещу руския газопровод \"Северен поток-2\" Вашингтон иска да не се допусне монопол на Москва в Европа, съобщават руски медии.По думите му това не е нова политика на САЩ, тъй като се провежда още от администрацията на президента Барак Обама - диверсификация на източниците на енергия в Европа и недопускане на една страна или организация да оказва голямо влияние в Европа посредством енергийни доставки.\"Това е дългосрочна стратегия в посока разнообразие на енергийните източници в Европа\", обяви дипломатът в интервю за германското издание \"Билд\".Той отбеляза, че има недоволство в Европа относно проекта \"Северен поток-2\".Просто погледнете реакцията на Европейската комисия и на Европейския парламент. 15 европейски държави изразиха притеснението по повод проекта. Получихме молба от наши европейски партньори да подкрепим усилията им. Заради това санкциите се явяват проевропейско решение. Чух от европейски дипломати благодарност за тази стъпка, обясни американският дипломат.Тези доводи са опровергани от постоянния представител на Русия в ЕС Владимир Чизов, който припомни, че против антируските санкции на САЩ се обявиха министърът на външните работни на Германия Хайко Маас и представители на други държави от ЕС. Чизов определи политиката на Вашингтон като недобросъвестна конкуренция.Американските санкции срещу \"Северен поток-2\" и \"Турски поток\", които са част от прокарания бюджет за отбрана на САЩ за фискалната 2020 г., влязоха в сила от 20 декември.", "date": "2019.12.22", "title": "САЩ: Европа ни благодари за санкциите срещу „Северен поток-2”"}
{"url": "http://www.cross.bg/nyakolko-kynchev-virysi-1620954.html", "text": "/КРОСС/ По празниците няма да има грипна вълна, увери главният държавен здравен инспектор Ангел Кунчев пред bTV:, поясни Кунчев.Мъглите, резките промени в температурата и мръсният въздух благоприятстват честите заболявания. Лигавицата става по-чувствителна на различни вируси, но между тях засега не е грипният., добави специалистът.Здравният инспектор информира, че противогрипните ваксини в мрежата са изчерпани, защото интересът е бил много голям. Внесени са 120 000 дози, а търсенето е било за между 200 000 и 250 000.", "date": "2019.12.22", "title": "Без грип по празниците"}
{"url": "http://www.cross.bg/terasata-byrgas-chasa-1620956.html", "text": "/КРОСС/ Фоторепортер е бил нападнат в дома си в Бургас.Това съобщават от ОДМР-Бургас.В 03.40 часа в Пето Районно управление – Бургас е получено съобщение за инцидента. Дошлите на място полицейски служители констатирали, че е счупено стъклото на вратопрозореца на терасата на апартамента, разположен на първия етаж.По думите на пострадалия около 03.15 часа забелязал, че на терасата му е клекнал млад мъж. След като видял непознатия, се стреснал, ударил с ръка вратата на терасата, счупвайки двете стъкла и избягал.По случая е образувано досъдебно производство.", "date": "2019.12.22", "title": "Фоторепортер е бил нападнат в дома си в Бургас"}
{"url": "http://www.cross.bg/iiordaniya-petkov-rymen-1620955.html", "text": "/КРОСС/ Председателят на ПП АБВ Румен Петков и Анастас Терзобалиев, съветник в ПП АБВ по отношенията с Близкия изток и арабските страни, са в Йордания, където посетиха редакцията на най-влиятелната йорданска медия Ал Достур.Главният редактор на вестника Мустафа Ал Раалат откри срещата с приветствие с добре дошли и прояви интерес за мнението на ПП АБВ и нейния председател за определени тенденции в арабския свят – хроничният проблем и наслагванията в Палестина, негативните тенденции през последната година в Ирак, седемгодишната гражданска война в Сирия и очерта неговата оценка, че Йордания е остров на стабилност в региона. Той подчерта изрично, че като похват политиката на крал Абдула II е от проблема да се търсят всички реализации, за да се превърне в позитив за Йордания.Румен Петков посочи, че когато преди години големите фактори в света подкрепиха Арабската пролет, нямаше анализ и оценка на риска и това доведе до сътресения в региона, като цяло - резултатите в Палестина и задълбочаващите се проблеми, седемгодишната гражданска война в Сирия доведе до десетки хиляди невинни жертви и бежанци.Прави чест на Йордания, че е една от страните, която приема бежанците и проявява изключителна грижа за тях, независимо от икономическите проблеми, които я връхлитат, в резултат на негативните тенденции в региона, посочи Румен Петков. С един пример той очерта днешната трагедия в Ирак – преди месеци там, в резултат на гражданската война, загинаха 1000 цивилни граждани, 300 от които деца. И Международната общност, някак „свенливо“, премълча този факт, гузна от собствената си неспособност да оцени проблема и да намери добри решения.Петков подчерта важността на това най-голямата медия на Йордания Ал Достур и българските медии да работят в партньорство, за да могат обществата на двете държави, които имат 60- годишни дипломатически отношения, да бъдат взаимно информирани за процесите и тенденциите и пое ангажимент да се търси решение на този въпрос. Румен Петков покани главния редактор Мустафа Ал Раалат в България.В срещата участва посланикът на България в Кралство Йордания Н. Пр. Димитър Михайлов, който в изказването си очерта строго положителната политика на България към Йордания и стремежа за реализация на взаимно изгодните ни отношения на всички нива.В края на срещата главният редактор на Ал Достур подари на Румен Петков, Анастас Терзобалиев и посланик Михайлов копие от първия брой на вестника, който е излязъл през 1986 година. Те се разделиха с убеждение, че ПП АБВ и йорданската партия „Послание“ могат да играят ключова роля в задълбочаване и развитие на отношенията между двете страни и в очакване на главния редактор Мустафа Ал Раалат да гостува в България преди посещението на крал Абдула II.  ", "date": "2019.12.22", "title": "Румен Петков бе гост в най-влиятелната йорданска медия Ал Достур"}
{"url": "http://www.cross.bg/libiya-rysiya-moskva-1620985.html", "text": "/КРОСС/ И руският президент Владимир Путин, и турският държавен глава Ердоган най-вероятно ще вземат участие в инициираната от германското правителство международна конференция за Либия, която ще се състои през януари. Тя е предназначена да подкрепи усилията за мир на специалния пратеник на ООН Гасан Саламе, създавайки рамковите условия за вътрешнолибийски политически процес с посредничеството на Обединените нации. Затова е важно на нея да присъстват както Русия, така и Турция.През последните месеци обаче - по сведения на медиите - руското военно присъствие в Либия става все по-интензивно. По информация на списание \"Foreign Policy\", от септември Русия участва със собствени сили във водената в Либия война. Кореспондентът на изданието съобщава за пристигането на над сто наемници, членове на т. нар. група \"Вагнер\" - изключително добре обучени и дисциплинирани войници.Особено опасни са техните снайперисти, казва пред списанието либийският командир Мохамед ал-Дарат, който воюва на страната на оглавяваното от Фаиз Сарадж \"Правителството на националното разбирателство\". По думите на командира, техните изстрели в гърдите и главата показват професионализъм, какъвто той не бил виждал преди. И тъкмо те носели отговорността за 30 на сто от жертвите, дадени от неговата част.Пак по повод на групата \"Вагнер\" в началото на декември и турският президент Ердоган заяви, че страната му е готова да изпрати войски в Либия, ако правителството на Сарадж помоли за това. Русия отхвърли съществуването на специалната бойна група, но не успя да убеди Ердоган. Медиите цитират турския президент с думите: \"В Русия има фирма за сигурност с името \"Вагнер\". Тя е изпратила свои служители там (в Либия)\".Наемниците воюват на страната на генерал Хафтар - силният човек на базираното в източната част на страната контраправителство, което гледа на себе си като на легитимно представителство на либийското население. Хафтар, който е следвал в Москва, след това обаче години наред е живял в САЩ, се ползваше до тази есен и с подкрепата на американския президент Доналд Тръмп.Но през ноември той прие делегация, водена от американския посланик в Либия Ричард Норланд, която не само настоя да се откаже от офанзивата си, насочена към Триполи, а и заяви, че САЩ са загрижени от \"руската експлоатация на конфликта за сметка на либийския народ\".Кремъл наистина поддържа контакти и с контраправителството в Тобрук, а руски енергийни фирми са сключили договори с държавното Национално нефтено дружество. Но очевидно Путин смята, че генерал Хафтар, който се ползва с подкрепата на някои държави от Персийския залив и на Франция, ще се наложи.От 2016-а неговите войски контролират почти всички либийски нефтени находища. Ако Москва получи по-голяма роля в либийския нефтен сектор, тя ще разполага с мощен лост на международния енергиен пазар, който би могъл да се използва и за политически цели. Същото важи и с оглед на миграционните потоци. Либия е стратегически пункт в Африка: голяма част от насочилите се към Европа хора преминават оттам. Ако Москва би могла да направлява тези движения, Европа неминуемо ще трябва да се съобразява с нейната позиция в този изключително важен въпрос. *Източник: ", "date": "2019.12.22", "title": " Каква е същинската цел на Русия в Либия?"}
{"url": "http://www.cross.bg/duno-bulgarski-vrachanski-1620964.html", "text": "/КРОСС/ Калин Врачански влиза в нова драматична роля в премиерния аудиосериал \"До дъно\", създаден ексклузивно за Storytel България - на бившия блестящ следовател и настоящ алкохолик Петър. Поредицата е част от оригиналното българско съдържание на постоянно разрастващата се стрийминг платформа за аудиосъдържание - Storytel Original, която вече има над 700 български заглавия в портфолиото си. \"До дъно\" разказва история за възмездие и изкупление. Главните герои са мъж, решен да изгради отново своя живот, и жена, която търси отмъщение. Авторката на аудиосериала е Анна Пеева - политолог по образование, сценарист по призвание и графичен дизайнер и журналист по професия. ", "date": "2019.12.22", "title": "Калин Врачански озвучава новия български аудиосериал \"До дъно\""}
{"url": "http://www.cross.bg/dzhonsun-trump-poseti-1620938.html", "text": "/КРОСС/ Президентът на САЩ Доналд Тръмп покани британския премиер Борис Джонсън да посети Белия дом догодина, съобщи Sunday Times.Според изданието Джонсън е получил покана да направи официално посещение в Съединените щати, за да бъдат обсъдени търговските отношения между двете страни, след като Великобритания напусне ЕС.Източници от Даунинг Стрийт съобщават, че страните все още не са обсъдили точния график на посещението. В същото време източник, близък до Белия дом, заяви, че „е обсъден вариант за средата на януари“. „Ясно е, че и двете страни искат това да се случи някъде в началото на 2020 г.“, цитира го изданието.Вестникът добавя, че в Обединеното кралство не искат Джонсън да бъде въвлечен в скандал заради импийчмънта на Тръмп и че не трябва да се очаква премиерът да посети САЩ по-рано от февруари 2020 година.", "date": "2019.12.22", "title": "Тръмп покани Джонсън да посети Белия дом"}
{"url": "http://www.cross.bg/dolara-proizvodstvo-liniya-1620963.html", "text": "/КРОСС/ Малцина от потенциалните купувачи на автомобили се замислят колко точно струва избрания от тях модел и как се определя неговата цена?", "date": "2019.12.22", "title": "Колко всъщност струва един нов автомобил?"}
{"url": "http://www.cross.bg/chistachkite-stukloto-kolata-1620940.html", "text": "/КРОСС/ Сезонът и ниските температури много често поставят шофьорите в трудни ситуации. Затова експерт от руското списание „Зад волана“ („За рулем“) дава четири основни съвета как да размразим колата през зимата.Въпреки че изглежда като логичен начин да се отървем от леда, температурният шок може да доведе до образуването на малки пукнатини. В най-лошия вариант може да се наложи смяна на цялото предно стъкло, пише „Риа новости“.Те рядко успяват да размразят вече наличния лед, а се трупат по стъклото и правят слоя за почистване по-дебел.Те най-вероятно са замръзнали за стъклото и можете да изгорите, ако не целия електромотор, то поне бушон.Когато преминават по твърдата повърхност, единственото което ще постигнете е да разрушите гумичките на чистачките и те да се износят много бързо.", "date": "2019.12.22", "title": "Грешките при размразяване на колата през зимата"}
{"url": "http://www.cross.bg/makron-otmeneni-zayavi-1620937.html", "text": "/КРОСС/ Френският президент Еманюел Макрон призова транспортните профсъюзи да преустановят стачките, които заплашват с хаос пътуванията през коледните празници.Планираните пенсионни реформи предизвикаха мащабни протестни действия във Франция.Операторът в железопътния транспорт SNCF заяви, че услугите ще бъдат \"силно нарушени\" през Коледа.Половината от обичайния брой пътувания на високоскоростни влакове TGV бяха отменени, а половината от метростанциите в Париж бяха затворени, съобщиха от компанията.Много френски граждани, тръгнали да прекарат празниците със семейството и приятелите си, се озоваха в опасност заради отменени влакове и затворени пътища. Стотици полети също са отменени.Говорейки в Абдиджан заедно с президента на Кот д'Ивоар Аласан Уаттара, президентът Макрон заяви, че стачкуващите трябва да проявят \"дух на отговорност\".„Стачката е оправдана и защитена от конституцията, но вярвам, че има моменти в живота на една нация, когато е добре да има примирие, за да се уважат семействата” каза той.", "date": "2019.12.22", "title": "Макрон призова стачкуващите да не съсипват Коледа"}
{"url": "http://www.cross.bg/slabakov-obyasni-zashtoto-1620942.html", "text": "/КРОСС/ 6000 евро е заплатата на един европейски депутат. Това разкри евродепутатът и режисьор Андрей Слабаков пред Нова телевизия по време на обиколка в сградата на Европейския парламент.Той обясни, че в европарламента има трима сътрудници и трима съветници от консерваторите.\"Малко над 6 000 е за депутат. Другите пари са за сътрудници. Защото то има един бюджет, но това са заплатите на хора, които работят в България и Брюксел. Така че в крайна сметка тия пари ги харчим тука\", обясни Слабаков.Евродепутатът на ВМРО допълни, че изпълнява обещанието си да пита. \"Питам непрекъснато. За \"Струма\" беше в петициите. Но нямам много възможности да питам. Защото някой трябва да ми даде възможност\", обясни той.Като един от проблемите на Европейския парламент Слабаков отбеляза, че се правят много малко конкретни предложения.\"Това много ме уморява. В смисъл ходят просто да говорят. Говори, говори, говори и накрая нищо не казва. Въобще тия двуминутните изказвания са много гадни, защото има едни, които са, айде да не ги нарека новобранци, някакъв вид тарикати, смятат, че като говорят адски бързо, ще могат да кажат повече неща. Това е изключително грешно, защото има превод на 24 езика. Някои минават през два превода, докато стигнат до нормален превод\", разказа режисьорът.", "date": "2019.12.22", "title": "Андрей Слабаков: €6000 е заплатата на евродепутат"}
{"url": "http://www.cross.bg/godina-miliona-paiiun-1620941.html", "text": "/КРОСС/ 8-гoдишнo мoмчe, ĸoeтo cпoдeля видea c тoвa ĸaĸ paзoпaĸoвa и пpaви peвютa нa нoви игpaчĸи, e нaй-пeчeлившият влoгъp в YоuТubе зa 2019 гoдинa.Toвa e Paйън Kaджи, ĸoйтo зa пocлeднитe 12 мeceцa e cпeчeлил 26 милиoнa дoлapa oт ĸлипчeтaтa cи в oнлaйн плaтфopмaтa или c 4 милиoнa дoлapa пoвeчe в cpaвнeниe c пpeдxoднaтa гoдинa, пoĸaзвaт изчиcлeниятa нa Fоrbеѕ, цитиpaни oт СNN Вuѕіnеѕѕ.Moмчeтo, ĸoeтo имa 22,9 милиoнa aбoнaти нa cвoя ĸaнaл Rуаn'ѕ Wоrld, e cpeд нaй-гoлeмитe пeчeливши oт YоuТubе. Cпopeд дaннитe тe ca \"нaпpaвили\" oбщo 162 милиoнa дoлapa мeждy юни 2018 и юни 2019 гoдинa.Paйън e пoзнaт oт гoдини нa пoтpeбитeлитe нa oнлaйн плaтфopмaтa, ĸaтo нeгoвитe видea ca cвъpзaни c paзoпaĸoвaнeтo нa paзлични игpaчĸи и дeтcĸи cтoĸи и ĸoмeнтиpaнeтo им.Ha тpeтo мяcтo в ĸлacaциятa зa тaзи гoдинa e дpyгo дeтe - мoмичeнцeтo Aнacтacия Paдзинcĸaя, ĸoятo e caмo нa 5 гoдини, нo зa пocлeднитe 12 мeceцa e cпeчeлилa 18 милиoнa дoлapa.Paйън зaпoчвa дa cнимa ĸлипчeтa зa cвoя ĸaнaл ĸoгaтo e eдвa нa 3 гoдини. Πo тoвa нeгoвaтa мaйĸa peшaвa дa нaпycнe paбoтa ĸaтo пpeпoдaвaтeл пo xимия и дa ce пocвeти нaпълнo нa paзpaбoтвaнeтo нa YоuТubе ĸaнaлa.Двe гoдини пo-ĸъcнo нeгoвитe poдитeли вeчe пocпиcвaт дoгoвop cъc cтapт-ъпът РосkеtWаtсh, ĸoйтo ce зaнимaвa c мeдийнo cъдъpжaниe, нacoчeнo ĸъм дeцa. Koмпaниятa зaпoчвa дa peĸлaмиpa и дa пpoдaвa cъдъpжaниeтo нa Rуаn'ѕ Wоrld.Πpeз минaлaтa гoдинa РосkеtWаtсh cъздaвaт в пapтньopcтвo c плaтфopмaтa WіldWоrkѕ пpилoжeниe, нoceщo имeтo Таg wіth Rуаn - игpa зa дeцa, ĸoятo мoжe дa ce пoлзвa, ĸaĸтo oт Аndrоіd, тaĸa и oт іОЅ ycтpoйcтвa.Kъм днeшнa дaтa Paйън имa peвютa нa пoвeчe oт 100 игpaчĸи. Ocвeн тoвa имa видeo игpa, пocвeтeнa нa нeгo - Rасе Wіth Rуаn, зa РlауЅtаtіоn 4, Хbох Оnе, Nіntеndо Ѕwіtсh и Місrоѕоft Wіndоwѕ. Зaeднo c тoвa тoй имa cepия игpaчĸи Rуаn'ѕ Wоrld, ĸoятo пъpвo бeшe пycнaтa в aмepиĸaнcĸaтa вepигa Wаlmаrt, a пo-ĸъcнo cтaнa дocтъпнa и в Таrgеt и Аmаzоn. ", "date": "2019.12.22", "title": "8-гoдишнoтo мoмчe, ĸoeтo cпeчeли $26 милиoнa oт YоuТubе зa eднa гoдинa"}
{"url": "http://www.cross.bg/printz-dzhordzh-yilyam-1620943.html", "text": "/КРОСС/ Кралица Елизабет II, принц Чарлз, принц Уилям и шестгодишният принц Джордж запретнаха ръкави, за да приготвят заедно вкусни коледни пудинги.Пудингите са предназначени за ветерани от Британските въоръжени сили и ще бъдат раздадени по време на кампания на Британския кралски легион.Малкият Джордж с удоволствие взима участие в приготовленията на коледните сладкиши, с малко помощ от баща си Уилям и дядо си Чарлз. Кралица Елизабет пък гордо гледаше тримата си наследници и наставляваше кулинарната дейност през цялото време.Със сигурност Джордж има какво да научи от баща си принц Уилям, за когото наскоро стана ясно, че готви с удоволствие и постоянно се навърта в кухнята.   ", "date": "2019.12.22", "title": "Четири кралски поколения"}
{"url": "http://www.cross.bg/makedoniya-istoriya-severna-1620945.html", "text": "/КРОСС/ На 3 декември 2019 г. Македонската академия на науките и уметностите (МАНУ) прие декларация или „Повелба за македонскиот jазик“, с което поднесе поредната псевдонаучна сензация. Наблюдателите свързват начинанието с официалното ратифициране от САЩ на приемането на Северна Македония в НАТО ден преди това. И още един момент от съвременната политика, който очевидно пряко е повлиял върху новите прозрения на македонските учени за „древната“ история на т.нар. „македонски език“. Подписаното през юни 2019 г. Преспанско споразумение, с което се сложи край на спора за името на младата държава, наречена от този момент Северна Македония, твърдят експерти, съдържа пункт, който на практика лишава братята ни от Северна Македония от правото да се пишат преки потомци на Александър Македонски и отломки от Древна Македония – конгломерат от етноси, който се разпада около средата на втори век пр. Хр., без да остане население, което да се самоопределя като „македонско“ (за разлика от елините, траките и илирите, били под владението на Александър, но запазили идентичността си и след изчезването на държавата). Та, лишени от тази възможност за приписване на несъществуваща древност, учените от МАНУ се насочват към друга, навярно активно подсетени от политически фактори. Какво по-лесно от това да се присвои историята на езика, част от който е и македонският диалект – българския. Така се оказва, че „македонскиот jазик“ стои в основата на глаголицата и кирилицата, притежава собствени диалекти, които, естествено прескачат и отсам границата и т.н. и т.н… древна история на древен индоевропейски език. Какво от това, че са известни създателите му и точната дата на съчиняването му – 1944! Няколко от институтите на БАН излязоха със становища за несъстоятелността на грубата фалшификация. Актът на МАНУ е съвършено незащитим от гледна точка на никоя наука. Не издържа и на съвременните отношения между България и Северна Македония. Страната ни първа призна независимостта на съседната държава и не отрича правото на всеки да назовава народността и езика си, както желае. Но присвояването на история е недопустимо, категорични са българските учени.Въпросът е как истината да стигне и до чуждестранните институции и университети, в които още от времето на Социалистическа Югославия се поддържат македонистични катедри, активно пропагандиращи изкуствения конструкт, наречен „македонски език“, под активното давление на Сърбия и влиятелните ѝ приятели.Кога нашата държава ще поеме отговорността за поддържането на българистиката в чужбина, която от утвърдена специалност в големи световни университети, днес е свита до курсове с незначителен брой студенти. *Източник:", "date": "2019.12.22", "title": "„Континуитетот на македонскиот jaзик“ или от измисляне към кражба на история"}
{"url": "http://www.cross.bg/evreite-hanyka-tzeliya-1620944.html", "text": "/КРОСС/ От днес евреите по целия свят започват да празнуват Ханука - празника на неугасващата духовна светлина.С Ханука евреите почитат чудото на вярата и, подобно на Рождество Христово, празникът е семеен.По време на тържествата, които продължават 8 дни се изпълняват специални песни.За евреите истинският смисъл на празника е победата на шепа еврейски бунтовници през 168 година преди Христа над най-силната армия, завладяла тогава целия Изток.", "date": "2019.12.22", "title": "Евреите по свeта празнуват Ханука"}
{"url": "http://www.cross.bg/komentira-radev-radosvet-1620946.html", "text": "/КРОСС/ \"Ръстът на БВП тази година достигна 3.7%, безработицата в момента е рекордно ниска от 10 г. насам. Около 180 000 са безработни в цялата страна между 16 и 64 години, а 280 000 са започнали работа\".Това каза председателят на Българска стопанска камара Радосвет Радев пред БНТ.Той коментира бизнес средата като устойчива и даде пример с факта, че преди 2-3 седмици България е получила увеличение на кредитния си рейтинг от две авторитетни агенции.\"Тези данни се интерпретират по различни начини - едни казват, че сме в застой, други, че е плахо развитие\", коментира Радев.Той добави, че България, бивайки във валутен борд, няма големи възможности да изрежисира \"бумова икономика\".Радосвет Радев коментира и вноса на работници у нас: \"Пазарът на труда в момента е всеяден и в много бизнеси се появяват чуждестранни работници, взема се всичко де що мърда\".Специалистът смята, че \"работодателите са сатанизирани, заедно с парламента\".\"Българският предприемач е лимитран и в този пазар на труда, в който пазарът е еднакъв и българската конкурентоспособност се свежда до цената на енергията и заплатите. Наистина има лимити, в които може да се спрем\", обясни той.Радев коментира и проблема с болничните. Той представи данни, според които през 2017 г. са се паднали на един работещ по 8 дни болнични, през 2018 г. са се падали по 18 дни болнични.Това означава, че работодатели и НОИ са платили половин милиард болнични, а 180 млн.лв. е делът на работодателите.\"Прогнозата за тази година е драматична - очаква се да има 17 млн. човекодни отсъствали от работа. Нищо не се е случило в България през тези години, за да се удвоят болничните\", анализира шефът на БСК.Реформи идната година по-скоро няма да има заради очакваното влизане в чакалнята на еврозоната, каза още Радосвет Радев.", "date": "2019.12.22", "title": "Болничните са нараснали от 8 на 18 дни на човек"}
{"url": "http://www.cross.bg/proliv-kerchenskiya-raboti-1620931.html", "text": "/КРОСС/ Русия затвори за четири дни Керченския пролив, предаде агенция \"Униан\".Агенцията се позовава на председателя на наблюдателния Съвет по външните работи Андрей Клименко и на Института за черноморски стратегически изследвания.\"На 20 декември Министерството на транспорта на Русия просто фактически блокира движението през Керченския пролив за четири дни - от 21 до 24.12.2019. Защо? Защото на 23 лично президентът на Руската федерация ще премине с локомотив през моста, а на 24 ще премине първият влак.\" - съобщава Клименко.Междувременно руското министерство на транспорта съобщи, че проливът са затваря заради \"технически работи\". ", "date": "2019.12.22", "title": "Русия затвори Керченския пролив за 4 дни"}
{"url": "http://www.cross.bg/hurvatiya-prezident-izbran-1620927.html", "text": "/КРОСС/ В Хърватия се провеждат президентски избори. Изходът от тях е труден за предвиждане. Донякъде необичайно, изборите се провеждат само три дни преди Коледа в една твърдо католическа страна.Първото си председателство в Европейския съюз най-младата страна-членка вероятно ще поеме без избран президент. Според проучванията първите трима претенденти за поста са с почти изравнени резултати. Анализаторите в Хърватия смятат, че победителят ще бъде избран на втори тур на 5 януари, тъй като нито един кандидат няма да получи мнозинството от гласовете на първия кръг от изборите.За поста президентът Колинда Грабар-Китарович се кандидатира за втори мандат и се изправя срещу бившия ляв премиер Зоран Миланович, националиста Мирослав Шкоро и осем други претенденти.Запазването на президентството е важно за управляващата консервативна Хърватска демократична общност. Позицията на Грабар-Китарович е разклатена, след като тя направи серия от гафове по време на кампанията. Първата жена президент на Хърватия е известна с флиртуването си с крайната десница, докато се опитва да се представи като човек от народа. Основният й опонент е описвания като популист Зоран Миланович, който е подкрепян от либералната опозиция.Хърватският президент няма изпълнителни правомощия, затова резултатът от вота има по-скоро символичен характер. Ако победи опозиционен кандидат, това би могло да отслаби консервативното правителство в момент, в който то поема важна функция в ЕС. Правителството наскоро беше изправено пред масови протести в образованието, които подкопаха управляващите.", "date": "2019.12.22", "title": "В Хърватия гласуват днес за нов президент"}
{"url": "http://www.cross.bg/silen-vyatur-napravi-porazii-v-sofiya-1620932.html", "text": "/КРОСС/ Бурен вятър се изви в снощи. От дирекция \"Аварийна помощ и превенция\" са действали по 14 сигнала за паднали дървета и клони.От общината напомнят на гражданите да проверят за незакрепени предмети на терасите на жилищата си.Изпълнителите да обезопасят строителните скелета и оградите на обектите, а търговските фирми - рекламно-информационните елементи, предупреждават още от  Столичната община.", "date": "2019.12.22", "title": "Силен вятър направи поразии в София"}
{"url": "http://www.cross.bg/banksi-vitleem-isys-1620929.html", "text": "/КРОСС/ Прочутият уличен художник Банкси изложи рождествена сцена във Витлеем. Композицията, пресъздаваща библейската сцена от раждането на Исус, върху бетонна стена, пронизана от снаряд, беше представена в родното място на Христос - Витлеем само дни преди Коледа. \"Белегът от Витлеем\" представлява парчета от стена, изпъстрени с призиви за мир и любов. Те служат за фон на инсталация, изобразяваща Рождество Христово върху масичка, пред която са струпани дарове. Процепът в стената - дупка от снаряд, напомня звезда, изгряла над Мария, Йосиф и Исус в яслата. Изложено е във фоайето на хотел, отворен от Банкси през 2017 г. в палестинския град.", "date": "2019.12.22", "title": "Банкси представя Рождество Христово на фона на война"}
{"url": "http://www.cross.bg/chayshesky-kolata-dolara-1620930.html", "text": "/КРОСС/ Румъния продаде колата на Николае Чаушеску, направена специално за него през 1977 г., на почти удвоена начална цена заради известността на покойния 30 години след краха на комунизма, заяви данъчният орган на страната ANAF, предава Reuters.Небесносинята кола ARO 304 има кожени седалки и отвор на покрива и е използвана от Чаушеску за ловни излети и официални посещения.През януари месец на предишния търг колата не успя да привлече вниманието на нито един купувач, пише ANAF понижи първоначалната цена с 25% до 24 хил. долара за търга тази седмица, където петима участника наддаваха. Колата е продадена на един от тях за 44 хил. долара. Няма никакви подробности за купувача.", "date": "2019.12.22", "title": "Продадоха колата на Николае Чаушеску за $44 000"}
{"url": "http://www.cross.bg/tochki-mrezha-znatzi-1620936.html", "text": "/КРОСС/ Близо 100 хиляди различни видове геодезически знаци, представляващи бетонови стълбове, гранитни блокове, метални болтове, плочки и др. подпомагат геодезията, картографията и кадастъра в страната и позволяват точно и прецизно измерване на различни процеси, свързани със земната повърхност и ориентирането. На тях е изградена и функционира Държавната геодезическа (GPS) мрежа, стъпваща на маркирани ключови точки, с точно определени координати, височини, стойност на ускорението на силата на гравитацията и компоненти на магнитното поле на Земята. Те подпомагат работата на Агенцията по геодезия, картография и кадастър, редица държавни институции и др. Геодезическите знаци са различни видове в зависимост от измерванията и параметрите, които определят и се делят на различни класове. Най-общо това са триангулачни точки от т.нар. „класически“ мрежи, точки от Държавната геодезическа мрежа, точки от Геодезически мрежи с местно предназначение, определени с Глобална спътникова навигационна система /ГНСС/, нивелачни репери,  гравиметрични и магнитни точки.Изграждането на системата за измервания в България започва преди 165 години, когато през 1854 – 1855 г. по десния бряг на река Дунав австрийски геодезисти създават малка триангулачна мрежа. Триангулачните точки служат за определяне на разстоянието до обекти, като се използва геометрията на триъгълниците. При метода на триангулацията разстоянието до дадена точка се изчислява, като се измери разстоянието между две референтни точки и ъглите между обекта и правата, образувана от тези точки. При този метод търсеното разстояние е височина в триъгълник, образуван от дадената и другите две известни референтни точки. Първата триангулачна мрежа на България е разработена от руските военни в периода 1877 – 1879 г. Те поставят  общо 1274 триангулачни точки.  Сред обхванатите в  мрежата са и еднакъв на брой обекти – по 34 градски кули, църкви, минарета и мелници. В центровете на тези точки на дълбочина от 90 см под земята са били вертикално поставени бутилки, в които е имало листче с номера на точката. В периода 1920 – 1932 г. Географският институт при Министерството на войната създава Главната триангулачна мрежа на България. В каталозите на триангулачните точки, съхранявани в „Геокартфонд“ към АГКК, има данни за над 83 000 точки. За съжаление голяма част от тези точки, над 50 %, са унищожени. Запазените са включени в новите системи, които подпомагат измерванията на Държавната GPS мрежа. Такава например е триангулачната точка на връх Мусала. Около 22 000 точки се ползват в геодезическите мрежи с местно предназначение с използване на глобалните навигационни спътникови системи.Още по време на Руско-турската освободителна война в  страната ни започват да се изграждат и нивелачните репери – геодезически знаци, чиито височини са определени с много висока точност, от порядъка на 0.001 м по височина. Те представляват стенни призми, тунелни марки, стенни болтове, гъбовидни болтове, бетонови блокове, бетонирани камъни, каменни марки. Съществуват и вековни нивелачни репери, които са построени в подземни съоръжения в началото на 60-те години на миналия век и са основните и най-стабилни знаци на нашата височинна система. До момента в страната са построени и функционират над 300 подобни репери.В периода 1920 – 1932 г. Географският институт започва проектирането и  изграждането на Главната нивелачна мрежа на България, която е била с около 3100 репера. Нивелачните линии са минавали почти по всички ж.п. и по-главни шосейни пътища. В същия период са направени 3 трансгранични нивелачни връзки с тогавашна Югославия, една от които е линията Кюстендил – Гюешево. През 2018 г., в рамките на проект между АГКК и агенцията по кадастъра на Северна Македония, тази линия беше повторена. Нивелачният репер, поставен преди почти 90 години на училището в с. Раненци, се оказа запазен и беше включен в новата линия. През 1932 г. по Черноморската височинна система е извършена и прецизна нивелация до връх Мусала, с която се потвърждава, че е най-високият връх на Балканския полуостров с височина 2925.4 метра. Това измерване слага край на спора с дотогавашния претендент – вр. Митикас в планината Олимп, Гърция.През 1961 г. е изработен проект на нова нивелачна мрежа I и II клас, при който нивелачните линии са само по пътища. Проектът е доразвит и Държавната нивелачна мрежа придобива настоящия си вид в началото на 80-те години на миналия век.Геодезическите знаци и по-точно техните параметри – координати, височини, стойност на силата на тежестта, магнитна деклинация са необходими за изпълнение на практически и инженерни задачи, а имат и научно приложение. Например, за да се изследват деформациите на една язовирна стена, са необходими стабилни знаци, с известни координати и височини, от които да се извършват периодични измервания. В противен случай няма как да се определи еднозначно наличието на деформации, които крият опасности. Периодичните измервания на едни същи геодезически знаци дават информация за хоризонталните и вертикални движения на земната кора, която има научно приложение.За поддържането на Държавната геодезическа мрежа отговаря Военно-географската служба, а за Геодезическите мрежи с местно предназначение – Агенцията по геодезия, картография и кадастър. ", "date": "2019.12.22", "title": "Измерваме площите в страната и следим геологически процеси с помощта на 100 000 специализирани точки   "}
{"url": "http://www.cross.bg/samolet-ot-bulgariya-katzna-avariiino-v-rim-1620934.html", "text": "/КРОСС/ Самолет на \"България Ер\" е приземен извънредно в Рим, заради лошо здравословно състояние на една от пътничките, съобщи БНТ.Полетът е бил от София до Малага, Испания.Директорът на авиокомпанията Янко Георгиев заяви, че е стандартна процедура полетът да се отклони до най-близкото летище при такава ситуация.При кацането в Рим веднага е пристигнала линейка и лекарски екип, който да помогне на жената.", "date": "2019.12.22", "title": "Самолет от България кацна аварийно в Рим"}
{"url": "http://www.cross.bg/tzitzipas-nadal-otnovo-1620935.html", "text": "/КРОСС/ Рафаел Надал победи Стефанос Циципас с 6:7, 7:5, 7:6 и грабна своята пета титла от турнира \"Мубадала\" в Абу Даби.Макар турнирът да е с демонстративен характер, двамата сътвориха изключителен мач, който продължи 3 часа и 13 минути.Великолепните разигравания и себераздаването на двамата играчи създаваха впечатление, сякаш мачът е от турнир на най-високо ниво.Все пак те използваха участието си в Абу Даби като подготовка за започващия след броени дни нов сезон, като показаха на всички, че са напълно готови за него.Който и да беше триумфирал тази вечер, нямаше да бъде незаслужено, но в крайна сметка победата бе за севтовния №1.Циципас обаче влезе доста по-добре в мача, но пропиля 7 брейкбола. Когато правиш това срещу Матадора, рано или късно биваш наказан, както се получи и в този случай.", "date": "2019.12.22", "title": "Шоу в Абу Даби и пета титла за Матадора"}
{"url": "http://www.cross.bg/temi-i-gosti-v-sytreshnite-blokove-na-televiziite-na-dekemvri-1620917.html", "text": "/КРОСС/  Пътната безопасност - разговор с Богдан Милчев; Годината на бизнеса - председателят на БСК Радосвет Радев; София между проблемите и решенията - гостува Йорданка Фандъкова; Европейски посоки и вътрешнопартийни искри - Сергей Станишев; Разходка из Коледния базар в столицата;Приключения във Филипините - разказ на Ирина Цонева; \"Живите архиви\": БНТ на 60; Настроение с \"Виво Монтана\" - музикантите от формацията в студиото на БНТ; Гостуват д-р Марин Генчев, Полина и седемте им деца; „Менделсон\": Любов, която разбива всички клишета. Актьорското семейство Албена Павлова и Емил Марков; Познавате ги от малкия екран и разчитате на тях всеки ден: Какви са Стаси Цалова, Натали Трифонова и Борислав Лазаров, извън екрана?; Класация на вечните коледни филми; Коледата в сметки, колко ще изхарчим по празниците; Един режисьор в Европарламента. Андрей Слабаков, между две гласувания; Тази Коледа, надеждата идва от неочаквано място, точно до кофите за боклук. В „Къси разкази\": Марго, която вярва в хората; ", "date": "2019.12.22", "title": "Теми и гости в сутрешните блокове на телевизиите на 22 декември"}
{"url": "http://www.cross.bg/koleden-kyklen-hram-1620918.html", "text": "/КРОСС/ От 9.00 ч. архиерейска света Литургия в софийския храм „Рождество Христово“, Архиерейска света Литургия, ще оглави Негово преосвещенство Белоградчишки епископ Поликарп - викарий на Софийския митрополит.От 17.00 ч. в кино „Люмиер Лидл“ ще се излъчи документалният филм, посветен на Гяуров, „Неизвестното за световноизвестния” на сценариста и режисьор Станислава Калчева и оператора Иван Тонев.От 11.00 часа в Народно читалище „Петър Янев 1939“ в кв. Крайморие, Бургас ще се проведе коледно тържество.От 11.00 ч. в храм \"Св. Атанасий\" - беседа на тема: \"Юдейската пустиня в спасителната история от старозаветни и новозаветни времена\"; лектор: доц. д-р Екатерина Дамянова - БФ при СУ \"Св. Климент Охридски\".От 15.00 до 17.00 ч. в Grand Mall доброволците на Български младежки Червен кръст- Варна ще организират \"Благотворителен коледен базар\". Със събраните средства ще се купят плюшени играчки за децата, които се лекуват в детските отделения на УМБАЛ \"Света Марина\" и на МБАЛ \"Света Анна\" и няма да са у дома за празниците.От 11.00 ч. в Центъра за настаняване от семеен тип за деца и младежи – ЖК „Балик“ ще се състои куклен спектакъл „Топла приказка от сняг“ на Държавен куклен театър „Дора Габе“ по приказката „Слънцето и снежните човеци“.От 9.00 ч. Негово високопреосвещенство Ловчанският митрополит Гаврил ще оглави Архиерейска света Литургия в храм \"Св. Троица\" в Ловеч.Ще бъде открит Коледен турнир по тенис на маса, утвърдил се в община Петрич през годините досега.От 11.00 ч. в куклен театър – Сливен ще се състои зимен празник.От 10.00 ч. Община Смолян и Спортен клуб по тенис на маса „Орфей“ организират коледен благотворителен турнир за Купата на кмета.От 11.00 ч. ще се проведе коледен концерт в кукления театър.", "date": "2019.12.22", "title": "Предстоящи събития в страната на 22 декември"}
{"url": "http://www.cross.bg/bulgariya-ystanoveni-diplomaticheski-1620838.html", "text": "/КРОСС/  - Папа Хонорий III утвърждава устава на Доминиканския орден. - Отменена в последния момент е екзекуцията на руския писател Фьодор Достоевски. - Самураят Ито Хиробуми, става първият министър-председател на Япония. - Във Франция започва съдебния процес по Аферата Дрейфус. - Създателят на рентгеновия апарат Вилхелм Рентген прави първата рентгенова снимка - на ръката на съпругата си. - В СССР е утвърден плана електрификация на страната (ГОЕЛРО). - В Германия започват емисии на първото обществено радио. - Правителството на България сключва договора за Бежанския заем след продължителни преговори с посредничеството и при гаранцията на Обществото на народите. - Извършен е първият полет на първия в света стратегически боен самолет - съветския Ант-6 (ТБ-3). - Германският физико-химик Ото Хан извършва първи опит за разбиване на атомното ядро. - Втората световна война: Сформирана е армията на Виетнам, за да се противопостави на японската окупация. - САЩ признават правителството на Югославия начело с Йосип Броз Тито. - Установени са дипломатически отношения между България и Индия. - Дака е обявена за столица на Бангладеш. - Испанската област Каталуния получава автономия.- Румънската революция: След седмица кървави демонстрации, Йон Илиеску взима президентската власт в Румъния и сваля Николае Чаушеску и комунистическия режим.- В Берлин след почти 30 години е отварена Бранденбургската врата, което слага край на разделението на Източна и Западна Германия. - Лех Валенса встъпва в длъжността президент на Полша.- Установени са дипломатически отношения между България и Северна Македония. - Ричард Рейд опитва да разруши пътнически самолет с помощта на експлозиви, скрити в обувките му. ", "date": "2019.12.22", "title": "22 декември в историята"}
{"url": "http://www.cross.bg/anastasiya-vsichki-hrisogon-1620833.html", "text": "/КРОСС/ Св. Анастасия била дъщеря на знатен и богат римлянин. Баща й бил езичник, но майка й изповядвала християнската вяра. В онова време (III в.) знатните римляни, като уважавали науката, полагали големи грижи за възпитанието на децата. Възпитанието на Анастасия било поверено на учителя Хрисогон, известен със своя ум и ученост. Когато се завършило възпитанието на младата Анастасия, всички в Рим се чудели както на необикновената й красота, така и на нейния ум и познания. Но Хрисогон й предал друго безценно съкровище. Той бил християнин. От него и от майка си Анастасия получила познания за истинския Бог. Пламенната вяра, която загоряла от ранни години в нейното сърце, й дала възможност да понесе с търпение тежките изпитания, които й предстояли.Рано се запознала Анастасия със скърбите. Тя още на младини се лишила от майка си, а баща й я омъжил против волята й за един богат и знатен римлянин езичник, човек с груб и жесток характер. Много сълзи проляла нещастната Анастасия.Едничката утеха тя намирала в молитвата и в изпълнението на християнските си задължения. Често облечена в прости дрехи, придружена от вярната си слугиня, тя посещавала тъмниците, изпълнени в това време с християни, и всякак залягала да облекчи участта на страдащите за Христа.Но за тия посещения узнал нейният мъж и й отнел тая последна утеха. Той негодувал, че тя много раздавала на бедни и, боейки се да не разпилее за благодеяния всичкото богато наследство от баща си, той започнал да се отнася към нея жестоко. След разни оскърбления той я затворил, като я лишил по този начин от всякаква възможност да помага на нещастните.Доведена почти до отчаяние, Анастасия тайно написала писмо на бившия си учител Хрисогон, затворен в тъмница за вярата Христова, и като му описала страданията си, просила неговите молитви. Хрисогон, отговаряйки й с писмо, я убеждавал търпеливо да понася изпитанията и на Бога да възлага надеждата си.- При тебе, смущавана от световните бури и вълнения – писал й той, - скоро ще дойде като по море Иисус Христос и с една Своя дума ще направи да утихне въставащата против тебе буря. Затова, намирайки се като че ли сред море, търпеливо очаквай Христа, Който ще дойде при тебе. И само в себе си викай с пророка:  (Пс.41:6). Надявай се на Бога за двоен дар: Той ще ти възвърне и временното наследство, и ще приготви вечното. Не се смущавай като виждаш, че благочестивите люде търпят скърби, защото Господ Бог не те оставя, а те изпитва... Твърдо и бдително се пази от всякакъв грях и само в Бога търси утеха, като изпълняваш свято Неговия закон.Положението на Анастасия постепенно се влошавало. Мъжът й от ден на ден се отнасял с нея по-сурово. Като не се надявала да остане жива, тя отново писала на Христогон: \"Краят ми е близък. Помоли за мене Господ да приеме душата ми, понеже от любов към Него страдам!\"... В отговора си старецът отново я утешавал с надежда в милостта на Бога, Който може да тури край на нейните страдания.Скоро след това мъжът на Анастасия бил изпратен някъде от императора и по пътя умрял. Анастасия, която сред тежките страдания се била още повече привързала към закона Господен, посветила целия си живот на служене на Бога и на ближните. Тя гледала на богатството си само като средство, поверено й от Бога за благото на другите. Затова тя постоянно посещавала тъмниците, носела на затворниците храна и облекло, утешавала ги с думите на вярата, любовта и съчувствието, лекувала болестите им, превързвала им раните. Тя се чувствала щастлива, че може да служи на страдащите за името Христово и често повтаряла думите на псалмопевеца:  (Псалом  138:17, по Седемдесетте тълковници). В това време било подигнато тежко гонение против християните. Диоклетиан (284-305 г.) повикал при себе си в Аквилея стареца Хрисогон. За него му били говорили, че той в Рим укрепява християните във вярата. Императорът го съветвал да се поклони на боговете, като му обещавал за това голямо богатство и званието римски управител.- Аз съм познал единия Бог – отговорил Хрисогон – и Той за мене е по-приятен от всякаква светлина, по-въжделен от всякакъв живот, по-горе от всички съкровища. В Него аз вярвам със сърце, Него изповядвам с уста, Него почитам с душа, пред Него прекланям колена! А твоите богове считам лъжливи и не мога да им се покланям!След тия думи Диоклетиан се убедил, че не може да склони Хрисогон да се отрече от вярата си и заповядал да го накажат със смърт. Известно време обезглавеното тяло на Хрисогон лежало на морския бряг, но един презвитер и три сестри, които живеели наблизо, с чест погребали светия мъж.Анастасия продължавала да върши милосърдни дела. Не жалейки трудове, тя ходела от град в град, от страна в страна, като раздавала помощ и утешавала навсякъде, където имало нужда от това.Една сутрин тя дошла в тъмницата, но не намерила в нея ония затворници, на които служила предната вечер. Царят, като узнал, че всички тъмници са пълни и няма къде да се поместят отново заловените християни, заповядал да накажат със смърт всички затворени. Като видели сълзите на Анастасия, тъмничните стражари разбрали, че тя е християнка, и я довели при илирийския управител.- Нима ти си християнка? – попитал я управителят.- Християнка съм – отговорила Анастасия. – Което тебе ти се показва гнусно, то за мене е мило, и християнското име, което вие считате позор и безчестие, за мене е чест и слава.Управителят, като узнал коя е тя, дълго не можал да разбере как тя се е решила да остави блясъка и разкоша, които я обкръжавали в Рим, за да служи на бедните затворници. Той я уговарял да се отрече от Христа, но като се убедил, че думите му са безполезни, а не смеел да осъди на смърт жена от такъв висок род, донесъл за нея на царя. Диоклетиан повикал Анастасия и се стараел да я отклони от онова, което считал безумие. Но като видял, че е непреклонна, предал я на един от капитолийските началници, за да може той да я уговори или принуди да се отрече от Христа.Безполезни останали всички усилия. Улпиан (така се наричал началникът) й описвал всички радости на света, цялата прелест на богатството, а после и показал всички оръдия за мъчения и я заплашвал с позорна смърт. Но тя нито за минутка не се поколебала и отговорила, че отдавна е избрала Христа и го обикнала повече от всички радости на света, за да умре за Христа, значи да получи вечен живот. Като се убедил, че всички усилия са напразни, Улпиан я предал на мъчения. Но изведнъж го постигнала внезапна смърт.Освободената Анастасия пак започнала да върши милосърдни дела. Това обаче не продължило много, защото скоро била наново затворена от новия илирийски управител – човек твърде користолюбив, който й предлагал да я освободи от мъченията, ако тя му предаде имението си. Но Анастасия не се съгласила на това, като казвала, че нейното имущество принадлежи на бедните.- Ти си богат, казвала му тя, и не се нуждаеш от моето имение. Но ако те видя гладен или жаден, или болен, или в тъмница, тогава ще сторя и за тебе онова, което ми е заповядал Христос: ще те нахраня, ще те напоя, ще те посетя, ще направя всичко възможно, за да облекча страданията ти.Като не успял в намерението си, управителят решил да умори Анастасия чрез глад. Два пъти по 30 дни не й давали ни храна, ни питие.Но Анастасия, подкрепяна от Божия сила, оставала здрава. Като не успял да я умори чрез глад, управителят осъдил Анастасия да бъде удавена в морето.Турили я в една голяма ладия заедно със 120 осъдени, между които имало и един старец християнин на име Евтихиан. Когато ладията отплувала доста далече от брега, войниците отворили в нея няколко дупки и се прехвърлили в друга ладия. Но за учудване на всички ладията, обречена на загиване, благополучно се държала над водата. Видели, че една жена, в която някои узнали св. Теодотия, държала кормилото и насочвала ладията към брега. Спасените по такъв чудесен начин повярвали в истинния Бог и като паднали през нозете на Анастасия и Евтихиан, се удостоили със св. Кръщение.А управителят, като узнал за тяхното чудесно спасение, втори път ги осъдил на смърт и ги предал на различни мъчения. Анастасия привързали към четири стълба и я изгорили в 290 г. Една християнка погребала тялото й, което останало невредимо в огъня. Мощите й след това били отнесени в Цариград.", "date": "2019.12.22", "title": "Св. великомъченица Анастасия"}
{"url": "http://www.cross.bg/sluntzestoene-zimnoto-astronomichesko-1620922.html", "text": "/КРОСС/ Днес, в 6.19 ч. сутринта настъпи астрономическата зима и зимното слънцестоене.Със зимното слънцестоене идва и най-дългата нощ в Северното полукълбо, и най-краткият ден в южната част на света.Слънцестоенето е астрономическо понятие, обозначаващо определено положение на Слънцето по неговия видим път върху небесната сфера.Зимното слънцестоене е астрономическо явление, което се случва, когато наклона на оста на въртене на Земята спрямо слънцето има най-голяма стойност.От 23 декември денят започва да нараства, докато се изравни с нощта с идването на пролетното равноденствие.", "date": "2019.12.22", "title": "Настъпи астрономическата зима"}
{"url": "http://www.cross.bg/izbori-stanishev-dymata-1620921.html", "text": "/КРОСС/ „Изпуснати шансове”, така определи президентът на ПЕС Сергей Станишев думата на 2019-а в интервю за предаването „Годината” по Дарик радио. „Казвам го, особено като представител на опозицията, на БСП. Защото 2019-а беше много трудна година за ГЕРБ, за управляващите. Спомнете си европейските избори, в навечерието се случиха маса корупционни скандали и то много тежки. И в тази ситуация, заради политически грешки, не можахме да ги спечелим европейските избори”, изтъкна Станишев. По думите му пропуските на БСП в кампанията за европейските избори са, че в цялата кампания е имало много малко „европейско”. „Кампанията се водеше като за национални избори и това доведе до реакция от избирателите, които предпочетоха статуквото, а не някаква форма на промяна, която се предлагаше от БСП”, мотивира се лидерът на ПЕС. Като поредна грешка на БСП той изтъкна личните разправии, които са отнели твърде много време и са създали напрежение в партията. „Проблемът в БСП е, че не се прави сериозен анализ на резултатите от изборите и защо не са спечелени”, коментира още социалистът. Според него, прекият избор на председател, който ще се проведе през април догодина за първи път, прави властта на лидера твърде голяма. „Подготовка” ще е думата на 2020 г., според Станишев. „Което ще рече, че всички партии ще се готвят за парламентарни избори и всичко, което правят партиите ще бъде свързано с тези избори. Въпреки, че на мен би ми се искало думата да бъде друга, но аз съм реалист. Думата, която би трябвало да бъде е думата „диалог”, защото без разговор между политическите сили, между институциите, не може да се намерят решения на всички тези проблеми, които толкова болезнено стоят пред българското общество”, каза още Сергей Станишев.", "date": "2019.12.22", "title": "Сергей Станишев: „Изпуснати шансове” е думата на 2019-а"}
{"url": "http://www.cross.bg/vyatur-msek-byrgas-1620923.html", "text": "/КРОСС/ За днес НИМХ обявява предупреждение от първа степен (жълт код) за силен вятър в 21 области в страната.Предупреждението за вятър е в сила за областите Монтана, Враца, София град и област, Перник, Кюстендил, Благоевград, Ловеч, Габрово, Велико Търново, Търговище, Сливен, Ямбол, Хасково, Кърджали, Разград, Шумен, Силистра, Добрич, Варна и Бургас. Вятърът ще бъде юг-югозападен с пориви до 22 – 24 м/сек.Очаква се поривист вятър от юг-югозапад със скорост 14-17 м/сек и пориви 17-22 м/сек в морето около Варна и Бургас. Морското вълнение е 3-4 бала.", "date": "2019.12.22", "title": "Жълт код за силни ветрове е в сила за 21 области на страната"}
{"url": "http://www.cross.bg/voda-pernik-grada-1620925.html", "text": "/КРОСС/ Протестиращи блокираха кръговото движение на пернишкия квартал „Изток“- главният път, който води към АМ „Струма“.По този начин полицаите предотвратиха затварянето на самата магистрала.Основните искания на гражданите са за оставка на министъра на регионалното развитие Петя Аврамова. Те също настояват предишният директор на ВиК дружеството в града да бъде разследван за злоупотреби, които са довели до източването на язовир „Студена“.Към протестиращите прииждат все повече и повече полицейски коли, а движението от квартал „Изток“ по посока София остава блокирано.Кметът на Перник Станислав Владимиров обяви по-рано днес бедствено положение заради кризата с водата. Решението за въвеждане на извънредната мярка бе взето след заседание към Кризисния щаб на общината. На него присъства и министърът на икономиката Емил Караниколов. Още днес започват действия по осигуряване на алтернативни източници на вода за града, допълни кметът на Перник.Днес е втори ден на протести срещу режима на водата в Перник. Липсата на вода превърне живота на перничани в ад.На 20 декември, петък, в града стартира нов воден режим – в някои квартали ще има вода през деня, а в други през вечерта. В централната градска част, кварталите „Изток“, „Мошино“ и „Тева“, както и в по-малките населени места, черпещи вода от язовир „Студена“, чешмите ще текат от 14 до 22 часа.Преди това жителите на общината имаха достъп до течаща вода по 10 часа на ден, но той ще бъде ограничен. Новият режим е несправедлив, категорични са перничани и по тази причина излязоха на протест.Водният режим в Перник е от три седмици. Въпреки липсата на вода в града и прилежащите му села, в КЕВР бе обсъдена и по-висока с 3% цена на водата в Перник от следващата година. Окончателно решение ще се вземе от регулатора на закрито заседание в последните дни на 2019 г. ", "date": "2019.12.22", "title": "Перничани в сблъсък с полицията: Опитаха да блокират АМ „Струма“, искат оставки"}
{"url": "http://www.cross.bg/sistema-popov-restart-1620924.html", "text": "/КРОСС/ \"Рестарт на демократичната система би било рестарт на една и съща система”, каза в интервю за предаването „Офанзива” по Канал 3 секретарят на ПГ на БСП Филип Попов. „За да има реален рестарт трябва да има нов вид система по отношение на изборно законодателство. За да го направим трябва да свикаме Велико народно събрание”, допълни той. „Консултациите при президента касаят модела на прокуратурата като част от съдебната власт, не са обвързани с рестарт на цялата демократична система. Всяка година от началото на прехода се опитваме да я рестартираме, но натискаме грешния бутон”, е мнението на Попов. Според него, мястото на прокуратурата е в съдебната власт. Попов коментира и моментното състояние на БСП, като заяви, че не може да се говори за разцепление в партията. На въпрос, дали формацията на Мая Манолова „Изправи се, България”  представлява опасност за БСП, Филип Попов отговори: „Формацията на Мая Манолова не представлява опасност за БСП. Такъв проект като нейния, както и на Слави Трифонов са с цел да се обере негативния вот. 60 процента от българите не виждат смисъл да гласуват, не виждат своя представител.  Не се знае те към кого от новосъздадените формации биха се насочили”.", "date": "2019.12.22", "title": "Филип Попов: Рестарт на демократичната система би било рестарт на една и съща система"}
{"url": "http://www.cross.bg/beshe-braiitshaiidplatz-arest-1620926.html", "text": "/КРОСС/ В евакуирания коледен базар в Берлин не бяха открити опасни предмети, съобщи полицията, цитирана от ДПА и Ройтерс.По-рано базарът на площад \"Брайтшайдплац\" в германската столица беше евакуиран от органите на реда, които обявиха, че ще търсят подозрителен предмет. Преди три години срещу същия базар беше извършен атентат с камион, отнел живота на 12 души. По-късно извършителят, тунизиецът Анис Амри, беше застрелян от италианската полиция.\"Вечерта наши колеги откриха двама души, които се държаха подозрително на Брайтшайдплац и ги провериха\", добави берлинската полиция в Туитър.Според в. \"Билд\" двамата мъже са били спрени, след като излезли от базара с подозрително бърз ход. След като проверили имената им, полицаите помислили, че срещу единият е издадена заповед за арест и базарът бил евакуиран като предпазна мярка.По-късно полицаите разбрали, че името на мъжа е подобно на това на човек, срещу когото има издадена заповед за арест, но съвпадението не било пълно, съобщава в. \"Билд\".", "date": "2019.12.22", "title": "Евакуираха пазар в Берлин заради двама подозрителни мъже"}
{"url": "http://www.cross.bg/piyat-yadat-zhiveyat-1620827.html", "text": "/КРОСС/ \"Лошите хора живеят, за да ядат и пият, докато добрите ядат и пият, за да живеят.\"Сократ", "date": "2019.12.22", "title": "Лошите хора живеят, за да ядат и пият"}
{"url": "http://www.cross.bg/detzata-opera-bili-1620939.html", "text": "/КРОСС/ Виенската опера попадна в центъра на разследване, след като през април беше разкрито, че децата-балерини са били принуждавани да пушат, за да останат слаби. Освен това, те били подлагани и на физически, психически и сексуален тормоз от двама учители. Разкритията са публикувани в множество вестници, сред които New York Times и австрийското списание Falter. Всичко е базирано на интервюта с ученици и персонала на операта.Когато поискали разговор с психолог, такъв не им бил осигурен. В резултат на това, някои от учениците развили булимия и анорексия.През април директорът на операта Доминик Майър говори пред списание Falter за скандала. „Нещата, които са се случили, са крайно неприемливи“. Той добави, че вече е разпоредил разследване, което ще стигне до дъното на цялата история. В същото време наяве излезе още едно ужасяващо разкритие от едно от децата, което засяга учител. Обвинението е в сексуален тормоз, а преподавателят вече е отстранен.Според бивша директорка на Виенската опера, на децата се гледа като „просто стока, която да играе в операта“. Бившата примабалерина Габриел Хаслингер, споделя, че отстраненият учител е залагал на обучителни методи от 19 век.Едно от момичетата, което желае да остане анонимно, говори през април пред Falter за тормоз, наложен й от една преподавателка. Бела Ратчинская е бивша съветска балерина, която е работила в миланската La Scala, но сега преподава в Австрия. Методите ѝ обаче не са никак приятни. Според една от ученичките ѝ, тя я е ударила толкова силно в глезена, че на момичето са й били нужни няколко месеца за възстановяване.След като обвиненията излязоха наяве, от операта се обявиха в подкрепа на учениците си и заявиха, че ще направят всичко възможно да се погрижат за тяхното здраве. Властите в Австрия също се заеха със случая и разпоредиха комисия от трима души, които да разгледа доклада на Falter. Той е озаглавен „методите от 19 век“ и разкрива начина на обучение в операта. В рамките на разследването са били направени 16 изслушвания и са проведени общо 24 интервюта с ученици.В отговор на това от виенската опера обявиха, че ще намалят учебните часове, но им трябва още време, за да разгледат пълния доклад. Те добавиха, че учениците вече имат опция да посещават клас, в който да им се обяснява за правилното хранене. Разговор с психолог също е наличен.Виенската опера е създадена през 1771 година и е една от най-престижните в Европа. Много от учениците, започнали своята кариера там, танцуват за престижни балети като Кралския балет в Лондон, както и Балетния театър в Ню Йорк.", "date": "2019.12.22", "title": "Цигари и анорексия – правилата на Виенската опера"}
{"url": "http://www.cross.bg/dekemvri-chayshesky-elena-1620928.html", "text": "/КРОСС/ 30 години от свалянето на румънския комунистически диктатор Николае Чаушеску се отбелязват на днешния 22 декември.", "date": "2019.12.22", "title": "Румъния отбелязва 30 години от свалянето на Чаушеску"}
{"url": "http://www.cross.bg/georgi-rodel-angliiiski-1620933.html", "text": "/КРОСС/ В официалното съобщение на английското PEN общество се казва, че тези книги са избрани въз основа на изключителните им литературни достойнства, качеството на издателския проект и техния принос към многообразието на Великобритания.Анджела Родел е най-видният преводач днес на литература от български на английски език. Превеждала е романи и разкази на Георги Господинов, Милен Русков, Владимир Зарев, Захари Карабашлиев, Георги Тенев, Ангел Игов, Алек Попов и много други, както и поезия на Иван Христов, Петър Чухов, Камелия Спасова, Мария Калинова, Марица Колчева и др.", "date": "2019.12.22", "title": "Анджела Родел с най-високата награда за превод на български роман"}
