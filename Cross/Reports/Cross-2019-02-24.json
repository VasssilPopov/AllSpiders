{"url": "http://www.cross.bg/dolara-vermont-budat-1597452.html", "text": "/КРОСС/ Властите във Вермонт дават по 10 000 долара на 100 души, които решат да заживеят там. Bъпpeĸи чe Bepмoнт имa ĸpacивa пpиpoдa и ниcĸи дaнъци това е американският щат с най-застаряващо население. Дoĸyмeнти пo програмата се подават от началото на тази година.По план щe бъдaт финaнcиpaни 100 дyши пpeз пъpвитe тpи гoдини. През тази година те трябва да станат постоянни жители във Вермонт. И дoпълнитeлнo пo oщe 20 дyши нa гoдинa, peшили дa paбoтят тaм.Cлyжитeлитe, ĸoитo щe бъдaт дoпълнитeлнo пoдĸpeпeни, тpябвa дa paбoтят зa ĸoмпaния извън щaтa, нo дa иcĸaт дa ce пpeмecтят дa живeят в нeгo и дa paбoтят oт paзcтoяниe.Програмата за привличане на млади хора във Вермонт беше приета от властите на щата миналото лято. Жалещите да се преместят ще получават по 5 000 долара през първите 2 години от живота си на новото място. Teзи cpeдcтвa мoгaт дa бъдaт изпoлзвaни зa пoĸpивaнeтo нa paзxoди пo пpeмecтвaнeтo, paзxoди пo нacтaнявaнeтo, зaĸyпyвaнeтo нa ĸoмпютъp и cвъpзвaнe c интepнeт например.Вeрмонт не е първата държава, която използва пари в брой като стимул за увеличаване на населението. В продължение на десетилетия Аляска плаща на всеки постоянен жител до 2 000 долара годишно.", "date": "2019.02.24", "title": "Дават по 10 000 долара, за да заживеете във Вермонт"}
{"url": "http://www.cross.bg/vulni-gama-ideya-1597449.html", "text": "/КРОСС/ Съвременната магнитно-резонансна томография позволява да се улови мигът, в който мозъкът намира оригинално решение в отговор на някаква идея.Когато се ражда идея, специфична мозъчна зона – десният горен темпорален гирус, се активира и излъчва гама вълни.Феноменът отдавна е изследван от Джон Куниос от университета Дрексел във Филаделфия, Пенсилвания, и Марк Бийман от Северозападния университет в Еванстън, Илинойс.Става въпрос за процес, който е плод по-скоро на дейността на дясното полукълбо на мозъка, докато аналитичното мислене е свързано повече с лявата му половина.Предишно изследване на Бийман с функционален ядреномагнитен резонанс и електроенцефалограма дори даде възможност да се установи местонахождението му.Ядреномагнитният резонанс разкри, че в мига, когато доброволци са намерили креативен отговор, е налице увеличена активност в десния горен темпорален гирус – зона, която се активира при свързване на различни далечни информацииЕлектроенцефалограмата на свой ред показа увеличаване на гама вълните в същата зона. Впоследствие двамата учени направиха по-щателно проучване. Те изследваха мозъчните гама вълни у доброволци, които трябвало да отговорят на аналитични въпроси, свързани с дедукция, или на креативни въпроси, свързани с идеи. Учените си дали сметка, че съответстващите на аналитично или креативно мислене мозъчни вълни първоначално се наслагват една върху друга, но се разделят 300 милисекунди, преди доброволецът да натисне копчето, за да даде отговора си.", "date": "2019.02.24", "title": "Как реагира мозъкът, когато в него се заражда идея?"}
{"url": "http://www.cross.bg/gradysa-predimno-ymeren-1597444.html", "text": "/КРОСС/ В понеделник времето ще е предимно слънчево. Вятърът в по-голямата част от страната ще се ориентира от запад-северозапад - слаб, в Дунавската равнина до умерен. В Югоизточна България все още ще бъде от север до умерен. Дневните температури ще се повишат и максималните ще бъдат предимно между 2 и 7 градуса, в София - около 2 градуса.Атмосферното налягане още малко ще се понижи, но ще остане значително по-високо от средното за месеца.Над Черноморието ще бъде предимно слънчево. Ще духа до умерен вятър, по северното крайбрежие от северозапад, по южното от север-североизток. Максималните температури ще бъдат между 3 и 5 градуса. Температурата на морската вода е 6-7 градуса. Вълнението на морето ще бъде 2-3 бала.В планините ще бъде предимно слънчево. Ще духа умерен източен вятър, който към края на деня ще отслабне и ще се ориентира от север. Максимална температура на височина 1200 метра - около минус 2 градуса, на 2000 метра - около минус 6 градуса. ", "date": "2019.02.24", "title": "В понеделник времето ще е предимно слънчево"}
{"url": "http://www.cross.bg/suyuz-durzhavi-evropeiiskiya-1597443.html", "text": "/КРОСС/ Започна първата в историята среща на високо равнище на лидерите на държавите от Европейския съюз и Лигата на арабските държави. Тя се провежда в египетския град Шарм ел Шейх.Срещата откри 74-годишният Абдел Фатах Сиси, който от 2014 г. е шестият президент на Египет. От този месец пое и председателството на Африканския съюз. Той посрещна държавни и правителствени ръководители на 24 от 28-те страни в Европейския съюз и на 15 от 22-те държави в Арабската лига. Останалите страни в двете организации са представени на по-ниско ниво.В срещата не участва Сирия. Нейното членство в Арабската лига е замразено от 2011 г. до изпълнение на плана на лигата за спиране на кръвопролитията.", "date": "2019.02.24", "title": "Започна историческата среща на лидерите на държавите от ЕС и Лигата на арабските държави"}
{"url": "http://www.cross.bg/konstitytziya-pravoto-sobstvenost-1597447.html", "text": "/КРОСС/ Кубинците гласуват днес в референдум за нова конституция на страната, която признава правото на частна собственост, но запазва еднопартийната система Очаква се новият основен закон да бъде одобрен, но вероятно с по-малко мнозинство от близо 98-те процента, с които през 1976 г. бе одобрена сегашната конституция, предаде ДПА. Гласуването започна сутринта във всичките 15 провинции на островната страна. В избирателните списъци са включени над 8 млн. души. Цялото население на Куба е 11,5 млн. Право на глас имат всички граждани, навършили 16 години, с някои изключения. Проектът бе изготвен от комисия под ръководството на 87-годишния Раул Кастро, който през април м.г. се оттегли от поста държавен глава, но остана лидер на управляващата Кубинска комунистическа партия. Новата конституция бе обсъждана в продължение на три месеца на събрания по местоживеене и месторабота. В резултат на дискусиите бяха внесени около 760 промени в текста, преди парламентът на страната да го одобри през декември и да го предложи за референдум.\"Повечето от промените бяха стилистични\", каза Хосе Хасан Ниевес от независимия новинарски сайт \"Ел Токе\", цитиран от ДПА. В предложения проект частично се признава правото на частна собственост, ролята на пазара и значението на чуждестранните инвестиции. Вече не се говори за строителство на комунизма, но се запазват положенията за социалистическия характер на държавата и за ръководната роля на комунистическата партия в живота на обществото. Създава се пост министър-председател и се ограничават до два президентските мандати, като срокът на мандата остава 5 г. Досега нямаше никакво ограничение. От финалния текст обаче, след намеса на евангелистките църкви, отпадна формулировка, която би открила възможност за еднополови бракове. Предварителните резултати се очакват утре. ", "date": "2019.02.24", "title": " В Куба са на път да признаят правото на частна собственост"}
{"url": "http://www.cross.bg/patriarh-neofit-mitropolit-1597450.html", "text": "/КРОСС/ С тържествена архиерейска Света литургия в катедралата \"Св. Александър Невски\" беше отбелязана шестата година от интронизацията и от избора на Светейшия патриарх Неофит запредстоятел на родната ни поместна православна църква. Това съобщиха от Българската патриаршия.Тайнството Евхаристия е било предстоявано от Пловдивския митрополит Николай, а в съслужение с него са били Неврокопският митрополит Серафим, Врачанският митрополит Григорий, Видинският митрополит Даниил и епископ Герасим - главен секретар на Светия синод, Белоградчишкият епископ Поликарп - викарий на патриарха, Знеполският епископ Арсений и Констинтийският епископ Яков - викарий на Пловдивския митрополит, архимандрит Василий - протосингел на Софийската епархия, архимандрит Пахомий - ректор на Софийската духовна семинария, десетки столични свещеници и дякони. На богослужението са участвали и йеромонасите Натанаил и Йосиф от епархията ни в САЩ, Канада и Австралия.По време на причастния канон проповед за Неделята на блудния син е произнесъл иконом Кирил Попов, а след това Светейшият патриарх Неофит е бил поздравен с песнопения от Камернияансамбъл \"Йоан Кукузел\" с диригент Кристиян Попов. Някои от изпълнените песнопения са композирани от самия патриарх Неофит.\"На днешния ден - 24 февруари, преди шест години, тук в този благолепен храм възкликнахме три пъти: \"Достоен\", и поздравихме новия предстоятел на родната ни Българска православна църква - Негово светейшество Неофит, патриарх Български и митрополит Софийски. Всички си спомняме онова чувство на радост и на душевна лекота, с които бяха преизпълнени сърцата на всички. (...) В днешните времена, в които егоизмът, гордостта и алчността заплашват да разрушат основите на обществото, Църквата трябва да дава пример за смирение. Негово светейшество патриарх Неофит непрекъснато ни дава пример за смирение и ние трябва да му благодарим\", е казал в словото си митрополит Николай.От името на Светия синод на БПЦ-БП митрополит Николай е подарил посох на патриарх Неофит, като символ на неговото архипастирско служение. От името на епархийското ръководство на Софийската епархия Белоградчишкият епископ Поликарп също е поздравил Светейшия предстоятел на родната ни църква, като му е пожелал бодрост, сили и здраве.Светата богослужба е завършила с многолетствие и с молитва за дълголетно служение на Светейшия български патриарх Неофит.", "date": "2019.02.24", "title": "Тържествено беше отбелязана шестата година от интронизацията на патриарх Неофит"}
{"url": "http://www.cross.bg/spasiteli-chasa-lakatnik-1597451.html", "text": "/КРОСС/ Шестчасова акция за издирване на загубил се турист проведе отряд Лакатник на Планинската спасителна служба (ПСС) тази нощ в района на хижа Тръстеная и Западна Стара планина. Повече от четири часа планинските спасители търсиха 29-годишен мъж при снеговалеж, вятър и температура минус 12 градуса.Младият мъж изостанал от група, с която тръгнал на свечеряване от хижата. Намерен е жив и здрав, като сам е установил контакт с негов познат, включил се в издирването на спасителите.Загубилият се е бил с група на еднодневен поход в района. Към 18.30 ч. тръгнали от хижа Тръстеная в посока село Лакатник, като преходът е приблизително 2 часа. Към 19.30 ч. приятелите на момчето установили, че го няма и се върнали да го търсят. Малко след това се обадили на планинските спасители, които по същото време по случайност били в хижата, заедно с туристи от местното туристическо дружество. След подаването на локален сигнал към ПСС-отряд Лакатник, решение за провеждане на акция е взето незабавно. Сигнал към телефон 112 за установяване на фактическите обстоятелства е подаден също от планинските спасители.Петима членове на отряда и доброволци претърсват района в продължение на шест часа при сурови зимни условия. В 2.15 ч. с изгубилия се е осъществена връзка и той е открит в състояние на лека дезориентация и с леки измръзвания.", "date": "2019.02.24", "title": "Планински спасители търсиха 29-годишен мъж край хижа Тръстеная"}
{"url": "http://www.cross.bg/tazi-tzeremoniyata-godina-1597445.html", "text": "/КРОСС/ В Лос Анджелис се вдига завесата за 91-вата церемония за наградите \"Оскар\", финалният акорд на наградния кинематографически сезон в Холивуд, който тази година може да поднесе доста изненади, предрича АФП.Американската академия за кинематографично изкуство и наука ще присъди общо 24 позлатени статуетки на годишната си пищна церемония в театър \"Долби\" тази нощ българско време.На коя ли лента членовете на американската киноакадемия ще окажат най-високата чест, като я определят за най-добър филм за 2018 г. Дали това ще бъде \"Рома\" - един вълнуващ черно-бял киноразказ за Мексико от 70-те години на миналия век, на режисьора Алфонсо Куарон? Или предпочитанията на 9700-те членове ще наклонят към \"Зелената книга\" - историята за дружбата между чернокож класически пианист и неговия итало-американски шофьор, ситуирана в расисткия Юг на САЩ през миналия век?Ще излезе ли късметът на \"Фаворитката\" - игрива историческа комедия за царуването кралица Ана Стюарт през 18-и век?И \"Рома\" и \"Фаворитката\" са с по 10 номинации и явно главното съревнование ще бъде между тези две продукции, вещаят специалистите. Но и останалите номинирани шест ленти няма да се дадат без бой, отбелязва АФП.Една от главните изненади тази година ще бъде отсъствието на водещ на церемонията, след като посоченият за амплоато Кевин Харт се отказа от него. Това се случва за пръв път от 1898 г. насам.Вместо на главен водещ, организаторите се спряха на варианта съзвездие от холивудски знаменитости да представят всяка награда със задължителните шеги и остроумия. В тази роля ще се изявят носители на златни статуетки от минали години, като Франсис Макдорманд, Хари Олдман, Сам Рокуел, Хелън Мирън, Даниъл Крейг, Чарлийз Терон, Майкъл Кийтън, Бри Ларсън и др.Тази нова конфигурация ще позволи церемонията да бъде съкратена и да бъде сведена до три часа.Внесени са изменения и при представянето на кинолентинте, които ще се конкурират в категорията за най-добър филм. В миналото трейлърите на номинираните бяха показвани в 4-минутен формат, непосредствено преди обявяването на победителя. Тази година с разказ за всеки от претендентите, ще излезе известна личност, нямаща отношение към киното, като например известната тенисистка Серина Уилямс.За музикалната част на церемонията ще се погрижат световноизвестни изпълнители, както и номинираните в категорията за най-добра песен. На сцената ще се появят Лейди Гага и Брадли Купър с дуетно изпълнение на песента \"Shallow\" от лентата \"Роди се звезда\" и членове на легендарната група \"Куин\" с певеца Адам Ламбърт. ", "date": "2019.02.24", "title": "Последни вълнения часове преди раздаването на \"Оскарите\""}
{"url": "http://www.cross.bg/podpravka-podobryava-pomaga-1597448.html", "text": "/КРОСС/ Обичате ли фенел (див копър)? С него супите, ястията и салатите стават по-вкусни и богати на аромати. Всекидневно използваме различни подправки, които добавят повече цвят, интересни нотки и спомени. Всяка една от тях оказва влияние върху нашето здравословно състояние.Някои детоксикират черния дроб, други подобряват метаболизма, облекчават стомашните неразположения. Оказва се, подправките могат да окажат положително влияние и върху нашите емоции.Така например, ароматната канела подобрява настроението ни, ванилията ни кани за интимни ласки. В следващите редове ще видите още няколко подправки, с които да постигнете повече баланс.Чували ли сте за асафетида? Това е изсушена смола, която се получава от коренището на многогодишното тревисто растение Ferula asafoetida. Тази интересна подправка се използва широко в индийската кухня.С нея може да овкусявате елда, ориз, зеле, карфиол. Консумацията ѝ ни помага да бъдем по-внимателни и спокойни, за нормализиране на комуникацията. Асафетида е много полезна за младостта на кожата.Чудесна подправка, която не само подобрява метаболизма и облекчава коремните болки, гаденето, но помага да издържим на трудностите. Ако имате дефицит на енергия, направете си чай от джинджифил. Той облекчава умората след физически и психически стрес, също така повишава смелостта, решителността.Куркумата е подправка с множество ползи за здравето. Тя намалява риска от възпаления, подобрява имунитета, намалява риска от развитие на ракови клетки, подобрява метаболизма и други. Добавяйки я редовно към ястията си, тя ще ни помогне да можем да взимаме адекватни решения, да сме по-спокойни при разрешаване на проблемите. Куркумата стабилизира психиката, помага да се противопоставим на стреса.Ако сте любители на пикантните подправки, знайте че лютият пипер ще ви помогне да не бъдете толкова груби и да не действате прибързано. Също така ще ви е по-лесно да намерите общ език с хора, които преди това са ви изглеждали чужди.Добавете малко от него към ястия, сладкиши, капучино и повишете вашето ниво на решителност. Индийското орехче е добър естествен стимулант и с лекота ще може да се фокусирате върху важните за вас неща, особено в динамичното ежедневие.Подобрява устойчивостта на негативните прояви на заобикалящата ни среда. Консумацията му в малки количества ще ви помогне да бъдете балансирани, когато се налага да общувате с арогантни, груби и раздразнителни хора.Интересна подправка, сякаш малко позабравена. Консумацията ѝ ни помага да бъдем по-независими, да зададем правилния режим за деня, да можем да завършим делата си по-бързо и качествено.", "date": "2019.02.24", "title": "По-добро емоционално състояние с помощта на подправки "}
{"url": "http://www.cross.bg/iioncheva-izborite-gerb-1597446.html", "text": "/КРОСС/ ГЕРБ няма шанс за победа, ако изборите са честни. Те ще загубят катастрофално. Това заяви пред БНР Елена Йончева. Тя обясни, че БСП е напуснала парламента, защото  ГЕРБ не е политически субект, а шайка- организирана престъпна група, която има свой вожд и нарушаването на Изборния кодекс само е доказало това.Йончева посочи, че 11 млрд. евро изтичат от България всяка година поради корупция и че  инвестициите в България са паднали 11 пъти за последните 10 години, а Световната банка казва, че това се дължи на корупция, липса на предвидимост, лоша съдебна система.\"Ако БСП не беше реагирала категорично с излизане от НС, тогава хората щяха да влязат в парламента\", каза тя. Йончева изтъкна, че близо 70% от българите смятат, че изборите у нас се провеждат по нечестен начин.  Според нея, стъпка по стъпка се орязват правата на гражданите и се създават условия- изборите да бъдат манипулираниКато примери за погазване на изборните правила Йончева посочи, че машинното гласуване е прието със закон през 2014 г. и 5 години не е въведено, а сега на практика се обезсмисля. Според нея машинното гласуване дава 2/3 шанс да не се манипулират изборите.  Тя обясни, че през 2017 г. 294 хил. бюлетини са били обявени за невалидни и това са незачетени гласове на български гласоподаватели.\"Има техническа възможност да бъдат осигурени машините. В закона е казано, че през 2019г. всички изборни секции трябва да са снабдени с такива. Интерес обаче от машинното гласуване имат всички политически партии, които няма да участват в изборните машинации\", каза още народният представител.  Тя посочи и че избирателните списъци трябва да се изчистят - 2 млн. българи живеят в чужбина, но имат адресна регистрация и тук, затова има опасност с техните регистрации да се злоупотребява.Йончева припомни, че в Изборния кодекс се казва, че трябва да има публичен регистър на избирателите, където хората ще могат да видят- дали някой е гласувал от тяхно име.\"ГЕРБ не искат да го направят, за да могат да използват тази възможност за манипулации\", заяви тя. Йончева коментира, че левицата настоява взимането на решения в изборните комисии да става с мнозинство 2/3.\"Това обаче затруднява  ГЕРБ и те избраха да бъде с мнозинство 50+1. Това означава, че техните представители в комисиите ще могат да взимат решенията сами. Това не е демократично\", категорична бе тя.Йончева допълни, че ГЕРБ са отнели правото по съдебен ред да се обжалват решенията на изборните комисии с касационна жалба пред Върховния административен съд. ", "date": "2019.02.24", "title": "Елена Йончева: 2 милиона българи живеят в чужбина, а са в избирателните списъци"}
{"url": "http://www.cross.bg/venetzyela-pomosht-posochva-1597438.html", "text": "/КРОСС/ Европейският съюз призова правоохранителните органи и силите за сигурност във Венецуела да се въздържат от използване на сила и да допуснат хуманитарната помощ в страната.Това се посочва в обявена днес декларация на Върховния представител на ЕС по въпросите на външните работи и политиката на сигурност Федерика Могерини от името на ЕС. Декларацията е подкрепена от всички държави-членки на съюза, включително България.“Отказът на режима да признае извънредната хуманитарна ситуация води до ескалация на напрежението. Има тревожни съобщения за бунтове, насилие и нарастващ брой жертви, главно в граничните райони и сред етноса Пемон”, се посочва в декларацията.Единственото решение на кризата във Венецуела е политическо, се подчертава в документа. ЕС подновява настойчиво призива си за възстановяване на демокрацията във Венецуела чрез честни, прозрачни и вдъхващи доверие президентски избори.“ЕС чрез Международната контактна група, е готов да подкрепи този процес”, се посочва в декларацията.Потвърждава се решимостта на ЕС да помогне на хората в нужда във Венецуела като се припомня, че за 2018/2019 г.ЕС вече е отделил повече от 60 млн. евро за хуманитарна помощ и помощ за развитие.Пълният текст на английски език е публикуван и на сайта на МВнР: ", "date": "2019.02.24", "title": "Държавите от ЕС призоваха Венецуела да допусне на своя територия хуманитарната помощ"}
{"url": "http://www.cross.bg/kristofersen-tochki-henrik-1597439.html", "text": "/КРОСС/ Министърът на младежта и спорта Красен Кралев награди победителя в гигантския слалом от Световната купа по ски-аплпийски дисциплини в Банско - Хенрик Кристоферсен (Норвегия).Кристоферсен беше втори след първия манш, но със страхотно каране във втория стигна до успеха.На второ място на едва 4 стотни се нареди водачът в генералното класиране за Световната купа Марсел Хиршер, който за 6- ти път завоюва и малкия кристален глубус в дисциплината.Трети на 39 стотни завърши Тома Фанара (Франция).Алберт Попов финишира 32-ри в днешния гигантски слалом, като остана само на 26 стотни от класиране за втория манш.Другият ни представител Йоан Тодоров се нареди 51-ви. В генералното класиране за сезона Марсел Хиршер остава лидер с 1408 точки, следван от Пентюро с 918 точки и Хенрик Кристоферсен с 808 точки.Алберт Попов е 57-и с 95 точки.", "date": "2019.02.24", "title": "Министър Кралев награди победителя в гигантския слалом от Световната купа по ски в Банско Хенрик Кристоферсен"}
{"url": "http://www.cross.bg/borisov-egipet-otnosheniya-1597440.html", "text": "/КРОСС/ \"Работих много за тази среща, така че Европейският съвет да сме тук сега. Независимо от диаметрално противоположните мнения и отношения в този край на света, те са много важен партньор\" това заяви министър-председателят Бойко Борисов преди началото на срещата на върха между държавите-членки на Европейския съюз и държавите-членки на Лигата на арабските държави в египетския град Шарм Ел-Шейх. Има много спорове, тази част на света е такава и по-добре е да говорим с тях, да внушаваме нашите ценности, да опитваме да помагаме, отколкото да има скъсани контакти, добави премиерът Борисов.Борисов изтъкна приятелските си отношения с президента на Египет Абдел Фатах ас Сиси, с когото е провел среща преди началото на днешния форум. Това е признание при него да дойде Европейският съвет, добави премиерът.Българският министър-председател отбеляза, че страната ни води прагматична и балансирана политика и сме изградили еднакво добри отношения със страни като Египет и Турция, Иран и Израел, Косово и Сърбия, САЩ и Русия. Отношенията ми са такива, че да не излагаме на риск България в едната или в другата посока, точно обратното, подчерта премиерът.На въпрос за отношенията на страната ни със Саудитска Арабия, министър-председателят Борисов заяви, че се работи по много инвеститорски теми. Специално акцентира върху енергийната сфера, където има проявен интерес от тяхната държавна енергийна компания към газовия хъб на наша територия.", "date": "2019.02.24", "title": "Борисов в Египет: Египет са много важен партньор"}
{"url": "http://www.cross.bg/mart-sedmitza-brexit-1597441.html", "text": "/КРОСС/ Британският премиер Тереза Мей заяви, че депутатите няма да имат шанс да гласуват отново по сделката за Brexit тази седмица, но обеща, че това ще стане до 12 март, предава AFP.\"Тази седмица няма да се проведе решаващото гласуване в парламента. Но ще гарантираме, че това ще се случи до 12 март,\" каза тя пред британски медии по пътя към среща на върха на европейските и арабските лидери в Египет, цитирана от агенция \"Фокус\". След като депутатите отхвърлиха споразумението за оттеглянето миналия месец, премиерът продължава да търси разрешение за най-големия проблем – предпазният механизъм за ирландската граница.Тереза Мей ще проведе разговори в кулоарите на срещата на върха в Шарм ел-Шейх с други лидери на ЕС и заяви, че нейният екип ще се върне в Брюксел следващия вторник. По-рано тя обеща, че ако не може да внесе преразгледаното споразумение обратно в парламента тази седмица, тя ще позволи на депутатите в сряда да обсъдят собствените си идеи за пътя напред. Трима от нейните министри от кабинета в събота предупредиха, че ако няма пробив тази седмица, парламентът трябва да гласува за отлагане на Brexit, вместо да рискува да напусне ЕС без споразумение.\"Все още имаме възможност да напуснем Европейския съюз със споразумение на 29 март,\" каза Мей в неделя. Тя допълни, че отлагането на Brexit \"не решава проблема. Винаги ще дойде момент, в който трябва да решим дали да приемем споразумението, което е било договорено или не\".", "date": "2019.02.24", "title": "Последният вот по сделката за Brexit ще се състои до 12 март"}
{"url": "http://www.cross.bg/baba-nanesul-ydari-1597431.html", "text": "/КРОСС/ Млад мъж на 29 години е задържан за убийството на баба си във Велинград.Сигнал за случилото се битово убийство е получен тази сутрин в полицейското управление на града, съобщават от ОДМВР-Пазарджик.Станало е ясно, че 29-годишният мъж от Велинград е предизвикал скандал с майка си. Скандалът се задълбочил, при което мъжът нанесъл удари на 48-годишната жена с дървена летва.След това той отишъл в съседната стая, където на легло била 71-годишната му баба. На нея той нанесъл множество удари в областта на главата и в резултат на това жената е починала.Пристигналите на мястото полицейски служители задържали мъжа в ареста на Районно управление на МВР-Велинград. Той е тестван с техническо средство и пробите за употреба на алкохол и наркотични вещества са отрицателни.Тялото на жертвата е транспортирано в \"Съдебна медицина\"-Пазарджик за аутопсия. За случилото се незабавно е уведомен дежурен прокурор от Окръжната прокуратура.Продължават процесуалните действия по документиране и изясняване на тежкото престъпление, води се дознание, допълват от МВР. ", "date": "2019.02.24", "title": "Зверско убийство във Велинград! Млад мъж преби до смърт безпомощната си и лежаща на легло баба"}
{"url": "http://www.cross.bg/severna-makedoniya-makedonska-1597435.html", "text": "/КРОСС/ Министерството на външните работи на Северна Македония публикува на интернет страницата си упътване за медиите за употреба на новото име Република Северна Македония съгласно договора от Преспа, предаде БТА.Официалното име е Република Северна Македония, съкратено Северна Македония.Националността (гражданството) е македонско или гражданин на Република Северна Македония. Официалният език е македонски език, кодовете са МК и МКД, а прилагателното македонски се употребява по отношение на етническата и културната идентичност, езика, историята, културата, наследството, територията и останалите атрибути.Тези термини в този контекст са съвсем различни по отношение на онези, които се използват за означаване на региона Македония в Гърция, посочва външното министерство в Скопие.В упътването се посочват примери за правилно и неправилно прилагане на определението.Правилно: македонска етническа идентичност, македонски език, македонска култура, македонска територия, македонски граждани, македонска история, македонски планини, македонска литература, македонско кирилско писмо, македонска храна, македонски църкви.Неправилно: прилагателни като „северно македонски“, „с. македонски“ и „северномакедонски“.В упътването се дава и пояснение за употребата на определението по отношение на държавата, нейните органи, обществени и частни институции и всичко, което е свързано с държавата, основано е съгласно закона и е финансирано от държавата за дейности в чужбина. Определението тук трябва да гласи „от Република Северна Македония“ или „от Северна Македония“.Правилно: Правителство на Република Северна Македония, президент на Северна Македония, министър на външните работи на Република Северна Македония, университет \"Свети Кирил и Методий\" на Северна Македония.Неправилно: „северно македонски“, „македонски“ , „с. македонски“ и „северномакедонски“.По отношение на дейностите определението може също да гласи „македонски“.Правилно: македонска икономика, здравният сектор на Република Северна Македония, македонско изкуство, македонска музика, македонско земеделие, македонска архитектура, хранителна индустрия на Северна Македония.Неправилно: „северно македонски“, „с. македонски“ и „северномакедонски“.", "date": "2019.02.24", "title": "Скопие: Правилно е македонски граждани, а не северномакедонски"}
{"url": "http://www.cross.bg/obeshta-slychaii-dyhovnitzi-1597432.html", "text": "/КРОСС/ Папа Франциск обеща да се бори с всеки един случай на сексуалната злоупотреба на свещеници от Римокатолическата църква с непълнолетни лица, като сравни педофилията с \"човешка жертва\":\"Църквата няма да спести усилия да направи всичко необходимо, за да изправи пред правосъдието всеки, извършил подобно престъпление. Църквата никога няма да потулва или да не взема сериозно който и да е случай\", обеща в речта си пред най-висшите католически духовници на безпрецедентната среща на високо равнище във Ватикана, посветена на борбата срещу сексуалните посегателства от страна на духовници. Подобни скандали разтърсиха немалко страни по целия свят - от Австралия до Чили, и от Германия до САЩ, отбелязва Франс прес. \"Отправям искрен апел за цялостна борба срещу малтретирането на деца, било то сексуално или друго, от името на всички власти и конкретни личности. Изправени сме пред отвратителни престъпления, които трябва да бъдат изтрити от лицето на земята. За това настояват многото жертви и семейства по всички етажи на обществата ни\" - допълни папа Франциск, като призова за предприемане на конкретни мерки по въпроса и създаването на пътна карта за борбата със свещениците-педофили. ", "date": "2019.02.24", "title": "Папата обеща да се бори с всеки случай на сексуалната злоупотреба на свещеници"}
{"url": "http://www.cross.bg/huawei-huawei-mate-1597437.html", "text": "/КРОСС/ Huawei представи своите нови продукти на тазгодишния Световен мобилен конгрес, който се проведе в Барселона.Сред тях са революционният сгъваем 5G смартфон Huawei Mate X, новата версия на мощния лаптоп Huawei MateBook X Pro, новите попълняния в портофлиото от лаптопи MateBook 13 и MateBook 14, както и Huawei 5G CPE Pro – първото масово устройство, използващо процесора Balong 5000.Невероятният 5G сгъваем смартфон HUAWEI Mate X Новият HUAWEI Mate X комбинира няколко революционни характеристики, които са запазена марка за телефоните от Mate серията. Той разполага с 5G, сгъваем екран, изкуствен интелект и нов интрфейс, който дава на потребителите безпрецедентно усещане при работа с този нов вид телефони.HUAWEI Mate X е 2-в-1 мобилен телефон и таблет, със сгъваем OLED панел и Falcon Wing сгъващ механизъм - резултат от смелите технологични иновации на компанията. Изключително лекият смартфон има футуристичен син цвят, който допълнително разкрива красотата на технологията .Новият HUAWEI Mate X е идеалното съчетание между смартфон и таблет.Комбинацията между сгъваемия OLED FullView дисплей ултрабързия 5G чипсет Balong 5000 дава на потребителите така търсеното съчетание между голям екран и портавиност. В режим таблет HUAWEI Mate X е идеалното решение за продуктивна работа в движение, а с възможността за работа на два екрана едновременно прави мултитаскаването още по-лесно.Флагман телефоните на Huawei винаги се отличават с качеството на камерите си и HUAWEI Mate X не е изключение.Сгъваемият дизайн позволява на основната система от камери да бъде и предна, и задна камера, което революционера мобилната фотография. Huawei е лидер в 5G и новият телефон на компанията отговаря на най-високите технологични изисквания. Със своя революционен 5G чипсет Balong HUAWEI Mate X е стандарът, който следващите 5G смартелефони ще трябва да следват.Батерията с капацитет 4500 mAh и зарядното HUAWEI SuperCharge са изключително важна характеристика на новия HUAWEI Mate X в ерата на 5G.Ъпдейтнатият Huawei MateBook X ProНа миналогодишния конгрес в Барселона Huawei представи MateBook X Pro, първият FullView ноутбук.Комбинацията от лесна преносимост, висококачествен FullView дисплей и висока оперативна скорост на първият Huawei MateBook X Pro позволиха на Huawei да навлезе в премиум сегмента на лаптоп индустрията. На тазгодишното издание на MWC глобалният бранд представи нова версия на лаптопа - MateBook X Pro. Той се отличава с артистичен дизайн, иновация и интелигентност.Huawei MateBook X Pro съчетава изкуство и технология със своя металически CNC корпус с изваяна повърхност, правеща лаптопа много удобен и приятен на допир. Наличен в цветовете Mystic Silver и Space Gray.Новият флагман на Huawei има 13,9- инчов 3К FullView дисплей. Моделът е и първият в света с 10-точков touch screen сензор, чрез който потребителите ще могат да боравят по-бързо и удобно със своите устройства.Оперативната мощ на Huawei MateBook X Pro се дължи на 8-мо поколение процесор Intel Core i7 8565 и видеокарта NVIDIA Geforce MX250 GPU с 2GB GDDR5. Устройството притежава и широколентова Wi-Fi връзка, Bluetooth 5.0 и по-мощен порт Thunderbolt 3, който поддържа оперативното функциониране на ниво дори при целодневна употреба.Звуковата система Dolby Atmos предоставя несравнимо кино изживяване независимо от това къде се намират потребителите.Huawei MateBook X Pro поддържа услугата на Huawei Share 3.0 OneHop, която улеснява обмяната на данни между лаптопи с Microsoft и смартфони с Android. Share 3.0 OneHop позволява обмяната не само на изображения и видео, но също така и двупосочният трансфер на документи.Huawei предлага и патентованата функция Clipboard Sharing, която позволява на потребителите да споделят копирано съдържание между две близко разположени устройства, използвайки синхронизирано табло със задачи.Новите Huawei Matebook 13 и Matebook 14 Артистични, иновативни и интелигентни, новите лаптопи на Huawei Matebook 13 и Matebook 14 правят най-новите технологии достъпни за масовия потребител.Те предлагат на своите притежатели FullView дисплей с висока резолюция, чудесна преносимост и елегантен дизайн, придружен с оперативно функциониране от най-ново поколение.Matebook 13 и Matebook 14 предлагат чудесна свързаност между смарт устройства и компютри, променяйки завинаги представата за това как различните типове устройства могат да взаимодействат помежду си.Насочвайки се към по-младите потребителски групи, Matebook 13 и Matebook 14 разполагат с поразителен FullView дисплей в съотношение 3:2, в който е вграден 10- точков touch screen сензор. И двата модела поддържат нови и удобни функции като Fingers Gestures Screenshot, която позволява лесно създаване на скрийншотове само с няколко движения.Huawei Matebook 14 предлага специфичните характеристики на останалите продукти от своето „семейство – FullView дисплей, артистичен дизайн и висококачествено функциониране. С всички тези привлекателни характеристики Matebook 14 поставя изцяло нов стандарт за лаптопите с 14-инчови дисплеи. 5G навлиза в умите домове през HUAWEI 5G CPE Pro Чипсетът Balong 5000, ключът към 5G ерата, има приложение в широка гама от 5G продукти отвъд смартфоните. Устройството Huawei 5G CPE Pro, което работи с Balong 5000, поддържа 4G и 5G мрежа.Това позволя, например, тежки 8K видео клипове да бъде стриймвани изключително безпроблемно и без никакви забавяне или пък тежки клипове от 1GB да бъдат теглени за секунди. Освен в домашни условия, устройството Huawei 5G CPE може да бъде използван и в малки и средни компании за достъп до супер бърза мрежа.Ричард Ю, изпълнителен директор на Huawei Consumer Business Group, сподели по време на събитието в Барелона: „С приближаването на новата ера в комуникациите потребителите изискват още по-висококачествени услуги. За да бъдем максимално конкурентни в 5G ерата в бъдеще ще останем верни на своята комплексна стратегия за изграждането на смарт екосистема. Няма да пестим усилия в създаването на високоскоростна мрежа за всички индивидуални потребители, домове и офиси, за да предоставим водещо 5G изживяване, невиждано досега на пазара.“", "date": "2019.02.24", "title": "Huawei представи сгъваем 5G смартфон и още смарт продукти на Световния мобилен конгрес в Барселона"}
{"url": "http://www.cross.bg/matepxon-metpa-tzepmat-1597442.html", "text": "/КРОСС/ Цepмaт e eдин oт нaй-пoпypapнитe cĸи ĸypopти, paзпoлoжeн в cянĸaтa нa вeличecтвмeния вpъx Maтepxopн в Швeйцapия. Toй e eдин oт нaй-виcoĸитe и c нaй-cтpъмни cĸлoнoвe въpxoвe в Eвpoпa. Ha път зa нeгoвaтa вeличecтвeнa cнaгa вeчe мoжe дa ce види цялaтa ĸpacoтa нa aлпинcĸия ĸypopт.Πpичинaтa e лифт нa cтoйнocт 60 милиoнa дoлapa cъc cтъĸлeн пoд, тaпицepия нa ceдaлĸитe oт лyĸcoзнaтa мapĸa Ріnіnfаrіna и ĸpиcтaли Cвapoвcĸи (Ѕwаrоvѕkі), пишe Вlооmbеrg.Aтpaĸциятa Маttеrhоrn Glасіеr Rіdе бe oтĸpитa в ĸpaя нa нoeмвpи минaлaтa гoдинa. Tя e peзyлтaт нa cътpyдничecтвo мeждy итaлиaнcĸия пpoизвoдитeл нa cĸи лифтoвe - Lеіtnеr Rореwауѕ, лeгeндapнaтa мapĸa зa дизaйн нa aвтoмoбили - Ріnіnfаrіnа и гигaнтът cpeд пpoизвoдитeлитe нa ĸpиcтaли - Ѕwаrоvѕkі.Cъopъжeниeтo вoзи дo 2000 жeлaeщи нa чac пo cтoмaнeни въжeтa c дължинa 2,5 мили (1миля=1,6 ĸм.). Лифтът изĸaчвa виcoчинa oт 899 мeтpa зa 9 минyти oт cтaнциятa нa Tpoĸeнгъp дo Kлaйн Maтepxoн, нapичaн пo-мaлĸия вpъx Maтepxoн.Чeтиpи oт \"ĸpиcтaлнитe ĸaбини\", дeĸopиpaни c eлeмeнти Cвapoвcĸи имaт и oщe eĸcтpи.Te ca c мaтoви cтъĸлeни пoдoвe, ĸoитo cтaвaт нaпълбнo пpoзpaчни, ĸoгaтo виcoчинoтa дocтигнe 170 мeтpa. Taĸa ce oтĸpивa нeвepoятнa глeдĸa пoд ĸpaĸaтa нa тypиcтитe нaд глeйзepитe нa Maтepxoн.Лyĸcoзнoтo cъopъжeниe e дoбpe дoшлo зa мecтнитe xopa. Πpeдишният лифт нe caмo e бил нa 40 гoдини, нo и c дocтa мaлъĸ ĸaпaцитeт. B пиĸoвия ceзoн пoceтитeлитe ca чaĸaли нaд чac и пoлoвинa, зa дa ce ĸaчaт.Лyĸc e мeĸo ĸaзaнo зa нoвaтa пpидoбивĸa нa ĸypopтa, ĸaтo ce взeмe пpeдвид, чe в ĸaбинĸитe влизaт тypиcти c мoĸpи и ĸaлни oбyвĸи. Bъв вcичĸи 25 ĸaбинĸи имa вeлypeни и ĸoжeни ceдaлĸи, ĸoитo ce oтoплявaт, пpoeĸтиpaни oт Ріnіnfаrіnа и дeĸopиpaни c лoгoтo нa плaнинaтa, ĸoeтo e изпиcaнo c ĸpиcтaли Cвapoвcĸи нa тяx.Зa дa ce ocъщecтви тoзи пpoeĸт ca били нeoбxoдими $60 милиoнa. B Eвpoпa тoвa e втopaтa нaй-гoлямa инвecтиция зa лифтoвo cъopъжeниe. Haдминaвa я eдинcтвeнo лифтът Ѕtubаі Glасіеr Rіdе нaд лeдниĸa в Aвcтpия, чиятo cтoйнocт e $72 милиoнa.Цeнaтa нa cъopъжeниeтo нe ce дължи eдинcтвeнo нa ĸpиcтaлитe и cĸъпитe мaтepиaли. A нa инжeнepния плaн, ĸoйтo cвъpзвa двa въpxa нa paзcтoяниe oт 2574 мeтpa, ĸoeтo e peĸopд зa Eвpoпa.Bятъpът, мътлaтa и гoлямaтa нaдмopcĸa виcoчинa ca cъздaли мнoгo зътpyднeния пpи изгpaждaнeтo нa cъopъжeниeтo. Били ca нeoбxoдими двe гoдини и пoлoвинa, зa дa ce зaвъpши пpoeĸтът. Toвa e нaй-виcoĸият cтpoитeлeн oбeĸт нa ĸoнтинeнтa.Cъщитe пpeдизвиĸaтeлcтa oбaчe дaвaт виcoĸa възвpъщaeмocт oт инвecтициятa. C нaдмopcĸa виcoчинa oт близo 4023 мeтpa лeдниĸът нa Цepмaт e пo-мaлĸo пoдaтлив нa ĸлимaтични пpoмeни.Дoĸaтo дpyги плaнинcĸи ĸypopти ce oпитвaт дa ĸoмпeнcиpaт нeдocтигa нa тypиcти зapaди измeнeниeтo в ĸлимaтa, Цepмaт e aтpaĸтивeн пpeз цялaтa гoдинa. A цeнaтa, зa ĸoятo тypиcтитe мoгaт дa пpoбвaт aтpaĸциoнa, e caмo 10 дoлapa нa чoвeĸ.\"Oчaĸвaмe нoвaтa ни aтpaĸция дa yвeличи знaчитeлнo бpoя нa тypиcтитe\", ĸaзa диpeĸтopът нa ĸoмyниĸaциитe в инфopмaциoнния цeнтъp нa ĸypopтa Цepмaт.Cтaнциятa нa Maлъĸ Maтepxoн вeчe paзпoлaгa c paздeлни мaлĸи пиcти, нaпoдoбявaщe пъpзaлĸи, ĸинo caлoн, пoдзeмeн лeдниĸ и плaтфopмa, oт ĸoятo имa нeвepoятнa глeдĸa ĸъм aлпийcĸaтa cтpaнa.Taзи aтpaĸция пoĸaзвa ycилиятa нa мecтнaтa cĸи индycтpия дa ce paзвивa. Tя пpивлeчe пoтoĸ oт мнoгo тypиcти, ĸaтo тaзи тeндeнция пpoдължaвa и бpoят нa пoceтитeлитe ce yвeличaвa. Дo 2021 г. ce oчaĸвa дa ce изгpaдят oщe двa пoдoбни лифтa, ĸoитo щe cвъpзвaт Швeйцapия и Итaлия. Tpитe въжeни линии щe oбcлyжвaт oбщo 539 ĸилoмeтpa. ", "date": "2019.02.24", "title": "Cĸи ĸypopтът в Швeйцapия c лифт oт ĸpиcтaли Cвapoвcĸи и дpyги eĸcтpи"}
{"url": "http://www.cross.bg/podvodnitza-izstrelya-protok-1597433.html", "text": "/КРОСС/ Иран изстреля за първи път крилата ракета от подводница по време на продължаващото военно учение в Ормузкия проток, предаде БТА.„На третия ден от ученията подводница от иранските ВМС от клас „Гадир“ успешно изстреля крилата ракета“, съобщи официалната агенция ИРНА, цитирана от Асошиейтед пресДругите подводници на Иран – „Тарек“ и новата „Фатех“, която е собствена иранска разработка, имат същите противокорабни възможности, се казва в изявление на въоръжените сили, което не уточнява обхвата на ракетата.Агенция Фарс показа снимка на изстрелването.Над 100 бойни кораби, подводници, хеликоптери и разузнавателни самолети участват в тридневните ежегодни учения „Велаят-97“ на огромна територия от Ормузкия проток до Индийския океан, които приключват днес, отбелязва Ройтерс.", "date": "2019.02.24", "title": "Иран изстреля ракета от подводница"}
{"url": "http://www.cross.bg/godina-tzeremoniyata-gaga-1597425.html", "text": "/КРОСС/ Лейди Гага ще бъде придружена от дългогодишния си мениджър Боби Кембъл по време на церемонията по връчването на Оскарите в неделя вечер, съобщи „Контакт мюзик“. Певицата и актриса от „Роди се звезда“ наскоро развали годежа си със своя импресарио Крисчън Карино.На церемонията в „Долби тиътър” ще присъстват и членове на семейството на звездата. Близки до Лейди Гага коментираха раздялата й с Крисчън като заявиха „че връзката между двамата не би се получила в дългосрочен план“.Двамата започнаха да се срещат през февруари 2017 година, след което обявиха годежа си през октомври миналата година. Спекулации за проблеми във връзката им се появиха, след като бдителни фенове забелязаха, че певицата не носеше годежния си пръстен по време на церемонията по връчването на наградите „Грами“ в началото на месеца.Това е втората раздяла за певицата през последните три години. През 2016 година тя развали годежа си с актьора Тайлър Кини, с когото имаше дългогодишна връзка.", "date": "2019.02.24", "title": "Лейди Гага ще вземе за придружител на Оскарите мениджъра си"}
{"url": "http://www.cross.bg/popov-beshe-slalom-1597427.html", "text": "/КРОСС/ Най-добрият българския скиор Алберт Попов завърши 32-ия при дебютното си участие в старт от Световната купа на родна земя. 21-годишният състезател остана на крачка от класиране за втория манш в гигантския слалом в Банско.Попов, който беше с 57-и стартов номер, преодоля трасето за 1:18.68 мин. Бронзовият медалист в тази дисциплина от световното първенство за юноши през 2018 г. остана на 0.26 сек. от място във втория манш, за който се класираха 30-те най-добри.\"Наистина дадох всичко от себе си за тази публика. Съжалявам, че не успях да зарадвам тези хора. Надявам се, че в бъдеще ще влизам в топ 30 в гигантския слалом\", каза Попов след финала.Това беше шестото му участие в гигантски слалом за Световната купа през този сезон и общо 12-о в кариерата му. Досега най-доброто му представяне беше при дебюта му в дисциплината - в Зьолден през октомври 2014 г., когато се нареди 34-и.", "date": "2019.02.24", "title": "Алберт Попов завърши 32-и при дебюта си в Банско"}
{"url": "http://www.cross.bg/bakterii-poveche-chips-1597436.html", "text": "/КРОСС/ В компанията винаги се намира някой, който не може да си дояде парченцето чипс, преди да го топне още веднъж в соса. Но учени показват, че това не просто въпрос на възпитание, а в действителност разпространява доста микроби.Учени от Университета Клемсън са провели следния експеримент: потапят цяло и отхапано парче чипс в чаша вода, за да видят колко бактерии ще предаде всяко.Водата с отхапаното парче чипс съдържала с 1000 повече бактерии на милилитър вода от цялото. Но водата е едно, а сосовете друго, нали?Екипът изпробва най-популярните сосове, в които американците топят твърдия царевичен чипс – салца, топено сирене и шоколадов сироп, за да видят дали с по-гъстите течности се случва същото. Те откриват, че след двукратно потапяне всеки от сосовете съдържа повече бактерии, отколкото след потапяне на неотхапаното.Но салцата изкарва най-малък късмет. Веднага след потапянето в нея има пет пъти повече бактерии, отколкото в другите сосове.Учените смятат, че причината е, че салцата е водниста, затова замърсените частици падат от потопеното парче в купата.\"Колкото по-малко плътна е течността, толкова повече от соса, до който се е докоснала отхапаната част, пада обратно в купата, вместо да залепне за парчето.\" - обяснява Пол Доусън, водещ автор на изследването. \"И когато падне отново в общия съд, то внася бактериите от устата на топящия.\"Добрата новина е, че салцата е толкова киселинна, че убива бактериите по-бързо и за два часа количеството им се изравнява с това в другите сосове. Въпреки че представете дали може сосът да престои два часа на някое парти.И така, колко лошо е да погълнем бактериите от устата на някого? Зависи дали човекът е болен. Всеки от нас има стотици, дори хиляди бактерии в слюнката си – и това не е изобщо толкова ужасяващо.Но има достатъчно неприятни болести, които се предават през устите ни, тъй че всичко зависи доколко имате доверие на човека, който топи отхапаното парче.И имайте предвид: когато сте в компания, просто не го правете!", "date": "2019.02.24", "title": "Защо не трябва да топите в соса, след като отхапете?"}
{"url": "http://www.cross.bg/tereza-brekzit-napysne-1597434.html", "text": "/КРОСС/ Вотът за Брекзит не трябва да бъде възпрепятстван и правителството трябва да поддържа \"абсолютен\" фокус върху него, заяви премиерът Тереза Мей, цитирана от Би Би Си. В реч пред активисти на консерваторите премиерът каза, че \"най-лошото нещо, което може да се направи, е да бъде загубен фокусът\". Коментарът й идва на фона на финалната фаза от преговорите й с Европейския съюз. ", "date": "2019.02.24", "title": "Тереза Мей продължава да търси компромис за Брекзит"}
{"url": "http://www.cross.bg/stoilov-yanaki-ypravlyavashtite-1597429.html", "text": "/КРОСС/ „Няма срок, в който парламентарната група на БСП да се върне в Народното събрание, но има поставени конкретни условия, за да се случи това\" това каза членът на Националния съвет на БСП Янаки Стоилов в студиото на „Европа сутрин“ с водещ Диана Радева.Дали и кога социалистите ще се върнат на работа зависи изцяло от действията на управляващите, обясни Стоилов. Той очаква, че БСП ще предложи свои кандидати за новия състав на ЦИК, който трябва да бъде избран до 21 март.„Това ще даде ориентация какво оттук нататък мислят да правят управляващите, до каква степен те ще ревизират приетите промени в този кодекс.“, добави Янаки Стоилов.Напускането на парламентарната група на БСП не означавало, че опозицията по принцип ще бойкотира дейността на Народното събрание„Ние такова действие не сме обсъждали. Обсъждахме именно как се отразяват върху предстоящите избори действията на управляващите. И каква трябва да бъде категоричната реакция как да се предотвратят именно тези рискове, които са напълно реални.“", "date": "2019.02.24", "title": "Янаки Стоилов: Не е ясно дали и кога социалистите ще се върнат на работа"}
{"url": "http://www.cross.bg/nemtzov-ryski-boris-1597430.html", "text": "/КРОСС/ Повече от 10 000 души се включиха в шествие - марш в памет на убития на 27 февруари 2015 година известен руски опозиционен политик Борис Немцов, съобщи Интерфакс. Желаещите да участват са преминавали през проверки за метални предмети и след като броят им е надхвърлил 10 000 проходите са били затворени.Акцията е със съгласието на московското кметство. Шествието преминава по централни улици в столицата, хората носят портрети на Немцов, руски знамена и плакати, както и знамена на партиите, организирали проявата.Борис Немцов бе застрелян на мост близо до Кремъл. През 2017 година за неговото убийство на 20 години затвор бе осъден бившият военнослужещ от чеченските вътрешни войски Заур Дадаев. Още трима съучастници на физическият убиец получиха от 11 до 19 години затвор. Съдът не откри поръчители на убийството. Днес акции в памет на Немцов има и в много други руски градове. В Санкт Петербург се провежда митинг, на който говорят опозиционни депутати. Навсякъде има засилени мерки за сигурност, има струпване на представители на руските служби и силови ведомства.", "date": "2019.02.24", "title": " Над 10 000 души участват в паметен марш в памет на убития Борис Немцов"}
{"url": "http://www.cross.bg/shabla-riosv-varna-varna-1597414.html", "text": "/КРОСС/ Най-вероятно трансграничен пренос или преминаващ танкер е замърсителят на плажа на къмпинг „Добруджа\" край Шабла през февруари. Това заявява министърът на околната среда и водите Нено Димов в писмен отговор на депутатски въпрос за замърсяването с мазут на плажа край Шабла.Министърът уточнява, че на 10.02.2019 г. по „зелен телефон\" на Регионалната инспекция по околната среда и водите (РИОСВ)-Варна е постъпил сигнал, от кмета на община Шабла, за замърсяване на пясъчната ивица в местност „Тузлата\", гр. Шабла с нефтопродукти. От служители на инспекцията незабавно е извършена проверка „на място\", при която е констатирано наличие на петна от гъста, непрозрачна, тъмнокафява течност (наподобяваща мазут) по протежение на плажната ивица в района на местността „Тузлата\", гр. Шабла. Като компетентен орган, съгласно „Авариен план за действие при нефтени разливи в Черно море\" за област Варна, кметът на община Шабла е уведомен за предприемане на действия за почистване на замърсената ивица, обяснява министърът.Той информира и че на 11.02.2019 г. от РИОСВ-Варна е извършена нова проверка „на място\", съвместно с представител на община Шабла. Констатирано е, че от служители на общината се извършва събиране на нефтопродуктите, като до края на деня плажът е почистен. Община Шабла е уведомила РИОСВ-Варна, че събраните мазутни отпадъци са предадени на дружество „Проучване и добив на нефт и газ\" АД - район Шабла за временно съхранение и последващо предаване за оползотворяване и обезвреждане.С цел установяване на източника на замърсяване, от РИОСВ-Варна е извършена справка в регистъра на обектите за контрол и не е установен обект (брегови източник), използващ и/или генериращ мазут/мазутни отпадъци, т.е. вероятният източник на замърсяването е трансграничен пренос или преминаващ танкер, подчертава Димов.В тази връзка от РИОСВ-Варна е изпратено писмо до Дирекция „Морска Администрация\" - Варна като компетентен орган, съгласно „Авариен план за действие при нефтени разливи в Черно море\" за област Варна, за предприемане на действия за установяване на източника на замърсяване.През 2018 г. в РИОСВ-Варна са подадени три сигнала за замърсявано на Черно море с нефтопродукти, като при извършените съвместни проверки от експерти на РИОСВ-Варна, Басейнова дирекция „Черноморски район\"-Варна и „ВиК Варна\" ООД е констатирано, че сигналите са неоснователни, припомня още министър Нено Димов.", "date": "2019.02.24", "title": "Танкер е замърсил с мазут плажа край Шабла в началото на февруари"}
{"url": "http://www.cross.bg/venetzyela-gyaiido-hymanitarna-1597413.html", "text": "/КРОСС/ Вследствие на действията на венецуелските сили за сигурност са били ранени 285 души, включително 30 колумбийци и 255 венецуелски граждани. 37 от ранените са имали нужда от болнична помощ. Това съобщи колумбийският външен министър Карлос Олмес Трухильо.", "date": "2019.02.24", "title": "Близо 300 ранени при сблъсъците за хуманитарна помощ във Венецуела"}
{"url": "http://www.cross.bg/kategoriya-pobedi-vecherta-1597417.html", "text": "/КРОСС/ При изключителен интерес и с триумф за България приключи първата професионална бойна гала вечер от серията спортни двубои SENSHI.Пред препълнена зала „Конгреса“ в Двореца на културата и спорта Християн Корунчев спечели Интерконтиненталната титла на WAKO PRO.Той успя да надделее над противника си Никола Тодорович в категория до 78 кг., стил К-1, след 5 пълни рунда.Срещата беше кулминацията на вечерта и беше изключително оспорвана, като финалните два рунда бяха определящи за победата на българина. Корунчев се наложи над своя противник с 2:1 съдийски гласа и така постигна втора победа над Тодорович.Вторият голям двубой за Европейска титла на WAKO PRO от бойната карта на SENSHI завърши в полза на сърбина Любо Ялови.Той се изправи срещу Бобан Илиоски от Македония и победи с 2:1 съдийски гласа. Това бе и единствената среща на SENSHI, спечелена от боец, който не е от България. Родните кикбоксьори разгромиха противниците си от Македония, Сърбия, Румъния и Украйна и донесоха 8 победи.След изиграването на пълни пет рунда, Кристиян Дойчев и Стоян Илчев откриха гала вечерта с битка, която единствена се игра по правилата на KWU International Professional League, и завършиха равни. Следващите срещи се играха по правилата на стил К-1 в 3 рунда от по 3 минути. При най-леките в категория до 63,500 килограма Огнян Мирчев победи сърбинa Предраг Михайлович. Мирчев прати противника си два пъти в нокдаун, като след втория съдията отсъди в полза на българина. По-малко от 30 секунди продължи двубоя между Николай Йоргов и Митко Ашкилов от Македония. Йоргов, който е сребърен медалист от Световното по карате киокушин за 2013 година, многократен републикански шампион, шампион на Япония, вицесветовен шампион по ръкопашен бой стил шинкеншобу, победи с нокаут противника си. Той регистрира силен ритник в областта на черния дроб още в началото на първия рунд и Ашкинов не можа да продължи двубоя.Димитър Пенчев вдигна залата на крака, надделявайки над Сергей Заносиев от Румъния в категория до 68 килограма. Заносиев, който е част от легендарната школа, беше нокаутиран още в първия рунд с хайкик в главата. Богдан Шумаров победи убедително Иван Тимков от Украйна в категория до 75 кг с нокаут във втори рунд.Капитанът на българския отбор по кикбокс Атанас Божилов също надделя над противника си Алин Кимпан от Румъния за отрицателно време, добавяйки поредна победа за българската страна. Доброслав Радев победи Теодор Христов с 2:1 съдийски глава в среща от категория до 72.500 кг.Константин Михайлов прати два пъти в нокдаун Севдалин Славов, извоювайки си победата в категория до 65 килограма. Радослав Костов и Едуард Алексанян бяха третата българска двойка, която се би пред препълнената зала „Конгресна“.Те се срещнаха в категория до 77 килограма и предложиха много интересен бой и мощна размяна на удари. С единодушно съдийско решение победата беше отсъдена на Костов. Освен грандиозния успех за българските бойци и зрелищното шоу, снощи бяха наградени и бойците, които имаха най-ярък принос през вечерта.За най-зрелищен двубой на вечерта бяха наградени боецът от столичния клуб „Martial Animals“ Севдалин Славов и боецът от „Pride and Glory“ Костантин Михайлов, които вдигнаха публиката в зала „Конгресна“ на крака след три рунда здрава битка изпълнена с драма и нокдауни. За най-зрелищен нокаут за вечерта бе определен този на боеца от СК „Скорпион“ Димитър Пенчев, който повали с хай-кик в главата румънеца Заносиев.Бойният спектакъл SENSHI във Варна беше само първото от поредицата издания на новата серия спортни събития, което предстои да се проведат в България. Следващата гала вечер ще се състои на 20 април в зала „Арена Армеец“ в София и обещава още по-силни битки и зрелищно шоу!", "date": "2019.02.24", "title": "Българите разгромиха опонентите си на SENSHI"}
{"url": "http://www.cross.bg/dekemvri-zavedeniya-ananiev-1597415.html", "text": "/КРОСС/ Общо приходите на лечебните заведения към 31 декември 2018 г. са 1 332 362 хил. лв., при 1 258 575 хил. лв. за 2017 г. Увеличението е със 73 787 хил. лв. или с 5,86%. Това заявява здравният министър Кирил Ананиев в отговор на депутатски въпрос за финансовото състояние на лечебни заведения за болнична помощ – търговски дружества с държавни участие в капитала.Разходите към 31 декември 2018 г. са 1 332 274 хил. лв., при разходи спрямо 2017 г. в размер на 1 283 714 хил. лв. Увеличението на разходите е с 48 560 хил. лв. или с 3,78%. Темпът на нарастване на приходите за анализирания период надвишава темпа на увеличение на разходите, което се дължи на наложената от здравното министерство стриктна финансова дисциплина, включваща строг контрол на разходната част, допълва Ананиев.Той уточнява, че в тази връзка към 31 декември 2018 г. общо 37 лечебни заведения за болнична помощ с над 50% държавно участие в капитала регистрират положителен текущ финансов резултат, при общо 27 търговски дружества за предходната 2017 г.Ананиев съобщава още, че по предварителни данни общо задълженията на лечебните заведения за болнична помощ с над 50% държавно участие в капитала към 31 декември 2018 г. са в размер на 446 669 хил. лв., при 465 575 хил. лв. за 2017 г., тоест задълженията намаляват с 18 906 хил. лв., или с 4,06%. Размерът на просрочените задължения през 2018 г. също намалява спрямо 2017 г. – към 31 декември 2018 г. лечебните заведения отчитат 125 920 хил. лв., при 152 238 хил. лв. през 2017 г. Намалението в абсолютна стойност е с 26 318 хил. лв., или с близо 17%, уточнява още Ананиев.", "date": "2019.02.24", "title": "Кирил Ананиев: Намаляват задълженията на болниците"}
{"url": "http://www.cross.bg/vchera-dvama-momcheto-1597418.html", "text": "/КРОСС/ 15 -годишно момче е в \"Пирогов” с хематом на главата и наранявания по тялото и ръцете след побой вчера в София.Момчето е нападнато вчера към 12:30 ч. на обяд, когато  излиза от дома си, за да отиде на състезание по английски, разказа пред bTV неговият баща Желяз Турлаков.Нападнали са го младежи с маски, виждали са се само очите им. Заговарят го двама от тях и го назовават по име.Започват да го удрят, той бяга чисто инстинктивно, след което го подгонват още двама. Момчето вижда, че един от тях държи нож, а другият – някакъв метален предмет, вероятно бокс.15-годишното момче се спъва по стълбите, по които тича, и пада. Нападателите започват да го удрят по главата.Човек, който седял на пейка наблизо, е видял какво се случва и е започнал да вика. В този момент младежите с маските се разбягват.За мен това е опит за убийство, каза Желяз Турлаков.Той е подал жалба в столичното Трето РУ.", "date": "2019.02.24", "title": "Маскирани нападнаха 15-годишен с бокс и нож  "}
{"url": "http://www.cross.bg/zanimaniya-sformirani-zanimaniyata-1597420.html", "text": "/КРОСС/ Над 16 500 занимания по интереси ще се провеждат в 2249 училища в страната до края на 2019 г. Групите трябва да бъдат сформирани окончателно до края на месеца, като за момента участие са заявили над 251 000 ученици. Близо 60% от тях са избрали направленията от STEM - Дигитална креативност“, „Математика“, „Технологии“ и „Природни науки“.За провеждането на заниманията бяха отпуснати 25 млн. лв. от държавния бюджет, съобщават от просветното министерство.Поне два пъти в седмицата учениците ще имат занятия извън задължителните по учебните планове. Сред желаните направления са още „Изкуства и култура“ и „Спорт“. Засилен интерес има към заниманията по шах в цялата страна, като в тях ще се включат над 3200 деца. Шахът е третият най-популярен спорт за занимания по интереси след футбола и волейбола. Учениците в страната са поискали да спортуват още тенис и баскетбол. Близо 31 200 са избрали сценични и танцови изкуства, сред които са театрални кръжоци и народни танци. За първа година са сформирани групи по медийна грамотност и стилистичен анализ на медийната реч. Освен училищата, организатор могат да бъдат физически и юридически лица – треньори, спортни клубове, читалища, центровете за подкрепа за личностно развитие и др. Част от средствата са насочени и към общините, които ще имат ангажимент да организират съвместни прояви между училищата в населеното място или областта.", "date": "2019.02.24", "title": "60% от учениците избират направленията STEM за извънкласни занимания"}
{"url": "http://www.cross.bg/leva-kilogram-poskupva-1597419.html", "text": "/КРОСС/ Индексът на тържищните цени /ИТЦ/, който отразява цените на хранителните стоки на едро, тази седмица се повиши с 1,82 на сто до 1,560 пункта, съобщава Държавната комисия по стоковите борси и тържищата /ДКСБТ/.От началото на годината ИТЦ се повиши с 8,03 на сто. Миналата година ИТЦ достига най-високото си ниво през април - 1,534 пункта. Базовото ниво на индекса - 1,000, е от 2005 година. Доматите от внос поевтиняват тази седмица с 3.4 на сто, до 2,30 лева за килограм, а краставиците от внос се търгуват без промяна по 2,77 лева за килограм. Картофите поскъпват с 1,1 на сто и се продават по 0,93 лева за килограм на едро. Морковите се търгуват по 1,03 лева за килограм. Зелето поскъпва с 3.8 процента, до 1,09 лева за килограм.Ябълките поевтиняват с 7,8 на сто, до 0,95 лв./кг. Цената на портокалите се повишава с 3,4 на сто, до 1,22 лева за килограм. Мандарините поевтиняват с 1,3 на сто и се търгуват по 1,53 лева за килограм. Бананите поскъпват с 0,9 на сто, до 2,13 лева за килограм. Лимоните се продават по 1,73 лева за килограм.Кравето сирене поскъпва с 0,3 на сто и се търгува по 5,98 лв./кг; кашкавалът, тип \"Витоша\" се купува по 10,03 лв./кг, а олиото поскъпва с 1,6 на сто и се купува по 1,91 лева за литър. Каймата се търгува по 4,60 лева за килограм. Пакетче краве масло от 125 грама поскъпва с 4,6 на сто и се продава по 2,28 лева. Пилешкото замразено месо поскъпва с 2,4 на сто и и се продава по 3,85 лева за килограм на едро в края на седмицата. Захарта се търгува по 1,16 лв./кг, а брашното, тип \"500\" поскъпва с 6,8 на сто и се продава по 0,94 лева. Яйцата се продават по 0,19 лева за брой.", "date": "2019.02.24", "title": "Цените на храните на едро нарастват в края на февруари"}
{"url": "http://www.cross.bg/bilki-izkypyvane-pynkt-1597421.html", "text": "/КРОСС/ 62 -годишен мъж съхранявал в пункт за изкупуване на билки в панагюрското село Левски голямо количество алкохол, разфасован в различни по вид и обем съдове, съобщава МВР. Общият обем на установената стока без бандерол е 4271 литра. Алкохолът е иззет, а мъжът е задържан в ареста на РУ-Пазарджик.", "date": "2019.02.24", "title": "Спипаха над 4 тона ракия менте в пункт за изкупуване на билки"}
{"url": "http://www.cross.bg/vino-purvi-proizvezhda-1597422.html", "text": "/КРОСС/ За първи път на „Винария 2019“ посетителите дегустираха два вида 10-годишно естествено пенливо вино – бяло и розе.То е отлежавало в дъбови бъчви в Португалия. Своя дебют на изложбата направиха бяла и черна австрийска водка „Х“, произведена от висококачествен картофен спирт без остатъчни аромати. Тя е 12 пъти дестилирана през диамантено-златни филтри.На щанда на фирмата-вносител за първи път бе представена и португалската бира „Роял Версай“, произведена по белгийска крафт технология. Тя се предлага в луксозна бутилка от шампанско, като е позиционирана в премиум класа на пивото. Отличава се с мек и приятен сладък вкус. Вносителят на напитки от Испания, Португалия и Австрия е известен със синьото вино, което преди 3 години беше представено за първи път на „Винария“.Тази година той предложи на посетителите три вина от сортовете Шардоне, Вердеко, Просеко, както и естественопенливо вино. „Уникалният цвят на виното се добива по специална технология от напълно естествени продукти без изкуствени оцветители и ароматизатори.Синият цвят се получава от пигмент, извлечен от люспата на червеното грозде Мерло“, посочи изложителят Борис Борисов. За първи път на „Винария 2019“ се представиха вина от нови за българския пазар италиански сортове грозде – Алянико, Фаланина и Чиро. Те са специфични за Лацио, Кампания, Сардения и Калабрия. Червеното Алянико е с много наситен цвят и плътно тяло, а в аромата му се долавят нотки на ванилия.От този сорт се произвежда вино „Таурази“, което отлежава в бъчви една година и още една в бутилка. То става почти черно на цвят, тъй като процесът на ферментация е специфичен и джибрите отлежават по-дълго време, докато танинът се извлече.Виното носи името на града, където от векове се произвежда качествената напитка. Бялото Фаланина е плътно и наситено с дълъг послевкус и се консумира охладено.Алянико и Фаланина са най-популярните и предпочитани вина в ресторантите в област Кампания. Единствено в Калабрия се произвежда розето от сорт Чиро, което има аромат на плодове и усещане за пенливост. „На изложбата представихме вина, които са създадени в малко познати италиански винени региони, като идеята ни е да ги продаваме в специализираните магазини в България“, каза изложителят Гаетано Ладзерини.При изключителен интерес премина първото участие и на производителя на крафт бира, позициониран в пловдивското село Перущица. Пивоварната предложи на посетителите на изложението пет вкуса „Пилс“, „Вайс“, „Раух“, „Самър“ и „Стаут“. „Бирата е създадена според немски закон за чистота на бирата, който датира от 1518 година“, сподели Николета Калейна от „Хилс“.Тя допълни, че са намерили нови заведения и търговски вериги, в които ще се предлагат техните продукти. За първи път на мегафорума участва словенска фирма, която демонстрира иновативно оборудване и части за винопроизводството и агросектора.Тя е представител на немска компания за Югоизточна Европа, която произвежда компоненти за двигатели, филтри, мехатроника, турбокомпресори, термоуправление и автосервизно оборудване за диагностика и техническо обслужване, подходящи и за селскостопански машини. „Словенската фирма е намерила потенциал на българския пазар.Тя участва на мегафорума за агробизнес и вино и вече заяви участие на Международния технически панаир“, каза асистентът на компанията Йоана-Криста Иванова.„Изложителите на ВИНАРИЯ и АГРА демонстрират модерни съвременни технологии със спазени стандарти за качество и ефективност. И тази година продължава зелената тенденция в предлаганите стоки и машини в агро сектора и винопроизводството“, коментира главният директор на панаира доц.Иван Соколов.Той уточни, че изложителите, които представят свои продукти в националния изложбен център, са иновативни и динамични компании, които са пулсът на съвременния бизнес.", "date": "2019.02.24", "title": "Новостите на Винария 2019 спечелиха посетителите"}
{"url": "http://www.cross.bg/morbili-godini-kantardzhiev-1597416.html", "text": "/КРОСС/ Общо 39 са случаите на морбили в България. Последният установен е на дете на 2 години от Ихтиман. Това каза пред БНТ директорът на Националния център по заразни и паразитни заболявания Тодор Кантарджиев.Той каза още, че 16-годишно момче от столичния кв. \"Надежда\" също е установено с морбили. В момента се търсят хора, с които заразените са контактували.Кантарджиев обясни, че няма липса на ваксини за морбили и всеки, който иска да си я постави, може да го направи.", "date": "2019.02.24", "title": "Момче на 16 години от София и дете от Ихтиман са установени с морбили"}
{"url": "http://www.cross.bg/film-rolya-mozheshe-1597408.html", "text": "/КРОСС/ Актрисата Глен Клоуз и филмът за расовата несправедливост \"Ако Бийл стрийт можеше да говори\" са големите победители на церемонията на филмовите награди \"Независим дух\", които бяха раздадени в Санта Моника само ден преди оскарите.Всяка година те отбелязват постиженията на филмите с по-нисък бюджет в Холивуд, правени за не повече от 20 млн. долара. Отличените с \"Независим дух\" често стават и победители на наградите на Академията, които са ден по-късно.71-годишната актриса Клоуз взе награда за ролята си в \"Съпругата\" - изпълнение, което вече й донесе \"Златен глобус\"/. Таз вечер има шансовете да получи и \"Оскар\", тъй като анализаторите коментират, че е много вероятно Академията да сложи край на рекорда й като най-номинираните актриса в историята на наградите, която все още няма статуетка.\"Ако Бийл стрийт можеше да говори\" се оказа големият победител на вечерта, тръгвайки си с общо три награди. Филмът се базира на романа от 1974 г. на покойния Джеймс Балдуин, разказващ за млада двойка, чийто живот е разбит, след като мъжът влиза в затвора за изнасилване, което не е извършил.Той бе отличен с награда \"Независим дух\" за най-добър игрален филм, за най-добра актриса в поддържаща роля - за изпълнениято на Реджина Кинг, както и за най-добър режисьор за работата на Бари Дженкинс, чийто предходен \"Лунна светлина\" спечели \"Оскар\" за най-добър филм преди две години.Изпълнението на Кинг в ролята на майка, която търси справедливост за своя зет, й донесе номинация и \"Оскар\", каквато обаче \"Ако Бийл стрийт можеше да говори\" не получи в категорията за най-добър филм.\"Рома\" на Алфонсо Куарон, който е смятан за един от основните фаворити за статуетката на Американската филмова академия, взе наградата \"Независим дух\" за международен филм.За най-добра главна мъжка роля бе отличен Итън Хоук в религиозната драма First Reformed.Ричард Грант бе определен за най-добър актьор в поддържаща роля за драмата Can You Ever Forgive Me?. Малко вероятно е обаче той да вземе и наградата на Академията, след като през изминалия месец се видя, че Махершала Али от \"Зелената книга\" е ясен фаворит за отличието.Най-добър филм - \"Ако Бийл стрийт можеше да говори\"Най-добра актриса в главна роля - Глен Клоуз, \"Съпругата\"Най-добър актьор в главна роля - Итън Хоук, First ReformedНай-добра актриса в поддържаща роля - Реджина Кинг, \"Ако Бийл стрийт можеше да говори\"Най-добър актьор в поддържаща роля - Ричард Грант, Can You Ever Forgive Me?Най-добър режисьор - Бари Дженкинс, \"Ако Бийл стрийт можеше да говори\"Най-добър дебютен игрален филм - Sorry to Bother YouНай-добър сценарий - Никол Холофсенър и Джеф Уити, Can You Ever Forgive Me?Най-добър дебютен сценарий - Бо Бърнхам, Eighth GradeНай-добър документален филм - Won't You Be My Neighbour?Най-добър международен филм - \"Рома\"", "date": "2019.02.24", "title": "Глен Клоуз и \"Ако Бийл стрийт можеше да говори\" взеха големите награди \"Независим дух\""}
{"url": "http://www.cross.bg/vuglishta-dyshi-trima-1597407.html", "text": "/КРОСС/ Тринадесет души се отровиха с въглероден окис на парти в германския град Крефелд, след като сварили кафе на печка с въглища, предаде ДПА.Според представители на пожарната седем души се оплакали от пристъпи на прилошаване малко след сваряването на кафето снощи. Те отишли в болницата, за да получат помощ. След това спасителните служби отишли в апартамента и открили още трима души с аналогични симптоми.Други трима пациенти били открити в собствените си апартаменти.Въглеродният оксид се появява при изгарянето на въглища или газ в условия, където притокът на въздух е ограничен. Газът без мирис може да доведе до загуба на съзнание и смърт от задушаване.", "date": "2019.02.24", "title": "13 души се натровиха с въглероден оксид, сварили си кафе на печка с въглища"}
{"url": "http://www.cross.bg/hari-megan-mestnite-1597399.html", "text": "/КРОСС/ Херцозите на Съсекс – принц Хари и съпругата му Меган пристигнаха в Мароко за първата си официална визита в Северна Африка, съобщи Би Би Си.Очаква се тридневното посещение на кралската двойка да засили връзките на Великобритания с Мароко – една от малкото стабилни държави в региона.Визитата на херцозите ще бъде фокусирана и върху равенството между половете. Принц Хари и Меган Маркъл ще дискутират отношението на местните власти спрямо жените с британския посланик Томас Райли.Двамата кацнаха на международното летище в Казабланка с двучасово закъснение на полета, заради което леко забавиха официалната церемония по посрещането им. При пристигането си двамата бяха приветствани с мляко и фурми – традиция за местните жители, спазвана от векове. Херцозите на Съсекс отседнаха в официалната резиденция на краля на Мароко Мохаммед Шести заедно с антуража си.По време на престоя си Хари и Меган, която очаква първото си дете в края на април или началото на май, ще посетят известните Атласки планини и столицата Рабат.", "date": "2019.02.24", "title": "Принц Хари и Меган Маркъл на първо официално посещение в Мароко"}
{"url": "http://www.cross.bg/kolymbiya-madyro-venetzyela-1597402.html", "text": "/КРОСС/ Президентът на Венецуела Николас Мадуро заяви днес, че правителството му скъсва дипломатическите отношения с Колумбия, предадоха световните агенции. \"\", каза Мадуро на митинг в Каракас, цитирана от БТА По думите му Венецуела ще изгони някои колумбийски дипломати заради помощта на Колумбия за усилията на опозицията за внасяне на хуманитарна помощ. \"Търпението е изчерпано, не мога да търпя повече, не можем да продължаваме да се примиряваме с това колумбийската територия да бъде използвана за атаки срещу Венецуела. По тази причина реших да скъсам всички политически и дипломатически отношения с фашисткото правителство на Колумбия\", заяви той.Аз управлявам и ще продължа да управлявам нашата родина въз основа на Конституцията - за доброто на трудовия народ. В това се състои моят дълг, заяви Мадуро на митинг на свои поддръжници в Каракас.Той каза, че животът му е \"напълно посветен на защитата на родината\".Готов съм да дам за нея живота си, заяви президентът.По думите му държавният преврат във Венецуела се е провалил и за месец дестабилизация опозицията не е постигнала нищо.Мадуро твърди, че САЩ и Колумбия са \"устроили шоу на границата\".Той нарече \"дявол\" колумбийския президент Иван Дуке.Броят на дезертиралите в Колумбия служители на венецуелските силите за сигурност достигна 13, включително 10 членове на Националната гвардия, двама полицаи и майор от армията, посочва Ройтерс.Има информация за няколко убити и ранени при сблъсъци със силите за сигурност по границите на Венецуела с Бразилия и Колумбия заради доставките на хуманитарна помощМадуро каза, че колумбийският посланик и консулски персонал ще трябва да напуснат Венецуела до 24 часа", "date": "2019.02.24", "title": "Мадуро скъса дипломатическите отношения с \"фашисткото правителство\" на Колумбия"}
{"url": "http://www.cross.bg/evropa-timermans-obyavi-1597401.html", "text": "/КРОСС/ \"Борим се за душата на Европа\". Това обяви Франс Тимерманс - кандидатът за Партията на европейските социалисти (ПЕС)  за председател на Европейската комисия (ЕК) пред конгреса на ПЕС в Мадрид.", "date": "2019.02.24", "title": "Тимерманс на конгреса на ПЕС: Борим се за душата на Европа! Да върнем мечтите на децата си!"}
{"url": "http://www.cross.bg/bulgariya-hristov-evropa-1597409.html", "text": "/КРОСС/  „За средния българин Европа е нещо далечно, защото хората не виждат пряка връзка между настоящото си битие и далечния Брюксел”, посочи проф. Иво Христов пред делегатите на отчетната конференция на БСП в пловдивския район „Западен”.Той бе гост на форума, като номиниран от структурата за евродепутат.Проф. Христов благодари за номинацията и обеща да бъде същият, защото му е късно да се променя и не вижда причини да го направи. Той анализира и ситуацията в контекста на това защо европейските избори са важни.„Европейските работи станаха български работи, поради следните тъжни причини. Първата е, че между 2 млн. и 2.5 млн. българи живеят в чужбина. Те превеждат 5 млд.лева годишно в България и са най-големият „чуждестранен“ инвеститор. Изпращат по 150-200 евро, за да могат техните бащи и майки, баби и дядовци да оцеляват. Дотам са ни докарали …..”.Той бе категоричен, че България участва в Европейския съюз по абсолютно неправилен начин. По думите му ние сме се превърнали в донори на Европа, защото парите, които получаваме от ЕС не отиват за умно българско развитие. Те отиват за бетон, за асфалт и разбира се, се крадат. „Три неща ще се случат на тези евроизбори”, прогнозира геополитическият анализатор.„Първо, досегашната евродесница ще се стесни доста. Второ, европейската левица я чака тежко изпитание, защото престана да представлява действителните интереси на левите хора.Трето, в Европарламента ще влязат хора, които започнаха да мислят и за националния си интерес,но продажните медии ги наричат популисти и националисти”, обясни той. Според него от това разположение на силите в Европа може да се случат само две неща: или Европейският съюз ще умре скоропостижно, или ще премине в друго качество. В тези две хипотези за България също има два варианта, стана ясно от думите му.Първият е досегашният модел на две скорости, при който България става периферия на периферията със затихващи функции. Вторият е по-благоприятният, ако е базиран на автентични ценности и национални идентичности .Проф. Христов изтъкна, че за него „да си добър европеец означава първо да си добър българин”. „Ние не сме в Европа, за да обслужим Европа, а за да обслужим България и българския национален интерес”, посочи той. За него настоящият модел на евроинтеграция е дълбоко порочен. Ако т.нар. „Европа“ започне да отчита и защитава българския национален интерес, тогава е съвършено друго”, завърши проф. Христов.", "date": "2019.02.24", "title": "Проф. Христов в Пловдив: Да си добър европеец означава първо да си добър българин"}
{"url": "http://www.cross.bg/levski-tzska-fytbol-1597405.html", "text": "/КРОСС/ Отборите на Левски и ЦСКА се изправят един срещу друг в дерби №1 на българския футбол. Сблъсъкът е от още по-голямо значение за грандовете, тъй като поредната грешка на Лудогорец, им дава безпрецедентен шанс да се върнат в битката за шампионската титла.В момента разликата между \"червени\" и \"сини\" е три точки, а предишният мач между тях завърши с победа за вековниците, когато Витаутас Черниаускас си отбеляза злощастен автогол.Съперничеството ще бъде белязано от студено време и тежък терен. От символичните домакини обаче обещаха, че всичко свързано със съоръжението ще бъде на ниво. Отоплението на \"Васил Левски\" е пуснато още от сряда, като това е струвало на левскарите около 10 000 лева, твърдят колегите от \"Спортал\".", "date": "2019.02.24", "title": "Отборите на Левски и ЦСКА се изправят един срещу друг в дерби №1 на българския футбол"}
{"url": "http://www.cross.bg/iioncheva-godini-elena-1597410.html", "text": "/КРОСС/ „Аз не мисля, че се е радикализирала, това сме го казвали отдавна. нямаме политически субект в парламента, имаме една организирана престъпна група, една банда, която има свой главатар, свой вожд” това каза в интервю за предаването „Неделя 150” по БНР депутатът от БСП Елена Йончева. „И последното гласуване, нарушаването на Изборния кодекс, нарушаване на българските закони, само доказва това”, допълни тя. В потвърждение на думите си, тя посочи състоянието на здравеопазването, образованието, икономиката, чуждите инвестиции. „11  млрд. евро, всяка година, изтичат от България от корупция, корупционните практики са на стойност 11 млрд. евро. Това е изводът, който прави групата на „Зелените” в Европейския парламент и се основава на данни на „Евростат”, на ОЛАФ, на Европейската комисия, на определени доклади”, обоснова се тя.”Ние сме от 10 години в Европейския съюз и всички тези средства, които са дадени на България можеха да направят от нашата страна едно много добро място за живеене. Въпреки всичко, за тези 10 години, въпреки помощта на Брюксел, ние слязохме на дъното по всички европейски показатели”, изтъкна Йончева и допълни, че за последните 10 години чуждестранните инвестиции са паднали 11 пъти. По думите й, това е катастрофално. Тя цитира доклада на Световната банка, според който причините за това са три: „Първо, това е корупция, второ, липса на предвидимост на чуждестранния инвеститор и трето, лошата съдебна система. Това са трите причини, поради които чуждестранните инвеститори бягат от България”. На въпрос, защо чак сега БСП радикализира своята позиция в Народното събрание, Йончева отговори: „Защото е погазен Изборният кодекс, отнети са правата на гражданите, няма шанс за честни избори”. „Ако БСП не беше реагирала по един категоричен начин, а именно с излизане от парламента, тогава хората щяха да влязат в парламента”, каза още Елена Йончева.", "date": "2019.02.24", "title": "Елена Йончева: Имаме една организирана престъпна група, една банда, която има свой главатар"}
{"url": "http://www.cross.bg/bulgariya-komentira-hristov-1597411.html", "text": "/КРОСС/ \"За да можем да се развиваме и да вървим напред трябва да знаем кои сме, а за да не допускаме грешки в бъдещето трябва да познаваме цялото си минало\" това заяви документалистът и журналист Христо Хрисов пред над 130 младежи по време на десетия Зимен университет на МГЕРБ в Сандански.„Ако социалистическият строй е бил толкова добър, защо днешните леви политици у нас не работят да го върнат този строй? А знаете ли къде учат децата им?“, попита Христов.Той подчерта и приетите минала година нови учебни програми, в които е включено изучаването на периода на тоталитарно-комунистическото управление.„Когато това се изучава ще се промени и мисленето на младите хора и те няма да бъдат толкова податливи на фалшивите новини, които се тиражират за това колко хубаво било през онова време“, коментира Христов.Журналистът разказа пред младежите, че по време на комунистическия режим в България най-малко 30 хиляди българи са избити без съд и присъда в периода септември – декември 1944 г., че около 250 хил. души са били подложени на репресии по лагери, затвори или са следени от Държавна сигурност.Освен това Христо Христов припомни, че комунистите са фалирали България три пъти - през 1960, 1977 и 1987 година. За повече информация по темата документалистът-журналист препоръча на младите хора да позлват сайтовете , ,  и В края на лекцията си Христо Христов коментира, че БКП си е сменила името, за да се разграничи от престъпленията, които е вършила, но ако познаваме миналото си няма да позволим подобни грешки отново да се случват в българската политика.Политологът Румяна Коларова коментира, че в България бившата комунистическа партия се е преименува, но тя е останала същата като ценностна система, като някакво странно чувство на лоялност на някаква история, не се е променила нито структурно, нито по друг начин.Според Коларова, лошото в случая е, че когато една такава партия е голяма и е участвала в управлението, тези хора, когато дойде някой друг политически субект и им каже, че не са демократи, те започват да измислят отговори от типа и вие не сте демократи, вие сте фашисти, другите са монархисти и т. н.„В този случай съмненията в демократичността на всички партии и фактът, че всички говорят за нов преход, са най-лошата последица от начина, по който БСП е доминирала политическия дневен ред в България през целия преход“, коментира още Коларова.", "date": "2019.02.24", "title": "Лектори пред МГЕРБ: Трябва да познаваме миналото, за да не допускаме същите грешки"}
{"url": "http://www.cross.bg/nito-patriarh-petkov-1597412.html", "text": "/КРОСС/ Председателят на ПП АБВ Румен Петков беше гост на тържествената архиерейска света литургия по повод шестата година от интронизацията на Негово Светейшество Българския патриарх и Софийски митрополит Неофит в Патриаршеската катедрала \"Св. Александър Невски\".Петков и посланикът на Руската федерация в България Н. пр. Анатолий Макаров лично поздравиха Негово светейшество зад олтара на храма.Стотици православните християни взеха молитвено участие в празника на Българската църква и Светейшия Български патриарх. На събитието не присъстваха представители нито на президентството, нито на изпълнителната, нито на законодателната власт.", "date": "2019.02.24", "title": "Румен Петков беше гост на тържествената архиерейска света литургия на  Българския патриарх Неофит "}
{"url": "http://www.cross.bg/politicheski-lecheva-mnozinstvo-1597395.html", "text": "/КРОСС/ „БСП с това си действие даде политически знак към всички демократично настроени организации, политически партии и сили за правовия ред в държавата” това каза в интервю за предаването „Тази неделя” по БТВ зам.-председателят на ПГ на БСП Весела Лечева. „И може би, ако парламентът не излъчваше толкова ниско доверие, беше в разрез с очакванията на дневния ред на хората и не излъчваше, бих казала, толкова дефектни и калпави закони, нямаше да водим този разговор днес и БСП нямаше да бъде извън парламента”, допълни тя. „Това, което направи управляващото мнозинство в последните дни и в последните седмици е именно промяна на правилата, промяна на отменени вече дадениправа на българските граждани. И това вече, бих казала, не гарантира достоверността на резултатите от изборния процес”, коментира Лечева. По думите й, това е една много тревожна статистика. „Аз вчера прочетох, близо 65 процента от българите не вярват на резултатите от изборите. Това означава един опорочен процес. И ние сме длъжни, като законодатели, да дадем възможност за свободно, честно и открита възможност на българските граждани да дадат своето волеизявление”, подчерта тя. По думите й, излизането на БСП от парламента е политически знак към управляващото мнозинство, че начинът за промяна на изборните правила е в разрез с очакванията на българското общество. „Единствената възможна крачка, за да ни видят и чуят всички, че не сме съгласни с този начин на действие на управляващото мнозинство, беше напускането на парламента. Виждаме, че този механизъм работи, след като излизайки от Народното събрание те чуха нашите аргументи, усетиха, че са сгрешили, усетиха грешната посока, която са приели. Значи, това е работещо решение, това е един възможен механизъм”, каза още Весела Лечева.", "date": "2019.02.24", "title": "Весела Лечева: БСП с това си действие даде политически знак към всички демократично настроени организации"}
{"url": "http://www.cross.bg/vlast-zvezda-rodi-1597394.html", "text": "/КРОСС/ Тази вечер в Лос Анджелис ще бъдат връчени 91-вите филмови награди \"Оскар\" на Американската академия за киноизкуство. В категорията „Най-добър филм“ ще се състезават „Зелената книга“, в който има и българско участие, „Черната пантера“, „Рома“, „Роди се звезда“, „Фаворитката“, „Черният клановец“, „Бохемска рапсодия“ и „Власт“.Номинираните за най-добра актриса са Ялица Апарисио („Рома), Лейди Гага („Роди се звезда“), Глен Клоуз („Жена“), Оливия Колман („Фаворитката“) и Мелиса Макарти („Можете ли да ми простите“).Киноакадемията ще избира най-добър актьор измежду Рами Малек („Бохемска рапсодия“), Кристиан Бейл („Власт“), Виго Мортенсен („Зелената книга“), Брадли Купър („Роди се звезда“) и Уилям Дефо („На прага на вечността“).За режисура номинираните са: Алфонсо Куарон („Рома“), Адам Маккей („Власт“), Павел Павликовски („Студената война“) и Йоргос Лантимос („Фаворитката“).Пълният списък на номинациите е публикуван на на Академията.Церемонията по награждаването е на 24 февруари в Dolby Theatre в Холивуд.", "date": "2019.02.24", "title": "Връчват филмовите награди \"Оскар\""}
{"url": "http://www.cross.bg/italiya-tzentrove-pazaryvane-1597393.html", "text": "/КРОСС/ Три сделки за продажбата на търговски центрове в Италия бяха спрени или замразени, тъй като план на управляващата коалиция за ограничаване на търговията в неделя поставя под съмнение стойността на имотите, съобщават трима запознати източници, цитирани от Ройтерс.Китайският оператор на търговски центрове Sasseur се оттегли от предварителните разговори с Blackstone Group за придобиването на портфейл от аутлети в Италия на стойност над 800 млн. евро (905 млн. долара), съобщиха двама от източниците.Други две сделки, всяка от които на стойност над 200 млн. евро, също бяха замразени заради предложението, което засили опасенията на инвеститорите от възможна рецесия в Италия и мрачни перспективи пред магазините за дрехи.Преговорите между Nuveen, инвестиционният мениджър на американската компания за финансови услуги TIAA, и германския асет мениджър DWS за продажбата на търговски център близо до Флоренция „се проточват заради забраната за пазаруване в неделя“, разкрива един от източниците.Nuveen, която притежава имота, може да бъде принудена да намали офертната цена или да се откаже от продажбата, допълва източникът. В същото време планираната продажба на портфейла от аутлети на италианския предприемач Антонио Персаки е била отложена, разкрива източникът.Sasseur не е отговорила на молба за коментар. Blackstone, DWS и Percassi са отказали да коментират.„Редица големи придобивания на търговски центрове и магазини в Италия, които се очакваше да бъдат финализирани до края на миналата година, бяха блокирани“, казва Силвия Ровере, ръководител на Италианската асоциация на имотните компании Assoimmobiliare.Законопроект, предложен от управляващата коалиция в Италия, ще принуди търговските центрове, магазини и супермаркети извън градските центрове да затварят врати в 26 недели в годината. Законопроектът ограничава също работното време на официални празници до четири вместо настоящите 12 часа.Популярните сред туристите локации ще бъдат освободени от правилата, които се обсъждат в парламента и все още може да бъдат променени или дори отменени.Целта на коалицията е да защити малките собственици на магазини, които твърдят, че законът от 2011 г. за либерализирането на неделната търговия трябва да бъде променен.„Либерализирането просто изтласка продажбите от малките магазини, като принуди много от тях да затворят. Сега трябва да коригираме това спъване на конкуренцията“, казва Мауро Бусони, ръководител на Confesercenti, която представлява малките търговци на дребно в Италия.Според експерти неделното пазаруване съставлява 10% от продажбите на хранителни стоки и 15% от продажбите на стоки, различни от храните, в италианските магазини.При аутлетите обаче неделните продажби достигат до 30% от общите, което ги прави най-уязвими на предлаганите нови правила.Давиде Далмилио, ръководител на отдел „Капиталови пазари“ в JLL Италия, счита, че е възможен спад с около 10% на стойността на търговските площи заради несигурността.Очакването за забрана на пазаруването в неделя миналата година спря продажбата на италианската верига ресторанти Old Wild West, която има редица обекти в търговските центрове.Планът на Италия отразява ограниченията за пазаруване в големите магазини, които бяха въведени в Полша в началото на миналата година.Забраната за пазаруване в неделя доведе до стагнация на продажбите в хипермаркетите в Полша, чиято икономика нарасна с 5% през първите три тримесечия на миналата година. В същото време дискаунтърите отбелязаха стабилни продажби благодарение на промоции в работните дни, показа доклад на компанията Nielsen.Полският премиер Матуеш Моравецки заяви този месец, че правителството прави преглед на закона заради нарастващото недоволство на гражданите от забраната за пазаруване.В Италия големите търговци на дребно предупредиха, че продажбите може да бъдат засегнати, тъй като икономиката е заплашена от продължителна рецесия, след като се сви през две поредни тримесечия миналата година.„Това би било абсурдно връщане към Средновековието“, казва Джорджо Сантамброджио, главен изпълнителен директор на веригата супермаркети Gruppo VeGe.Депутатът от „Лига“ Андреа Дара, който е вносител на законопроекта, казва, че управляващата коалиция не е виновна за оттеглянето на чуждестранните инвеститори.„Политическото обсъждане на забраната за пазаруване започна при предходното правителство и тече през последните четири години, така че не е честно да се твърди, че несигурността е била предизвикана от нашето предложение“, казва Дара пред Ройтерс.„Предложението, което внесохме, не е непоклатимо, то може да бъде променено, подобрено с предложения, които ще дойдат от бизнес групи и политически партии“, допълва той.", "date": "2019.02.24", "title": "Инвеститорите губят интерес към търговските центрове в Италия"}
{"url": "http://www.cross.bg/prodykti-pastet-bulgarski-1597396.html", "text": "/КРОСС/ Българските продукти са предпочитани, показа отново тазгодишният конкурс „Изборът на потребителите“.В него се състезаваха храни и напитки, представени от производители и търговци на изложбите „Фудтех“, „Винария“ и „Вкусове от Италия“ в Международен панаир Пловдив.Както през последните няколко години, така и сега в надпреварата надмощие взеха изделията, предлагани от наши фирми. Те бяха оценени от най-взискателната публика – потребителите, които имаха възможност да дегустират стотици кулинарни изкушения в Града на виното и деликатесите. До финала достигнаха 25 продукта, презентирани от български изложители, и 13 от италиански. В категория „Млечните продукти“ фаворити са кисело мляко с каймак „Йовчев“, кашкавал от краве мляко „Добротица“, краве масло „Ралица“ и пекорино на „Сердика-Добрич“.Любимец на публиката стана и белият шоколад със син чипс на швейцарската марка „Стела“, който направи своя дебют на българския пазар по време на „Фудтех 2019“.Сред тахановите изделия найвкусни се оказаха халва с карамел „Дюсена“ и лешникова мока „Валнутс“. Две необичайни предложения - биволски пастет на „Аква нова пак“ и билков пастет „Дилмано Дилберо“, са сред победителите в раздела „Консервирани продукти“. Групата се допълва от едросмляна екстра лютеница „Траки“, айвар „Гурменица“, черешово сладко „Saborosa“, сладко-кисел сос от годжи бери и дехидратирани плодове „Сър Найс“, предлагани от „Феър маркет“. Пекарна „Дон Батон“ бе отличена за безглутеновия хляб.Оспорвана бе конкуренцията сред месните продукти. Луканка „Родопа Ком“, натурален вурст на „Алдагот“, горнооряховски суджук „Стефанов“, суджук с праз на „Кумир-си“ и поркета на „Даневи и К.“ спечелиха предпочитанията на взискателното жури. То отличи и три български вина: „Сира резерва“ на „Тракийски вино“, „Енигма Експерианс“ на изба „Малката звезда“ и малиново вино „Кубера“. Натурален сок от ябълка и морков, произвеждан от Светослав Коев, и кафе Il Caffe degli Dei“, внасяно от „Довекс“, бяха единствените победители в своите категории. В италианската група финалисти са песто, твърдо сирене, зехтин, сицилиански сладкиш и халва нуга, зеленчукова смес, бадемово брашно, подправки, пюре от шамфъстък, мариновани маслини, кафе, ликьор, вино.Голямото разнообразие и силната конкуренция в конкурса се дължат на факта, че във „Фудтех 2019“ участваха двойно повече фирми, предлагащи храни, в сравнение с миналата година. Близо 50 винарски изби се представиха на „Винария“. Над 30 изложители се включиха във „Вкусове от Италия“.Градът на виното и деликатесите посрещаше дневно над 7500 посетители в периода 20-24 февруари, когато се проведоха изложенията.", "date": "2019.02.24", "title": "Български продукти са шампиони в конкурса „Изборът на потребителя“"}
{"url": "http://www.cross.bg/akihito-suobshtava-april-1597403.html", "text": "/КРОСС/ Японският император Акихито, който ще абдикира през април, отбеляза 30-ата годишнина от възкачването си на Трона на хризантемата, съобщава Ройтерс. Монархът отправи призив към японския народ да отвори още повече сърцето и душата си и да изгради „искрени\" отношения със света.85-годишният Акихито, който се превърна в символ на обединението и демокрацията след смъртта на своя баща Хирохито, който включва Япония във Втората световна война /1939-1945 г./, за пореден път подчерта желанието и стремежа на японския народ за мир.Акихито ще се оттегли на 30 април - първата абдикация на японски император от близо два века. Той ще бъде наследен от 59-годишния си син - коронованият принц Нарухито,  съобщава БГНЕС. ", "date": "2019.02.24", "title": "Император Акихито отбеляза 30 години на Трона на хризантемата"}
{"url": "http://www.cross.bg/stolichnata-obshtina-danuk-1597400.html", "text": "/КРОСС/ От следващата седмица над 800 хиляди жители на София ще получат по пощата писма с информация за данъчните им  задължения към Столичната община. Вече са напечатани известията, информира за \"Хоризонт\" зам. кметът по финансите Дончо Барбалов.\"За тази  година сме предвидили около 27 милиона увеличение в приходите на общината от данъци и такси. Засега кампанията върви добре. Който заплати до 30 април своят данък за МПС или данък недвижими имоти ще може да се възползва от пет процента отстъпка, стига да заплати, естествено, годишният размер на задължението. Иначе до края на годината плащанията могат да бъдат извършвани на вноски като за данъка и за таксите съответните срокове и конкретно дължими суми са в съобщенията, които хората ще почнат да получават през следващите няколко дни\", каза заместник-кметът.", "date": "2019.02.24", "title": "Столичната община започва да изпраща известия за дължимите данъци"}
{"url": "http://www.cross.bg/avtobys-i-mikrobys-se-ydariha-kraii-montana-zagina-chovek-1597397.html", "text": "/КРОСС/ Катастрофа между автобус и микробус стана тази сутрин към 8 ч. в района на Монтана. Загинал е шофьорът на микробуса.Инцидентът е станал на един от изходите на града, съобщи бТВ. В автобуса, който се е движил по линията София – Видин, е имало само една пътничка.По думите ѝ микробусът изведнъж се е отклонил от пътя и се е ударил в автобус. Това се е случило на прав участък, предполага се, че на шофьора му е прилошало или е заспал.Водачът на автобуса е откаран за преглед в болница, но не е сериозно пострадал.", "date": "2019.02.24", "title": "Автобус и микробус се удариха край Монтана, загина човек"}
{"url": "http://www.cross.bg/levski-vasil-ganchev-1597404.html", "text": "/КРОСС/ Големият сблъсък между Левски и ЦСКА ще остане без част от най-важните си зрители. Вестник \"Тема Спорт\" твърди, че двубоят няма да бъде гледан на живо от финансовите благодетели Васил Божков и Гриша Ганчев.Откакто първият се зае с издръжката на \"сините\", той не е гледал мач на живо на тима. Гриша Ганчев едва ли пък ще отиде в импровизирания ВИП за \"армейците\", в Сектор \"В\" на \"Васил Левски\" . Той не е посещавал дерби срещу Левски, в което вековниците са били символичен домакин.С интерес се очаква дали на стадиона ще се появи Спас Русев, за който това ще бъде последно дерби като официален собственик на левскарите.", "date": "2019.02.24", "title": "Мач №1 на българския футбол остава без Васил Божков и Гриша Ганчев"}
{"url": "http://www.cross.bg/brekzit-sreshtata-migratziyata-1597406.html", "text": "/КРОСС/ Лидерите на Египет, Ливан и неназовани арабски държави посрещата 25 европейски държавни и правителствени ръководители, сред които е и премиерът Бойко Борисов, по-късно днес и утре.", "date": "2019.02.24", "title": "Разговори за \"Брекзит в пустинята\" се очакват на първата среща на ЕС и Арабската лига"}
{"url": "http://www.cross.bg/pomosht-yvrezhdaniya-choveka-1597398.html", "text": "/КРОСС/ От 40 минути до 8 часа на ден асистентска грижа ще осигурява държавата на деца и пълнолетни хора с увреждания чрез законите за личната помощ и за хората с увреждания. Таванът на нужните часове ще се определя от степента на зависимост или на затруднение на съответния човек, записана в неговата индивидуална оценка на потребностите.Това предвижда методиката за извършване на тази индивидуална оценка, публикувана за обществено обсъждане. Оценката ще включва и самооценка от страна на човека с увреждане, а според заявените в самооценката потребности хората ще имат достъп до различни видове финансова подкрепа. Личната помощ чрез асистент ще бъде достъпна само за децата с трайни увреждания и за пълнолетните хора с 90 и повече процента на увреждането и право на чужда помощ. Прилагането на индивидуалната оценка започва от 1 април.Оценката на потребностите ще се прави по модела на Световната здравна организация, който най-общо включва физическата, интелектуалната и психическата годност на човека, възможността му да извършва действия спрямо околния свят и желанието му да извършва такива действия. Индивидуалната оценка ще се подготвя от социалните дирекции, а целта й ще бъде получаването на подробна информация за потребностите на човека от подкрепа и за това как участва в обществения живот. Оценката ще включва три компонента - информация за човека, попълнена от самия него, констатации на социалния работник, който води неговия случай, и заключения от какво има нужда този човек, включително финансова помощ, социални услуги, насочване към образование и заетост.Когато даден човек заяви в самооценката си, че има нужда от медицинско изделие или от рехабилитация, това ще е базата, на която заедно с нужните документи и спазване на изисквания, ще се отпуска финансова помощ. Колкото до личната помощ чрез асистент, тя ще бъде насочена към децата с 50 и повече процента на увреждането и право на чужда помощ, децата с 90 и повече процента на увреждането и без право на чужда помощ, както и към пълнолетни с 90 и повече процента и с право на чужда помощ. По колко часа на ден асистентът ще помага на съответния човек, ще се определя от степента на зависимост на човека, която варира от първата умерена степен до четвъртата тотална степен. Броят на часовете ще се пресмята по формула, но максималният брой не може да надвишава 40 минути на ден за хората от първата степен и 8 часа на ден - за най-зависимите лица с увреждания.Това лимитиране на часовете ще продължи поне до края на 2020 г., а след това политиката спрямо хората с увреждания ще се поеме от новата Държавна агенция за хората с увреждания.", "date": "2019.02.24", "title": "До 8 часа на ден асистентска грижа ще осигурява държавата на хора с увреждания"}
{"url": "http://www.cross.bg/vlaka-chen-yn-vietnam-1597385.html", "text": "/КРОСС/ Лидерът на Северна Корея Ким Чен -ун остана верен на традицията и хвана влака за Виетнам. В столицата Ханой той трябва да се срещне с американския президент Доналд Тръмп.Форум Тръмп - Ким е насрочен за 27 - 28 февруари.Военен караул и митинг на гарата в Пхенян изпрати Ким Чен - ун за Виетнам.Дългото 4500-километрово пътуване през цял Китай до Виетнам ще отнеме около 48 часа.Междувременно виетнамските власти обявиха безпрецедентна забрана за движение покрай вероятното трасе, по което Ким Чен-ун ще пристигне следващата седмица по виетнамска територия в Ханой, предаде АП.\n\t\t\t\t\t", "date": "2019.02.24", "title": "Ким Чен-ун хвана влака за Виетнам (ВИДЕО)"}
{"url": "http://www.cross.bg/mart-speiis-astronavti-1597383.html", "text": "/КРОСС/ Американското космическо ведомство даде зелена светлина за полета на новата капсула на \"Спейс екс\" до Международната космическа станция (МКС), предадоха световните агенции.След полученото разрешение ракета-носител \"Фалкон-9\" на частната компания \"Спейс екс\" ще изведе в орбита капсулата \"Пилотиран Дракон\" на 2 март. Стартът ще бъде осъществен от космическия център \"Кенеди\" на НАСА в щата Флорида. Но за тестовия полет на борда на капсулата няма да има астронавти, а само манекен със сензори и апаратура, облечен в космически костюм на \"Спейс екс\".Полетът, предвиден за 2 март, ще бъде идентичен с този, с който трябва да се отправят към МКС двама астронавти по-късно тази година, евентуално през месец юли. Капсулата разполага със седем места. Тя трябва да се скачи с орбиталната станция на 3 март, след което ще се разкачи и ще се завърне отново на Земята на 8 март. Целта на сегашния тестов старт е да се установи колко сигурен ще бъде полетът, преди той да бъде изпълнен с астронавти на борда.\"Спейс екс\" има доста богат опит в полетите до МКС от 2012 г. насам, отбелязват световните агенции. За този период компанията осъществи 15 полета до орбиталната станция с товарната версия на капсулата \"Дракон\". Сега предизвикателството е много по-голямо, тъй като критериите за сигурност при пилотирани полети са значително по-високи.", "date": "2019.02.24", "title": "НАСА даде зелена светлина за полета на новата капсула на „Спейс екс“"}
{"url": "http://www.cross.bg/venetzyela-raneni-granitzata-1597384.html", "text": "/КРОСС/ Ранени са репортери, след нападение над хотел във Венецуела, съобщава focus-news.net. Венецуелските сили са нападнали обекта за настаняване в Уреня, щата Тачира, на границата с Колумбия, в който са работели представители на национални и международни медии. Информацията е по данни на Синдиката на журналистите във Венецуела. Има сведения за ранени, като се съобщава, че журналистката от Швеция - Аника Ротщайн - е задържана от въоръжени привърженици на Мадуро на границата. Синдикатът посочва, че тя е бита, иззета й е професионална техника и са е заплашвана със смърт.Междувременно стана ясно, че четирима души са загинали, а други 24 са ранени при престрелка на границата между Венецуела и Бразилия, пише БГНЕС. За стрелбата е съобщил ръководителят на организацията Алфредо Ромеро, във видеообръщение, публикувано в социалните мрежи. Други 285 души са били ранени при сблъсъци на границата между Венецуела и Колумбия, където е бил подпален и камион с хуманитарна помощ.  ", "date": "2019.02.24", "title": "Нападение над хотел с журналисти във Венецуела, има ранени  "}
{"url": "http://www.cross.bg/kypa-svetovnata-popov-1597386.html", "text": "/КРОСС/ Най-добрият български скиор Алберт Попов ще запише днес първи старт за Световната купа на родна земя. 21-годишният състезател ще участва в седмия от деветте гигантски слаломи за сезона, който ще се състои на пистата \"Алберто Томба\" в Банско.Първият манш стартира в 10.30 часа, а вторият - в 13.30 часа. В България състезанието ще бъде предавано по \"Нова спорт\" и \"Диема спорт 2\".\"Целта ми е да бъда в топ 30 в първия манш, за да може да се класирам за втория и там вече да атакуваме по-предни места\", каза Попов, който прави най-силния сезон в своята кариера.В началото на годината българският скиор записа две впечатляващи класирания в слалома - шесто място в Шладминг и девето място в Кицбюел. Той е първият българин с точки за Световната купа от времето на Петър Попангелов.Попов все още няма завършен слалом в Световната купа, но се надява да успее да се представи силно на родна земя. \"Алберто Томба\" е писта, на която от малък карам, тренирам. Знам я от горе до долу. Надявам се това да ми помогна и вече времето също да е на наша страна.\"Той ще разчита и на подкрепата на публиката. \"В България сме, а у дома и стените помагат. Мисля, че ще има доста хора. Надявам се да ги зарадвам. Пожелавам си отново да кажа, че българите можем. И сигурно ще го кажа.\"\"Всички най-добри скиори са тук. Всеки иска да даде най-доброто от себе си, но аз обичам трудностите. Пожелавам си успех\", каза още бронзовият медалист от световното първенство за младежи през 2018 г.В днешното състезание ще участва още един българин - Йоан Тодоров. Това е вторият от трите предвидени старта в Банско. В събота трябваше да се състои шестият супергигантски слалом. Той обаче беше отменен заради натрупалия сняг.В петък се проведе последната за сезона алпийска комбинация. Тя беше спечелена от французина Алексис Пинтюро, който грабна и малкия кристален глобус в дисциплината.Банско е домакин на стартове от Световната купа по ски алпийски дисциплини за шести път. Министерството на младежта и спорта отпусна 1 милиона лева за организирането на събитието тази година.Спортният министър Красен Кралев пък беше награден от президента на Българската федерация по ски Цеко Минев за приноса му в развитието на ски спорта в България. Поводът беше десетата годишнина от първата Световна купа в Банск", "date": "2019.02.24", "title": "Алберт Попов дебютира в старт от Световната купа в България"}
{"url": "http://www.cross.bg/sofiya-predi-levski-1597423.html", "text": "/КРОСС/ Няколко служители на МВР са пострадали при инцидент преди мача \"Левски\" -ЦСКА - София. По първоначална информация двама служители на столичната полиция са били напръскани със спрей от футболен запалянко, който е задържан. Друг служител на МВР пък е бил ударен с камък. ПоИнцидентът е станал минути преди 12 часа след като автомобили на двете агитки са се засекли на светофар близо до търговския център. В последвалия скандал е започнал и масов бой между фенове на двете агитки. Няма сериозно пострадали от привържениците на двата клуба, съобщиха от МВР, изпочупени са само колите на хората, които са били с тях. Около десет души са задържани от пристигналите на място екипи на МВР.  Те са откарани в различни РПУ-та в София, за да бъде изяснена каква точно е причината за масовото сбиване. Освен задържаните при този инцидент в София има и още трима задържани, двама от тях са арестувани на входа на стадион \"Васил Левски\", тъй като са носили незаконна пиротехника, а един е бил без лична карта. ", "date": "2019.02.24", "title": "Сблъсъци преди дербито \"Левски\" - ЦСКА - София, има ранени полицаи"}
{"url": "http://www.cross.bg/durzhavi-durzhavite-chlenki-vurha-1597428.html", "text": "/КРОСС/ Министър-председателят Бойко Борисов пристигна в египетския град Шарм Ел-Шейх. Той ще участва в срещата на върха между държавите-членки на Европейския съюз и държавите-членки на Лигата на арабските държави. Форумът ще се проведе днес и утре.Срещата на върха в Египет ще събере за първи път държавните и правителствените ръководители от ЕС и Лигата на арабските държави. Целта на форума е да бъде постигнато задълбочаване на европейско-арабското партньорство. Очаква се да бъдат начертани насоки за справяне с глобалните предизвикателства.", "date": "2019.02.24", "title": "Борисов пристигна в Шарм Ел-Шейх за срещата на върха ЕС–АЛ"}
{"url": "http://www.cross.bg/paylinyo-yspya-avtogol-1597426.html", "text": "/КРОСС/ Отборът на Левски поведе на ЦСКА във „вечното дерби” след куриозен автогол на Стивън Перейра в продължението на първото полувреме на двубоя, който се играе на националния стадион „Васил Левски”.Крайният бранител на „червените” не успя да отиграе една наглед лесна топка, която бе центрирана в наказателното поле от Паулиньо, и вместо да я изчисти извън пределите на терена, я насочи в мрежата на собствената си врата. Нищо неподозиращия Черниаускас не успя да реагира по никакъв начин, тъй като не очакваше подобни действия от своя съотборник, зад чийто гръб дебнеше Станислав Костов.Преди центрирането на Паулиньо обаче, символичните гости протестираха за нарушение срещу Иван Турицов. На телевизионните повторения се вижда как бразилецът удря в лицето бранителя на „червените”. Припомняме, че Паулиньо е с жълт картон, а малко преди това Едвин Джеси от ЦСКА бе изгонен с пресилен червен картон.", "date": "2019.02.24", "title": "Левски поведе след куриозен автогол"}
{"url": "http://www.cross.bg/advokatski-visshiya-suvet-1597424.html", "text": "/КРОСС/ Фейсбук общността на българските адвокати, която представлява интересите на 2100 адвокати у нас, поиска оставката на Висшия адвокатски съвет. Причината - бездействието на членовете му за предлагане и приемане на промени в закона за адвокатурата, както и липсата на реакция спрямо промените в закона за мерките срещу изпиране на пари, които предвиждат нарушаване на адвокатската тайна.От общността на адвокатите разкритикуваха вчерашното общо събрание на адвокатите, свикано от Висшия адвокатски съвет, на което не са били обсъдени актуалните проблеми по законите, а са били четени дълги и безсмислени доклади.", "date": "2019.02.24", "title": "Адвокати искат оставката на Висшия адвокатски съвет"}
{"url": "http://www.cross.bg/poslanik-arabiya-sayditska-1597389.html", "text": "/КРОСС/ Саудитска Арабия обяви снощи назначаването на принцеса Рима бинт Бандар Ал Сауд за посланик в САЩ, предадоха Асошиейтед прес и Ройтерс, цитирани от БТА.Това е първият случай в историята на Саудитска Арабия, при който жена бива назначавана за посланик. Принцесата е дъщеря на дългогодишния посланик във Вашингтон Бандар бин Султан Ал Сауд. Предстои й тежка работа за подобряването на двустранните отношения.Досегашният посланик във Вашингтон принц Халед бин Салман Ал Сауд, син на крал Салман и бивш пилот на изтребител, ще бъде назначен за заместник министър на отбраната на Саудитска Арабия.", "date": "2019.02.24", "title": " Първият случай в историята на Саудитска Арабия: жена е назначена за посланик"}
{"url": "http://www.cross.bg/levski-evlogi-hristo-1597388.html", "text": "/КРОСС/ Организацията на движението в центъра на София ще бъде променена заради футболната среща между \"Левски\" и ЦСКА. Дербито е днес на Националния стадион \"Васил Левски\" от 13.00 часа.От Столичната община съобщава, че до 20.00 часа са забранени престоят и паркирането на автомобили при сектор Г на националния стадион, а до 15.00 часа и на моста пред стадиона, както и на ул. \"Ген. Гурко\" между бул. \"Евлоги и Христо Георгиеви\" и бул. \"Васил Левски\".От Столичната община посочват, че от 12.00 часа до края на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки с изключение на автобусите на масовия градски транспорт по ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\"; бул. \"Евлоги и Христо Георгиеви\" между пл. \"Орлов мост\" и бул. \"Черни връх\"; както и по бул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\".", "date": "2019.02.24", "title": "Движението в центъра на София се променя заради дербито между \"Левски\" и ЦСКА"}
{"url": "http://www.cross.bg/margaritov-telefon-posochi-1597390.html", "text": "/КРОСС/ \"Комисията за защита на потребителите (КЗП) забрани нелоялна практика на търговец, който е продал на свой клиент демонсрационен телефон за нов. Върховният административен съд е потвърдил решението на контролния орган\" това съобщи по „Дарик” радио председателят Димитър Маргаритов.„Човекът си закупува телефон, който му се представя за нов, а се оказва, че това е мострен модел, който е бил дълго време изглежда в съответния шоурум, защото той установява, че в паметта на устройството има съхранени снимки, направени преди няколко месеца. Разочарованието е голямо и в случая става въпрос за нелоялен подход от страна на този, който е предложил въпросната стока, представяйки я за нова”, обясни Маргаритов.Председателят на КЗП посочи, че и в миналото контролният орган се е произнасял по подобни казуси. „Без това да бъде представено на вниманието на потребителите, се продаваха като нови т.нар. рециклирани телефони.Т.е. устройството е ползвано известно време, след това са му възстановени фабричните настройки, няма видими следи от това да е било употребявано и сигурно до голяма степен притежава достойнствата на ново”, даде пример той.„Но търговецът е длъжен, винаги когато продава такъв тип стоки, да информира коректно потребителите”, добави Маргаритов”.И посочи, че „това е едно от проявленията на нелоялната търговска практика – спестяването на тази важна информация, която, ако би била известна на съответния човек, той най-вероятно не би продължил по-нататък със сключването на сделката”.По-често обаче в сектора телекомуникации нелоялните практики са свързани с договори за различен тип услуги.„Има случай, в който потребител се оказва обвързан с договор, без да го е подписвал. От него беше изискано да плати сметки за това, че е ползвал услуга. Оказа се, че той е получил оферта по телефон, водил е някакви преговори за сключване на сделката, но договор така и не е подписвал”, даде пример Маргаритов.„Трябва да обърна внимание, че дори и тогава, когато потребители са атакувани по телефон или чрез други комуникационни средства с предложения за определени договори, без да има подпис на хартиен носител, пък било то и изпратен по куриер и върнат обратно по търговеца, правоотношение не може да се породи и съответно не могат да възникнат задължения от такова нещо“, посочи председателят на КЗП.„В конкретния случай недобросъвестни служители на този оператор бяха направили такъв опит, но се установи безспорно, че човекът не е подписвал. Търговецът разбра своята грешка и след намесата на прокуратурата и нашето произнасяне се предприеха необходимите мерки, за да се получи компенсация от засегнатото лице“, обясни още Маргаритов.", "date": "2019.02.24", "title": "Димитър Маргаритов: Забранихме нелоялна практика на телеком, продавал телефон-мостра за нов"}
{"url": "http://www.cross.bg/moskva-proryskite-moldovtzite-1597391.html", "text": "/КРОСС/ Гражданите на Молдова избират между Москва и Запада, съобщава АП.Молдовците започнаха да гласуват на парламентарни избори в бившата съветска република - вот, който дълбоко може да раздели прозападните сили от проруските.Вотът е организиран на фона на широкоразпространена корупция и упадък на демокрацията, отбелязва световната осведомителна агенция. Партиите се нуждае от най-малко 6%, за да преодолеят прага за влизане в законодателния орган. Повече от 3 милиона души имат право да избират депутати за следващите четири години - 101-местен парламент.Молдовците ще гласуват по нова избирателна система, която според критици има за цел да помогне на двете основни партии - проруските социалисти и демократите. Ще се гласува със смесена вместо пропорционална система. Избирателите пряко ще изберат 51 депутати, докато останалите 50 законодатели ще бъдат избрани чрез партийните листи - метод, който облагодетелства двете най-големи партии. Друг фактор е, че 1 милион гласоподаватели - почти 1/3 от електората - работят и живеят в чужбина, предимно в ЕС и Русия.Настоящата управляваща коалиция, която се ръководи от проевропейската Демократическа партия, изгуби подкрепа заради ниския стандарт на живот и корупцията.Радио \"Свободна Европа\" съобщава, позовавайки се на социологически проучвания, че Социалистическата партия, водена от Игор Додон преди да стане президент на Молдова, ще си осигури най-много места. Но проруските социалисти изглежда, че няма да съберат достатъчно подкрепа за мнозинство в парламента.Проевропейската коалиция ACUM и Демократическата партия призовават за балансиращи отношения между Русия и Запада.Два дни преди вота Москва обяви, че разследва схема за пране на пари, в която се подозира, че участва лидер на управляващата Демократическа партия. Времето за обявяване на информацията от Москва се разглежда като опит за оказване на влияние върху резултатите.", "date": "2019.02.24", "title": "Молдовците избират между Москва и Запада на парламентарен вот"}
{"url": "http://www.cross.bg/narut-bitkata-protzenta-1597374.html", "text": "/КРОСС/ Нарът е не само вкусен, но изключително полезен плод. Той може да ви помогне в битката с най-различни заболявания, да подобри цялостното ви здравословно състояние и да повдигне настроението ви.Например…Само 1 чаша със семена от нар съдържа 30 процента от дневната ви доза витамин C, 36 процента от тази на витамин K, 16 процента от витамин B и 12 процента от калий.Редовната консумация на сок от нар може да намали артериалното налягане само за 2 седмици.Нарът може да предотврати образуването на ензими, които вредят на ставите.Нарът намалява нивата на холестерол и регулира кръвообращението.Нарът се препоръчва на пациенти, страдащи от алцхаймер.Нарът е отлично средство при битката с анемия. Имате недостиг на червени кръвни телца? Пийте сок от нар.Нарът е една от малкото сладки храни, полезни за диабетиците.Различни изследвания вече са доказали ефективността на нара в битката с рак на гърдата и простатата.И срещу всякакви други вредни микро организми.Атлетите, които консумират нар преди тренировка, имат повече издръжливост и постигат по-добри резултати.", "date": "2019.02.24", "title": "10 полезни характеристики на нара"}
{"url": "http://www.cross.bg/tema-mladite-bulgariya-1597376.html", "text": "/КРОСС/  Изборен лабиринт. Гост: Проф. Михаил Константинов. На прага на епидемия от морбили. Гост: Проф. Тодор Кантарджиев. Режисьорът Иван Ничев и младите актьори Атанас Найденов и Свилен Русинов представят \"Можеш ли да убиваш?\". Любимци на младите: В студиото Тото от \"Скандау\". Царете на тепиха, баща и син Армен и Едмонд Назарян. Историята разказва Радостин Любомиров. Големите имена на България. Специален гост Райна Кабаиванска.  Японска закусска с мастършеф Петър Михалчев. Храната, която лекува, с диетолога д-р Ана Йорданова. Непознатият Никола Геше, топполицаят на Царство България. Защо едно село в Родопите си купи ресторант? Чии мечти за „Оскари\" ще се сбъднат? Прогнози в „Тази неделя\", с Диана Любенова.„Менделсон\": Рецептата за щастие на волейболната легенда Владо Николов и съпругата му Мая.  Схема за милиони: 86-годишна жена остава без дом. Как действа имотната мафия у нас? Монолог на болката. 40 дни след смъртта на Иван Ласкин: Александра Сърчаджиева, пред Мариян Станков - Мон Дьо. Часове, преди голямата нощ на „Оскарите\". На живо, от Лос Анджелис. Ясен Дараков открехва завесата на бляскавото шоу. ", "date": "2019.02.24", "title": "Теми и гости в сутрешните блокове на телевизиите на 24 февруари"}
{"url": "http://www.cross.bg/voiina-suzdaden-purvi-1597370.html", "text": "/КРОСС/  - Император Диоклециан издава указ за преследване на християните в Римската империя.- Битката при Рослин, част от Първата война за независимост за Шотландия. - Папа Юлиан II отменя наложеното над Венеция отлъчване от Католическата църква. - Папа Григорий XIII представя за първи път Григорианския календар. - За първи път е поставена операта „Орфей\" на Клаудио Монтеверди по либрето на Алесандро Стриджо. - Комисия от римокатолически теолози определя идеята на Николай Коперник за хелиоцентричната система като „безсмислена, абсурдна, и официално еретична, тъй като отявлено противоречи на Светото писание...\". - Състои се премиерата на операта „Риналдо\" от Георг Фридрих Хендел в Лондон. - Император Петър I учредява в Санкт Петербург Кунсткамерата - първия руски музей. - Английският парламент взема решение за прекратяване на Британско-американската война. - Мексико получава независимост от Испания.- Уилям Отис получава патент за парен багер. - Създаден е окръг Ричлънд в щата Илинойс, САЩ. - Излиза „Манифест на комунистическата партия\", написана от Карл Маркс и Фридрих Енгелс.- Кралят на Франция Луи-Филип абдикира от престола; във Франция е обявена Втора република. - Великият църковен събор в Цариград низвергва и осъжда на заточение Иларион Макариополски, Авксентий Велешки и Паисий Пловдивски. - Състои се премиерата на музикалното произведение „В пещерата на планинския цар\" норвежкия композитор Едвард Григ в Осло. - Освободен е град Горна Джумая (дн. Благоевград). - Руско-турска война: Щабът на руската армия пристига в Сан Стефано. - Основан е чилийският град Темуко.- Париж и Брюксел стават първите столици, свързани с телефонна връзка, това също е и първата интернационална телефонна връзка в Европа. - Започва Национално-освободителното въстание в Куба против испанските колонизатори, начело с Хосе Марти.- Създаден е шведският футболен отбор Малмьо ФФ. - Естония приема декларация за независимост от Русия. - С Указ на цар Борис III се премахва наборната военна служба в Българската армия и се преминава към платена доброволческа служба на войнишкия състав. - Създаден е Висшият електорален съд - най-високата инстанция на изборното правосъдие в Бразилия. - В САЩ за първи път е използван найлон за стока за широко потребление - започва производството на найлонова четка за зъби. - Унгария се присъединява към Антикоминтерновия пакт. - Открито е 25-ото Обикновено Народно събрание. - Япония провъзгласява за своя територия островите в Океания. - Излъчено е първото предаване по Радио „Гласът на Америка\". - Втората световна война: Съветска подводница торпилира и потапя край Босфора българския кораб Струма, превозващ 778 български евреи бежанци към Палестина. - Втората световна война: Първа българска армия с командващ генерал-лейтенант Владимир Стойчев получава задачата за провеждане на Мурската операция. - В Аржентина Хуан Перон е избран за президент. - Турция и Иран сключват Багдадския пакт, просъществувал 24 години.- Създадена е кубинска радиостанция Радио Ребелде от Че Гевара. - Закрито е 29-ото Обикновено Народно събрание. - Касиус Клей (Мохамед Али) става за първи път световен шампион по бокс в тежка категория.- Ганайският президент Кваме Нкрума е свален, докато гостува в Чили.- Джими Хендрикс изнася последния си концерт в Англия. - Американският космически кораб Маринър 6 е изстрелян към Марс. - Официално са закрити 13-те Зимни олимпийски игри 1980 в Лейк Плесид, щата Ню Йорк, САЩ. - Бъкингамският дворец обявява годежа на принц Чарлз и лейди Даяна Спенсър. - Дяволският мост (Ардино) на река Арда близо до град Ардино е обявен за паметник на културата. - Започва дипломатическото сътрудничество на Камерун с България. - След представление в Германия зрителите аплодират Лучано Павароти в продължение на 1 час и 7 минути, в резултат на което той излиза на сцената 165 пъти. - Създаден е Национален парк Рила с обща площ 107 924 хектара. - Приключват Зимните олимпийски игри в Солт Лейк Сити. - Българинът подполковник Петко Лилов, който е командир на българския батальон в Кербала, Ирак, е назначен за вицегубернатор на града.- Официално е открит стадионът на Ковънтри Сити - Рикох Арена. - Фидел Кастро се оттегля от поста Президент на Куба, след като близо 50 години изпълнява тази длъжност. - Митрополит Неофит е избран за Патриарх на Българската православна църква. ", "date": "2019.02.24", "title": "24 февруари в историята"}
{"url": "http://www.cross.bg/rodeni-na-fevryari-1597377.html", "text": "/КРОСС/ , световен шампион, олимпийски вицешампион по спортна гимнастика, бивш зам.-министър на младежта и спорта, журналистка, директор на \"БНТ Свят и региони\", актьор, рокпевица, спортен журналист, лекар хирург, зам.-управител на УМБАЛ \"Софиямед\", бивш директор на \"Национална система 112\" ", "date": "2019.02.24", "title": "Родени на 24 февруари "}
{"url": "http://www.cross.bg/minys-sofiya-oblastite-1597378.html", "text": "/КРОСС/ Жълт код за опасно студено време е обявен в 12 области в Западна и Централна България за днес, 24 февруари.През целия ден отрицателни ще останат температурите в областите София - град, София - област, Перник, Ловеч, Габрово, Търговище, Разград и Шумен. В планинската част от областите Монтана, Враца и Велико Търново дневните температури също ще останат под нулата.Ще преобладава слънчево време, над Югоизточна България ще е със значителна облачност и на отделни места там ще превали слаб сняг. Вятърът ще е от север-североизток, ще бъде слаб, в източните райони - умерен. Максималните температури ще са предимно между минус 2° и 3°.Над планините облачността ще е променлива, по-значителна над източната половина от страната. Ще е почти без валежи. Ще духа умерен, по-високите и открити части и временно силен североизточен вятър и остават условията за снегонавявания. Максимална температура на височина 1200 метра - около минус 5°, на 2000 метра - около минус 10°.", "date": "2019.02.24", "title": "Жълт код за студ в 12 области"}
{"url": "http://www.cross.bg/chasa-telegraf-parlament-1597379.html", "text": "/КРОСС/  Парламентът е институцията с най-високи отрицателни оценки за своята работа - 68%, а съдът - с най-ниски положителни - 20%. Това показват данните от новото национално представително проучване на Изследователски център \"Тренд\" по поръчка на вестник \"24 часа\". За над половината от всички българи предстоящите избори за Европейски парламент са важни. Най-важен е евровотът за симпатизантите на БСП и ГЕРБ. Видимо по-слаб интерес към евровота през май се регистрира сред най-младите, което обаче може да се окаже и потенциален електорален разрив за някои формации, посочва изданието. Акцент на първата страница на вестник \"24 часа\" е вчерашният конгрес на Партията на европейските социалисти в Мадрид. \"3 месеца преди изборите за Европейски парламент заваляха щедри обещания\", констатира вестникът и дава за пример обещанието на кандидата на Партията за председател на Еврокомисията Франс Тимерманс да няма разлика в заплащането на мъжете и жените.Нова порция студ и минимални температури от минус 15 градуса ни очакват днес, информира \"Телеграф\", припомняйки, че вчера на много места пътищата бяха блокирани заради снегове и виелици. Следващата седмица обаче се очаква постепенно затопляне. В края на работната седмица в петък Баба Марта ще ни доведе 15 градуса над нулата. И още едно предупреждение от \"Телеграф\" - лихвари предлагат в интернет оферти за бързи кредити. Най-често те предлагат суми от 200 до 5000 лв. само срещу лична карта. В обявите се посочва, че се отпускат средства без доказване на доходи, както и на хора с лошо кредитно досие. Много от офертите са персонално насочени към студенти и пенсионери. Не липсват и предложения от чужденци, които обещават баснословни суми в евро, пише изданието.", "date": "2019.02.24", "title": "Преглед на печата за 24 февруари"}
{"url": "http://www.cross.bg/egipetskiya-durzhavi-visoko-1597380.html", "text": "/КРОСС/ Премиерът  Бойко Борисов ще участва в започващата днес първа среща на върха между държавите-членки на Европейския съюз и страните от Лигата на арабските държави. Форумът ще се проведе  в египетския град Шарм Ел-Шейх, целта е да бъде постигнато задълбочаване на европейско-арабското партньорство и да бъдат очертани насоки за справяне с глобалните предизвикателства. На високо ниво ще се обсъждат теми като търговия и инвестиции, миграция, сигурност и ситуацията в региона. Председателят на Съвета на ЕС Доналд Туск ще бъде съпредседател на срещата на високо равнище заедно с египетския президент Абдел Фатах ас-Сиси.", "date": "2019.02.24", "title": "Премиерът Борисов в Египет за срещата ЕС - Лига на арабските държави"}
{"url": "http://www.cross.bg/tzvyat-taka-nastroenieto-1597375.html", "text": "/КРОСС/ Начинът, по който виждаме заобикалящия ни свят, формира това какви искаме да бъде в живота. Споделяйки своите вкусове, преживявания и интереси, ние разкриваме доста за нашата личност.След като някой се премести в първата си квартира или жилище, дори и да няма достатъчно средства, гледа поне да освежи и подреди всичко по свой вкус. Така може да си позволи да замени белия цвят по стените с нещо прасковено или дори по-свежо или пък да заложи на сивото или зеленото, а в средата да постави любимата си картина.Цветовете, които избираме да ни заобикалят, оказват положително или отрицателно въздействие върху емоциите ни. Така например онези, които се борят с постоянните си притеснения, се успокояват, гледайки боядисаната в зелено стая или хола, който е обсипан с цветя. От друга страна синьото в спалнята или банята може да им носи спокойствие – все пак там човек прекарва най-много време.Ако погледнем по-топлите тонове, червеното не е за всеки. То ни прави по-напрегнати и разтревожени. Малко са онези, които си боядисват хола в червено. В тази връзка може да се каже, че всеки трябва да определи кои са любимите му цветове и кои най-вече го карат да се чувства добре.Въпреки че малцина са онези, които разбират от интериорен дизайн, могат да подберат така цветовете и мебелите си в квартирата или дома, че да привлекат положителните емоции към себе си. Според експерти, правилно подбраният цвят на латекса в помещенията, например, може да влияе на енергийните ни нива.Според специалиста по цветоусещане Лесли Харингтън, дори когато несъзнателно мислим за нюансите на заобикалящата ни среда, всеки цвят може да промени настроението ни. „Цветът може абсолютно да повлияе на поведението на човека и на начина, по който той мисли и чувства. Когато влезете в червена, розова или синя стая, сърдечният ви ритъм ще се промени по различен начин. Това е неволна телесна реакция“, коментира той пред Healthline.Погледнато от психологическа гледна точка, двама души може да нямат еднаква асоциация към един и същ цвят. По данните на експерта, различните ни възприятия за цвят се формират чрез универсални, културни и лични преживявания. Така например червеното, което както казахме, не е предпочитано за боядисване на стените, се свързва с любовта. Може да нямате червени мебели вкъщи, но пък да харесвате да получавате червени балони и цветя на Свети Валентин.Ако сте любител на морето, синьото или тюркоазеното трябва да присъстват в дома, в комбинация с бяло и бежово. Така самата обстановка ще ви напомня за безгрижните летни дни, гмуркане, разглеждане на корали и събиране на мидички. Светложълтото или преливащото в оранжево, е друг пример с цветова гама, която може да повдигне настроението. Тези и други цветове, свързани със слънцето, карат много хора да се отпуснат и усмихнат.Дори една картина в помещението, килим или по-пъстро одеяло, могат да ви донесат усещане за уют и да ви накарат да се усмихнете.", "date": "2019.02.24", "title": "Как цветовете в дома влияят на настроението ни?"}
{"url": "http://www.cross.bg/bili-drygi-kraii-1597382.html", "text": "/КРОСС/ Лавина затрупа няколко души в австрийската област Тирол край границата с Германия вчера следобед, предадоха АП и ДПА.Загинал е един скиор, съобщава австрийската полиция. Четирима други бяха спасени от снега, но аварийните работници продължават да търсят още хора, които може би са били погребани живи.\"От четирите души, които бяха спасени живи, един човек е ранен\", заяви говорителят на полицията Майкъл Едер. Той каза, че всичките петима са били на излет по ски бягане, когато са били ударени от лавината. Все още няма подробности за тяхната самоличност или националност.\"Ние продължаваме да търсим други, които може да са били погребани, но сега става тъмно и ще стане все по-трудно да се намери някой\", добави Едер.Огромната снежна маса е затрупала шосетата, водещи към мястото на лавината, и на този етап за спасяването на затрупаните хора се използват само хеликоптери. На място работят пожарникари, полицаи и обучени кучета, издирващи затрупаните.Снежната грамада е минала покрай хотел северно от езерото Планзее, но не е засегнала самата сграда на хотела.", "date": "2019.02.24", "title": "Няколко затрупани от лавина в Австрия край границата с Германия"}
{"url": "http://www.cross.bg/vreme-snegovalezh-pozharnata-1597381.html", "text": "/КРОСС/ Силен снеговалеж и лошо време парализираха Гърция, съобщава \"Катемерини\".Метеоролозите от meteo.gr съобщиха, че на островите в Егейско море скоростта на вятъра снощи е достигнала повече от 100 км/ч.В областта Атика пожарната е получила 130 повиквания до полунощ в събота за паднали дървета, отнесени покриви и летящи предмети.Две семейства са били блокирани в автомобилите си от лошото време и се е наложило пожарната да се намеси, за да ги спаси.Проблеми има и с корабоплаването заради силния вятър между 8-9 бофорта. Фериботите от пристанищата в Пирея, Рафина и Лаврион не се движат.Заради силен снеговалеж почти 5 часа остана затворен път край Лариса.Силен сняг е валял и в Солун, както и в района на Метеора.Лошото време засегна и полуостров Атон. Пътищата там са затрупани със сняг, а където движението на автомобили е възможно, то се извършва задължително с вериги, съобщават вестник \"Катемерини\".В сила е забрана за движение на товарни автомобили над 3.5 тона по част от пътищата на полуостров Халкидики заради силен снеговалеж. За много райони веригите са задължителни.", "date": "2019.02.24", "title": "Сняг и студ и в Гърция"}
{"url": "http://www.cross.bg/imash-idei-protivopolozhni-1597368.html", "text": "/КРОСС/ „Тестът за първокласна интелигентност е възможността да имаш две противоположни идеи в ума си по едно и също и време и да функционираш нормално.”Франсис Скот Фицджералд ", "date": "2019.02.24", "title": "Тестът за първокласна интелигентност е възможността да имаш две противоположни идеи"}
{"url": "http://www.cross.bg/glavata-glava-predtecha-1597369.html", "text": "/КРОСС/ Когато по злабното искане на Иродиада била отсечена главата на св. Йоан Кръстител и била й поднесена на блюдо, учениците погребали тялото му в Севастия, а главата неговите врагове скрили в Иродовия дворец, на място безчестно.За това узнала Йоана, жена на Иродовия управител Хуза, за която се споменава в Евангелието като за една последователка на Иисуса Христа. Тя тайно взела светата глава и като я положила в съд, с благоговение я погребала в имението на Ирод, на Елеонската планина.Цар Ирод не е знаел нищо за това и като чул за Иисуса, какви велики чудеса прави, много се уплашил и казал: \"Това е Йоан, когото аз обезглавих. Той е възкръснал от мъртвите\".Минали много години. Това имение било купено от един благочестив човек на име Инокентий, който пожелал да построи там църква. Когато започнали да копаят земята из основи, намерили светата глава. По чудесата, които ставали на това място, и по Божие откровение Инокентий узнал, че у него е главата на великия пророк и кръстител Господен. Той я пазел у себе си като най-ценна светиня. Това било първото намиране на главата на Предтеча.Преди смъртта си Инокентий като видял, че навсякъде върлуват езичници, и като желаел да запази от поругание светата глава, пак я скрил в същото място, където я бил намерил.Вече в царуването на Константин Велики, когато възтържествувала в света християнската вяра, двама монаси, които ходили на поклонение на светите места в Йерусалим, получили откровение за мястото, където се намира главата на Предтеча, и я извадили из земята. Това било второто намиране. Като се връщали в отечеството си, те срещнали един беден човек, грънчар, и му поверили своя товар, като се отегчавали сами да го носят. На грънчаря се явил Предтеча и му заповядал да се оттегли от своите спътници. Той донесъл у дома си, в град Емеса, светата глава и оттогава домът му бил благословен с изобилие и всякаква благодат. Пред смъртта си грънчарят открил на своята сестра тайната, като й завещал да пази свято скъпоценната глава на Предтеча и след себе си да я завещае на най-достойния от рода.С течение на времето светата глава някак си попаднала в ръцете на един човек, изпаднал в заблудата на арианската ерес. Принуден да остави жилището си, той скрил в земята главата на Предтеча. На същото място бил издигнат манастир и дълго време никой нищо не знаел за съкровището, скрито в земята, докато в половината на V век благочестивият архимандрит Маркел узнал за него чрез явяване на самия Предтеча. По повеля на император Маркиан главата била пренесена от Емеса в Халкидон, а после – в Цариград.", "date": "2019.02.24", "title": "Първо, второ и трето намиране честната глава на св. Иоан Кръстител"}
{"url": "http://www.cross.bg/chasa-provede-veliko-1597373.html", "text": "/КРОСС/ От 09.30 часа в Патриаршеската катедрала \"Св. Александър Невски\" ще бъде отслужена тържествена архиерейска св. Литургия по повод 6 години от интронизацията на Негово светейшество Българския патриарх и Софийски митрополит Неофит.От 11.00 часа зад храм-паметника „Св. Ал. Невски\" ще се проведе фермерски пазар.От 13.00 часа пред Народното събрание ще се проведе протест и шествие, организирано от инициативата„Референдуми за справедливост\", с искания за оставка на правителството и разпускане на парламента.От 10.00 часа в Спортна зала „Младост\" ще се състои първият интерактивен детски хепънинг.В зала „Младост\" ще се проведе инициативата „Бургас играе волейбол\".От 10.00 часа в заведението на ул. „Иван Аксаков\" №7 за поредна година организацията на ГЕРБ във варненския район „Приморски\" ще проведе конкурс за най-атрактивна мартеница.От 10.00 часа край чешмичките до Община Велико Търново ще се проведе благотворителен базар за мартеници в подкрепа на двойки с репродуктивни проблеми.От 10.00 часа в Мол Велико Търново продължава Фестивала за настолни игри „Настолен град\".От 11.00 часа в Държавен куклен театър „Дора Габе\" ще се състои кукленият спектакъл „Глупавият вълк\".От 10.30 часа читалище „Отец Паисий\" ще раздава мартеници на всички жители на селата Гърляно и Ръсово.Във всички храмове на град Пловдив ще бъде отслужен благодарствен молебен след инцидента на 16 февруари с товарния влак, превозващ пропан-бутан.От 19.00 часа в Дома на културата в Пловдив ще бъде представен новият спектакъл на режисьора Теди Москов.В Сандански ще се проведе 10-ия Зимен университет на Младежки ГЕРБ.От 09.00 часа в храм „Св. вмчк Георги\" Константийският епископ Яков ще оглави Архиерейска света Литургия.От 11.00 часа в Куклен театър ще се състои спектакълът за деца „Меко казано\" от Валери Петров.  ", "date": "2019.02.24", "title": "Предстоящи събития в страната за 24 февруари"}
{"url": "http://www.cross.bg/patriarh-neofit-tzurkva-1597387.html", "text": "/КРОСС/ Днес се навършват 6 години от интронизацията на Негово Светейшество Българския патриарх и Софийски митрополит Неофит. По този повод в Патриаршеската катедрала „Св. Александър Невски“ ще бъде отслужена тържествена архиерейска св. литургия.Богослужението ще бъде излъчено и на живо в официалната страница на Св. Синод във Facebook. Приканват се православните християни да вземат молитвено участие и да съучастват в празника на Българската църква и Светейшия Български патриарх.След кончината на патриарх Максим, на 10 ноември 2012 г. с тайно гласуване Неофит е подкрепен от 1 от 12 присъствали митрополити за наместник-председател на Българската православна църква.На 24 февруари 2013 г. Неофит е избран за патриарх на Българската православна църква с 90 гласа срещу 47 за митрополит Гавриил Ловчански.", "date": "2019.02.24", "title": "6 години от интронизацията на патриарх Неофит"}
{"url": "http://www.cross.bg/pomosht-razstroiistva-zdrave-1597392.html", "text": "/КРОСС/ 14,5% от българите са страдали от психични разстройства в някакъв етап от живота си, показват данните на Националния център по обществено здраве и анализи. 8,4% от тях е делът на тревожните разстройства, 4,5% – на разстройствата на настроението, а 4,7% – на злоупотребата и зависимостта от алкохол и наркотици.И, въпреки че психичните разстройства намаляват, зависимостите растат. Злоупотребата с алкохол и наркотици например се е увеличила от 3, 3 на 4,85 на сто.Едва един от всеки петима с проблеми търси помощ при специалист.Честота на злоупотребата и зависимост към алкохола и наркотичните вещества е по-висока при мъжете. Жените по-малко злоупотребяват. Това каза д-р Захари Зарков, началник на отдел „Психично здраве” в Национален център по обществено здраве и анализи в ефира на „Събуди се” по Нова телевизия.Въпреки, че жените са по-емоционални, те търсят по-често помощ, докато мъжете рядко търсят помощ. Търсенето на помощ е фокуса на нашата работа и превенцията на тези състояния, добави той.Специалистът посочи, че семейните хора страдат по-рядко от депресия. „Живеенето във връзка и с партньор е протективен фактор за развитие на депресията”, обясни той.Д-р Зарков подчерта, че в България се подценява важността на психичното здраве.", "date": "2019.02.24", "title": "14,5% от българите са с психични разстройства"}
{"url": "http://www.cross.bg/hristo-alpinist-vurha-1597371.html", "text": "/КРОСС/ Христо Проданов е роден на 24 февруари 1943 г. в Карлово. Той се увлича от планинарството още от ранните си години. На 14-годишна възраст предприема продължителен поход из Стара планина със своя братовчед и от този момент насетне животът му е белязан от огромната обич към планината. Година по-късно среща случайно на улицата двама алпинисти, които толкова го впечатляват, че за младия Христо не остава нищо друго, освен да отдаде живота си на това занимание. Настрана от голямата любов към планината, той завършва Висшия химико-технологически институт в София и работи като инженер-металург в Перник и в „Кремиковци“. Въпреки това Христо винаги следва своето влечение към алпинизма и през 1961 г. завършва Централната планинарска школа „Мальовица“.През дългите си години като алпинист Христо Проданов извършва много експедиции в Алпите, в Олимп, Кавказ, Памир, Хиндукуш, Хималаите. Голяма част от тях са при изключително тежки условия. Поставя редица рекорди. Неведнъж е на косъм от смъртта. Претърпява травми, загуба на пръсти на краката вследствие на измръзване. Ръководител е на първата българска експедиция на Хималаите през 1981 г. Тогава Христо изкачва сам върха Лхотце  (8516 м) и  става първият българин, изкачил връх с над 8000 м височина.Проданов е първият човек, качил през юли-август 1983 г. три седемхилядни върха в планинския масив Памир в рамките на 28 дни – връх Ленин (7134 м), връх Комунизъм (7495 м) и връх Корженевска (7105 м). Това са само малка част от големите успехи в катеренето, които алпинистът бележи. Колкото и впечатляващ да е списъкът с постиженията му, той не се задоволява с тях. Иска да достигне абсолютния връх, най-високото място на света!Това желание го кара през 1984 г. да се включи като заместник-ръководител по техническите въпроси в национална експедиция до Еверест (8848 м). Малко след 18 ч. на 20 април  Христо се изкачва към върха без кислород, като минава през западния склон, наречен още „Жестокия склон“, заради трудната си проходимост. На върха остава 33 минути. Оставя камерата си там (впоследствие е намерена от Николай Петков на 9 май). Слиза по тъмно, по собствените си стъпки – нещо, което нито един алпинист в света не е правил. Температурите спадат. Извилата се буря принуждава Христо да бивакува на открито, на височина около 8700 м. В “Зоната на смъртта”, без кислород, е на 20, 21  и до последния си дъх на 22 април 1984 г. Първият български алпинист, изкачил се на Еверест – сам и без кислород, остава завинаги на тази височина. Христо Проданов е 155-ият алпинист, стигнал покрива на света.По едни от неговите последни думи, предадени по радиостанцията, се предполага, че тялото му се намира над Голямата сива кула (8700 м).Друг българин – големият алпинист Людмил Янков, жертва своето собствено изкачване на Еверест, за да опита да намери Христо. Въпреки усилията си – преодолява 1330 м денивелация на „един дъх“, Янков не успява да намери своя другар и е принуден да прекрати търсенето. Тялото на Христо Проданов така и не е открито.Така храбрият български алпинист губи живота си в следването на своето призвание. Макар и тялото му да остава завинаги в планината, днес ние помним впечатляващите му дела и се възхищаваме на неговата храброст и умения!", "date": "2019.02.24", "title": "24 февруари 1943 г. – Ражда се първият българин, покорил върха на света"}
