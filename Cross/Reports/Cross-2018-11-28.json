{"url": "http://www.cross.bg/huawei-severnoto-intelekt-1590391.html", "text": "/КРОСС/ С излизането на пазара на новия флагман на Huawei, Mate 20 Pro, Huawei си поставя една нестандартна задача, с която да демонстрира високото ниво на изкуствения интелект в своите устройства - да улови и пресъздаде звука на светлината. Така се ражда проектът „Sound of Light\",   съчетаващ технологии и изкуство, за да покаже едно от най-удивителните природни явления - Северното сияние - под формата на прекрасна симфония.„Sound of Light\" е проект, по който работят съвместно няколко артисти в продължение на няколко месеца, и който тества границите на това до каква степен хората могат да „научат\" изкуствения интелект да разпознава изображения и да създавa мелодии въз основа на тях. Целта пред участниците в проекта е да филмират Северното сияние, след което да научат специалната система с изкуствен интелект, поддържана от Huawei Mate 20 Pro, да разпознава ключовите визуални елементи от записа и да ги превръща в музикални композиции. След това тези композиции се използват за създаването на цяла симфония за оркестър с помощта на Huawei Mate 20 Pro. Предизвикателството пред творческия екип е да създаде неповторимо мултисензорно изживяване, което да демонстрира иновациите в сферата на изкуствения интелект чрез невижданият и нечуван досега език на Северното сияние.От филмирането в Норвегия до концертът във ВиенаВ необятните поля под нощното небе на норвежкия град Тромсьо професионалният фотограф Кйегил Скогли използва таланта си, за да филмира Северното сияние. След като приключва, записът се изпраща в специална лаборатория, където композиторът Марк Сейфриц, лауреат на множество музикални награди, използва специално създадена за целта система с изкуствен интелект, поддържана от Huawei Mate 20 Pro, за да композира музика, базирана на фотографските творби на Скогли. След като музикалните елементи са композирани те биват изпратени на Джеймс Шиърман, един от най-талантливите диригенти и композитори в света, който ги аранжира в симфонията „Sound of Light\", изпълнена от симфоничен оркестър в световноизвестната зала „Брамс Хол\" във Виена. Основна движеща сила на целия творчески процес е изкуственият интелект на Huawei Mate 20 Pro, който предизвиква човешките граници на очакванията за възможностите на мобилните технологии.  \"Моята цел, когато започнах да работя по „Sound of Light\", бе да създам композиция, която да звучи така, сякаш Северното сияние и изкуственият интелект ни говорят чрез музиката\" сподели Джеймс Шиърман.За реализирането на „Sound of Light\" е необходимо много мощно устройство и Huawei Mate 20 Pro се оказва перфектният избор. По време на творческия процес се използват много от технологичните постижения в този флагман за поддържането на специалната AI система.    Като начало екипът от софтуерни инженери трябвало да създаде уникална AI платформа, която да да бъде настроена да разпознава и анализира различните характеристики на светлината. След това изкуственият интелект е „научен\" да свързва музикални елементи със заснети клипове на Северното сияние. Компзиторът Марк Сейфриц отбеляза: \"Въвеждането на изкуствения интелект в моята музика разшири неимоверно творческите ми хоризонти. В момента мога да въведа в AI системата видео на Северното сияние, а тя да анализира компоненти като цвят, размер, светлина и скорост, след което генерира няколко музикални варианта на това, което е „видяла\". След като AI системата разпознае определени светлосенки, тя модулира звука по начин, отразяващ интензитета на композицията. След това аз от своя страна мога да въведа тези елементи в симфонията\".Ролята на Huawei Mate 20 Pro в проекта „Sound of Light\"За генерирането на музикалните компоненти, използвани в симфонията, доскоро щяха да са нужни множество мощни компютри, които да извършват необходимите изчисления. С помощта на специално изградената за целта AI система обаче инженерният екип успява да превърне Mate 20 Pro в суперкомпютър от ново поколение. По време на живото изпълнение преобразуваните данни се подават към електронни музикални инструмени, отново през Mate 20 Pro, които добавят специален акцент в композицията.„Изкуственият интелект от много време е водещ приоритет за научноизследователския екип на Huawei. Както всички революционни за времето си технологии преди него, той ни позволява да разширяваме своите хоризонти и да постигаме неща, които съвсем доскоро сме смятали за невъзможни. Тази идея е олицетворена по прекрасен начин чрез проекта „Sound of Light\" сподели Янмин Уанг, президент на Huawei Consumer Business Group за района на Централна и Източна Европа и Скандинавия. Събитието във Виена - музика, изкуствен интелект и Северното сияниеОтговорът на въпроса „Как звучи Северното сияние?\" бе даден от аудиовизиалната AI програма на Huawei на 28 ноември в световноизвестната концертна зала „Брамс Хол\" във Виена. Пред повече от 300 души публика звукът на Северното сияние бе пресъздаден по невероятен начин от симфоничния оркестър на „Synchron Stage\" под ръководството на диригента Джеймс Шиърман. Събитието, на което водещ бе Ина Забицер, приветства представители на медиите и още много специални гости, които се насладиха на елегантното събитие, организирано от Huawei. Вечерната програма включваше прожекция на специален филм, озаглавен „Генезис\", показващ пътуването на сиянието от небето до сцената, като кулминацията на вечерта бе симфонията „Sound of Light\". А кои са хората, без които това уникално събитие нямаше да бъде възможно?Кйетил Скогли е професионален фотограф, който също така организира и провежда туристически обиколки в района на Северното сияние в Тромсьо, Норвегия. Кйетил е работил с BBC, 60 Minutes Australia и NRK, за които е заснел множество фотографски и видеоматериали, посветени на Северното сияние. Той бе човекът, превел екипа на Huawei през напълно непознатия за тях терен, за да може да бъде достигнато Северното сияние. Неговите познания за уникалното природно явление имат фундаментален принос за развитието на проекта. Марк Сейфриц е един от най-изтъкнатите композитори и продуценти в съвременната музика. Носител е на множество музикални награди и през годините е работил с компании от ранга на Audi, Nike, Levi's, NBA и Reebok. Неговата задача се състои в това да вземе звуковите елементи, създадени от AI програмата, и да ги обедини в симфония. Неговият интерес към творческите колаборации, както и огромните му познания в областта на модерните звукозаписни технологии са много важни за осъществяването на проекта. Джеймс Шиърман е световноизвестен британски диригент, участвал в създаването на музика за над 80 филма, сред които „Красавицата и звярът\", „Манчестър край морето\" и „Хари Потър и огненият бокал\". Приносът на Шиърман за осъществяването на проекта „Sound of Light\" е решаващ заради неговата творческа визия по отношение на комбинирането на спецификите на AI програмата с изпълнението симфоничния оркестър, изсвирил симфонията. Симфоничният оркестър на „Synchron Stage\" е създаден след селектирането на най-изтъкнатите музиканти от виенската симфонична сцена. Оркестърът свири в „Synchron Stage\" в австрийската столица - звукозаписно студио, специализиращо в областта на филмовата музика и симфонични композиции от голям мащаб. Оркестърът притежава огромен опит в сферата на филмовата музика и именно тяхното невероятно умение да създават композиции въз основа на показаните им видеоматериали бе техният незаменим принос за създаването на симфонията \"Sound of Light\".  ", "date": "2018.11.28", "title": "Huawei представя невероятния звук на Северното сияние с помощта на изкуствен интелект"}
{"url": "http://www.cross.bg/avstraliya-zaradi-krava-1590361.html", "text": "/КРОСС/  Гигантска крава избегна ножа заради огромните си размери. При необичайната височина на животното, фермерите преценили, че то няма да може да влезе в съоръжението за транжиране.Кравата е висока 194 сантиметра, тежи 1 400 килограма и е смятана за най-едрото животно в Австралия. Сега тя ще прекара остатъка от живота си в родната ферма в Западна Австралия. ", "date": "2018.11.28", "title": "Пощадиха гигантска крава заради размерите й"}
{"url": "http://www.cross.bg/programata-evro-stoyanov-1590389.html", "text": "/КРОСС/ „Ръст на оборота, подобрена производителност и разкриване на нови работни места гарантира програмата \"Подкрепа за малкия бизнес\" на Европейската банка за възстановяване и развитие (ЕБВР)\", съобщи Мирослав Стоянов, мениджър на програмата за България. Проучване сред компаниите, реализирали проект по програмата, сочи, че 68% от фирмите повишават стокооборота си средно с 30% една година по-късно. 56% подобряват производителността си средно с 26%, а 51% увеличават персонала си с 23% за същия период. В България още подобни данни няма, тъй като от старта на програмата не е изминала година. „За това време бяха одобрени 25 проекта, 15 други са в процес на разглеждане, отпуснати са 200 000 евро като безвъзмездна помощ по проекти на обща стойност 300 000 евро\", обяви г-н Стоянов.  Той представи програмата на първия от поредицата регионални форуми „Искаш бизнесът ти да расте? Ние имаме ноу-хау\", който се състоя в Пловдив. Зам.-министърът на икономиката Лъчезар Борисов и зам.-кметът на Пловдив Стефан Стоянов откриха официално форума, организиран в партньорство с Министерството на икономиката и община Пловдив.Представители на много малки и средни компании от Пловдив и региона се запознаха с възможностите, които дава програмата \"Подкрепа за малкия бизнес\" на ЕБВР. Чрез нея фирмите получават местна и международна експертна помощ за развитие и растеж в различни области като стратегия, маркетинг, финансов мениджмънт, енергийна ефективност и др.  „Имате ли идея или проблем, елате да ги обсъдим заедно и със сигурност ще намерим решение\", подчерта Стоянов. Обикновено одобрението на проекта се получава не по-късно от месец след първата среща с представители на програмата. А месец след приключване на проекта банката изплаща грантовата сума, която е точно 67% от стойността на проекта.Гергана Филипова от пловдивската компания „Биомашиностроене\" сподели личния си опит от реализация на проект по програмата като подчерта съпричастността на екипа на ЕБВР, краткия процес на кандидатстване, одобрение и липсата на бюрокрация и бумащина. „Продължаваме нашето пътешествие заедно\", категорична бе г-жа Филипова. Споделени бяха положителни впечатления от програмата от компании в областта на онлайн търговията, производството на хранителни добавки и лекарства и от страна на консултантите.За да бъдат одобрени, компаниите, които кандидатстват, трябва да са частни, български, да имат годишен оборот до 50 млн. евро и балансово число до 43 млн. евро и под 250 служители. Изисква се и поне двугодишна бизнес история. Програмата работи с компании в почти всички сектори с изключение на военната дейност или производство, тютюн, хазарт и финансови услуги.Представители на Министерството на икономиката запознаха присъстващите с възможностите за подкрепа на малките и средните предприятия чрез програмите на Европейския съюз, мерките на Изпълнителната агенция за насърчаване на малките и средните предприятия и Българската агенция за експортно застраховане.Следващите информационни форуми по програмата „Подкрепа за малкия бизнес\" на ЕБВР ще се проведат в Бургас, Варна и Стара Загора.", "date": "2018.11.28", "title": "Програмата на ЕБВР „Подкрепа за малкия бизнес“ гарантира растеж, нови работни места и повишена конкурентоспособност"}
{"url": "http://www.cross.bg/vasil-petrov-dekemvri-1590357.html", "text": "/КРОСС/  Джаз легендата Васил Петров ще представи нова концертна програма за Рождество Христово в няколко градове. Концертите с Коледна празнична програма започват с Биг Бенд състави и прерастват в симфонични оркестри.  На 13 Декември Васил Петров ще изпълни първия си Коледен концерт с Биг Бенд Велико Търново с диригент Владимир Бошнаков от 19:00ч., в МДТ „Константин Кисимов\" във Велико Търново, и на 15 Декември е в зала България, София с Биг Бенда на Българска Национално Радио с диригент Антони Дончев от 19:30ч. Следват поредицата концерти с новата му концертна програма „Сиунгируща Коледа\" за симфоничен оркестър в Стара Загора, Смолян, Хасково и Враца.Заедно със симфоничният оркестър и хор на Държавна опера-Стара Загора с диригент Владимир Бошнаков, Васил Петров  ще изпълни едни от най-красивите Коледни класики и ще пресъздаде топлината и споделеността, с които свързваме Рождество Христово. На сцената към тях ще се присъединят и Йордан Тоновски (пиано), Кристиян Желев(ударни), Христо Минчев (контрабас) и джаз певицата Весела Морова.Проектът „Сиунгираща Коледа„ с Васил Петров ще бъде представен в Стара Загора на 18 и 19 Декември, от 19:00ч. на сцената на Старозагорската опера, на 20 Декември в Смолян от 18:00ч. в Родопския драматичен театър, на 21 Декември в Хасково от 18:00ч. в читалище „Заря\" , и съвместно със Симфониета -Враца на  27 Декември във Враца от 19:00ч. в Градската концертна зала.  Всяка една от Коледните песни в програмата са подплатени от различната интерпретация на Васил Петров с неочаквани музикални нюанси. Забавните Коледни мелодии са развити в суинг и джаз аранжимент, докосващи балади и красиви валсове.В програмата са включени популярните хитове „Rudolf the Red nosed Reindeer\", \" White Christmas\" , \"Let it snow\", \" Santa Clause is coming to town\", \"Blue Christmas\", \"Jingle Bells\", Have yourself a Merry Little Christmas\" , \"Ave Maria\" , Winter Wonderland\" , \"The Christmas songs\" и авторски Коледни песни на Васил Петров. Билетите са вече в подажба!", "date": "2018.11.28", "title": "Джаз легендата Васил Петров представя нова концертна програма преди Коледа"}
{"url": "http://www.cross.bg/rysiya-ykraiina-makarov-1590386.html", "text": "/КРОСС/ Първо исках да проясня това, което се е случило на 25 ноември в акваторията на Черно море, ще започнем от това. Доколкото разбирам, сега основно се прави акцент върху това, че Русия е провокатор и агресор и е готова към военни действия срещу Украйна. В действителност всичко беше абсолютно по друг начин. На 25 ноември сутринта два военни катера и влекач навлязоха в териториални води на черноморския басейн, в Черно море, подчертавам. Те вървяха от Одеса и се движеха в посока мост през Керченския пролив. Разбира се, когато военни кораби навлизат териториални води на каквато и да е държава, включително България, сигурен съм, тази страна има право да попита кой е той, какво е това и накъде тези военни кораби вървят. Никакви отговори не сме получили. На запитванията ни корабите, тези два катера и влекач, мълчаха. Разбира се, у нас се появи въпрос какво се случва. Защото там, както ви е известно, се намира Керченски мост, вход в Керченския пролив, и съответно този мост има стратегическо значение за Русия. Той съединява Русия и Крим. В тази ситуация се опитахме да спрем тези кораби. Те правеха всичко възможно да избегнат съприкосновението с нас и маневрираха из акваторията недалеч от Керченския пролив.  След това определен период от времето сме се опитвали да ги спрем, след това, когато един от украинските катери въведе в бойна готовност оръдието, което имаше на борда, ние започнахме да реагираме по съответен начин - преминахме към активна фаза и към задържане на тези кораби. Тези кораби бяха задържани и след това докарани в порт Керч, след което беше проверено състоянието на тези кораби. В състава на екипажа намерихме двама офицери от Службата за сигурността на Украйна, които координираха тази провокация. По съответен начин тези хора са задържани и преместени в Симферопол, където се определя мярка за неотклонение. В дадения случай, доколкото разбирам, дума става за тяхното задържане поради незаконно пресичане на границата на Руската Федерация. Това е първо което бих искал да кажа.Що се отнася до втория сюжет, защо се състоя тази провокация? Де факто тази провокация беше организирана от президента Порошенко в навечерието на президентските избори в Украйна. Знаете, че на 31 март са насрочени президентските избори, и затова президентът прави всичко възможно тези избори да не се състоят с оглед на низкия му рейтинг. Затова беше въведено военно положение. Обаче, макар отначало той предложи то да се въведе за 60 дни, беше определено за 30 дни. След ожесточени дебати във Върховната рада посочиха 10 региона от страната. По такъв начин, разбирам, това военно положение предвижда потискане на правата на гражданите, забрана за дейността на политическите партии, забрана на митинги и много други забрани, въвеждане на комендански час и т.н. Така че, както вие разбирате, с оглед на случващото се, това е очевидна провокация на г-н Порошенко. Що се отнася до позицията на ръководството на България - да, чух изказването на г-н Радев на пресконференцията с президента на Полша, и становището на г-н Борисов. Смятам, че изявленията са премерени. Това е абсолютно нормално проявление, израз на това че трябва да намалим напрежението между страните. Това е абсолютно нормално. Всичко, което става, изисква съответни разисквания, но очевидно е че беше извършено незаконно навлизане в териториалните води на Русия и затова моряците могат да бъдат върнати след като бъдат проведени следствени действия и определени по-нататъшни стъпки спрямо моряците. Поне сега съдът се изказа, че те ще бъдат задържани за 30 дни.Въпрос:  Първо, не знам за това, така че не мога да говоря по този въпрос. Но смятам, че това няма никакво отношение към инцидента, това е очевидно. Но мога да ви кажа само едно: не ние въведохме военно положение, не ние навлязохме териториалните води на Украйна. Това беше направено от Украйна. Това е нейната провокация.Въпрос: Това твърди г-н Порошенко. Ние не се подготвяме за война и не искаме да воюваме с нашия братски народ. Това е 100-процентната истина.Въпрос:  Затова ви казвам за провокацията, която много искаше да получи г-н Порошенко. Тъкмо за това, че първо да се отмени срещата на президенти Тръмп и Владимир Путин в Аржентина в кулоарите на Г20. И разбира се, той призовава да се въведат нови санкции срещу Русия, знаем го това и сме готови за това, за съжаление. Това е натрапчивата идея на г-н Порошенко. Но най-важното, ще повторя още веднъж, е че този инцидент е провокация, организирана от президента на Украйна в навечерието на изборите в Украйна.Въпрос:  Инцидентът се случи в териториалните води на Руската Федерация. Във водите на черноморския, повтарям, не азовския, басейн, те вървяха от Одеса и искаха да се пробият в Азовско море. Така разбирам. Дума ставаше тъкмо за това, че всичко се случи в черноморския басейн, в териториалните води на Русия, които винаги са били руски дори до съединяването на Крим с Русия.Въпрос:: Това най-първо зависи от това, в каква степен ще се изпълняват Минските споразумения. Сега сме свидетели на политическата борба, която преминава в Украйна в навечерието на президентските избори, насрочени за 31 март.Въпрос: : Засега не виждам перспективи към подобряване. Засега не виждам. Дай боже, ако те се появят - може би, ако дойде ново ръководство в Украйна. Засега не виждам перспективи за подобряването на отношенията. За съжаление. Ще ви дам един пример: ако ние решим да вземем един танков батальон и да минем направо в Калининградска област. Каква ще е реакцията на балтийските страни? Ако през тяхната територия минат танкове, без да реагират на каквито и да е запитвания. Навярно, това би била тревога, навярно това би се смятало за нападение на страна-членка на НАТО? Но когато същото се случва спрямо Русия, смята се за нормално. Русия била агресор. В какво е агресор? Нима сме навлизали в техните териториални води? Какво сме направили?Разбира се, има редът, по който корабите трябва да преминават под Керченския мост. Да, наистина това е стратегически обект, разбира се, той е много важен за нас. Колко призиви чухме той да бъде взривен? В Украйна, в Киев. Така че наистина трябва да правим проверки. И това се случва без проблеми. Тези кораби, подобни, вече минаваха - по рано, през септември, два кораба минаваха. Военни кораби - нормално минаха, направиха заявка съответна, получиха лоцман - морето там е много плитко. Стигнаха до Бердянск и там акостираха, нямаше проблеми. Но за какво да предприемат провокация? Аз виждам очевидна провокация - това е опит на Порошенко да направи всичко изборите да не се състоят. Много е слаб рейтингът му - той е пети, шести, не знам. Така че няма да прехвърляме от болната глава на здравата. Нека да сме реалисти. ", "date": "2018.11.28", "title": "Анатолий Макаров: Ситуацията в Керченския пролив е провокация"}
{"url": "http://www.cross.bg/detza-poseshtenie-rabota-1590388.html", "text": "/КРОСС/ Д-р Елеонора Лилова е на учебно посещение в „Център за деца и семейства\", гр. Корби, Великобритания, в периода 28-29 ноември. Посещението се финансира от посолството на Великобритания в България и фондация „За нашите деца\", в рамките на изпълнявания от организацията проект „Грижа в ранната възраст\".Целите на визитата са: посещение на доказана добра практика в услугите за ранно детско развитие във Великобритания, обогатяване на разбирането на участниците за интегрираните услуги за ранно детско развитие и начините на постигане на интегриран подход, изграждане на знания за подходите в сферата на работа с родители; изграждане на знания за подходите в сферата на професионалните умения на работната сила;В двудневната програма са включени: История и представяне на Център за деца и семейства „Пен Грийн\", подходи за развитие и интегриране на услугите в Центъра, подходи за работа с родители и привличането им в работата на услугата; начини на работа в Пен Грийн; среща с родители - потребители на услугите Пен Грийн.  Глобалната цел на работното посещение е как видяното в Пен Грийн може да бъде приложено в България.Освен председателят на ДАЗД - д-р Елеонора Лилова, участници в посещението са и експерти от Министерството на труда и социалната политика, Министерството на образованието и науката, Министерството на здравеопазването, Столична община, представители на Фондация „За нашите деца\".", "date": "2018.11.28", "title": "Председателят на ДАЗД е на  учебно посещение в британски Център за деца и семейства"}
{"url": "http://www.cross.bg/amazon-italiya-poshtenski-1590372.html", "text": "/КРОСС/ Американският гигант в онлайн търговията Амазон (Amazon) е получил разрешение да стане пощенски оператор в Италия, съобщи компанията в комюнике, цитирано от Франс прес. Италианското правителство е дало зелена светлина за такава дейност на два от филиалите на компанията.Амазон Италия лоджистика (Amazon Italia Logistica) и Амазон Италия транспорт (Amazon Italia Transport) бяха включени в списъка на пощенските оператори на министерство на икономическото развитие, труда и социалната политика, уточни Амазон.Италианският орган за гарантиране на комуникациите (Agcom) осъди през лятото Амазон да плати глоба от 300 000 евро, тъй като е предлагал пощенски услуги като доставка на колети, без да разполага с разрешението, което е необходимо за това.Гигантът в интернет търговията подаде молба за разрешително до министерство на икономическото развитие, което му е предоставило лиценз и за двата филиала, чиято дейност се контролира от регулаторния орган.Разрешителното позволява на Амазон да доставя по пощата пратка с тегло над 2 килограма, пакети между 20 и 30 килограма, както и спешни писма, на ръка или в предварително уговорено време.\"Сътрудничеството с властите е важно за нас и ние се ангажираме да отговорим възможно най-бързо на отправените към нас забележки\", подчертаха представители на  Амазон. ", "date": "2018.11.28", "title": "Амазон става пощенски оператор в Италия"}
{"url": "http://www.cross.bg/greiis-roburt-niro-1590373.html", "text": "/КРОСС/ Робърт де Ниро потвърди раздялата със съпругата си Грейс Хайтауър след 21 години брак. Преди седмица стана ясно, че 75-годишният актьор и 63-годишната му съпруга вече не живеят заедно.В позиция, разпространена вчера, той казва: \"Грейс и аз имаме 2 красиви деца. Влизаме в период на промяна на нашата връзка, който е труден, но конструктивен процес. Уважавам Грейс като чудесна майка и моля да уважавате личното ни пространство в процеса на развитие на ролите ни като партньори в родителството.\"Робърт и Грейс имат 20-годишен син и 6-годишна дъщеря. Миналата седмица той се появи на събитие в MoMa без половинката си. Де Ниро и Хайтауър бяха заедно последно на 72-рите годишни награди \"Тони\".Това не е първата раздяла на двойката, която се ожени през 1997 г. Робърт и Грейс подновиха брачните си клетви през 2004 г. пред гости и приятели, сред които Мартин Скорсезе, Мерил Стрийп и Бен Стилър. ", "date": "2018.11.28", "title": "Робърт де Ниро проговори за развода"}
{"url": "http://www.cross.bg/plovdiv-grada-chast-1590387.html", "text": "/КРОСС/ Пловдивският булевард „Васил Априлов\", чийто ремонт приключи наскоро,  се превърна буквално във втори Гребен канал след падналия днес дъжд в града под тепетата. Запушени отводнителни шахти предизвикаха наводнението и затрудниха неимоверно трафика по основната градска артерия, която свързва южната и северната част на града. Автомобили и автобуси пъплеха в пиковите часове в индийска нищка. Във фейсбук групата възмутени граждани качиха видеоклипове и снимки на мястото, призовавайки кмета Иван Тотев да поеме отговорност за некачествените ремонти.Водата покрива голяма част от платното и скрива дупките и възможните препятствия, като излага на риск колите и пътуващите в тях хора, категорични са шофьорите. Това не е единственото проблемно място в Пловдив, което се превръща в море по време на дъжд. Придвижването в града е изключително затруднено, заради продължаващите ремонти в централната част на Пловдив. В момента ударно се работи по няколко основни улици, заради започващото след месец домакинство на Европейска столица на културата 2019.Снимка Фейсбук", "date": "2018.11.28", "title": "Централен булевард в Пловдив се превърна във втори Гребен канал"}
{"url": "http://www.cross.bg/sreshta-partii-ninova-1590382.html", "text": "/КРОСС/ На 29 и 30 ноември 2018г., лидерът на БСП  Корнелия Нинова ще участва  в регионална среща на лидерите на партии от страните от Вишеградската четворка-Чехия, Полша, Унгария и Словакия. Това е втората среща, на която е поканен председателят на БСП. Първата, във формат четирите партии плюс БСП, се проведе преди шест месеца в Словакия и приключи с обща декларация. В сегашната среща, към петте партии се присъединява и Хърватия. Разговорите между лидерите ще се състоят в гр Вишеград, Унгария. Темите са- европейска прокуратура, предстоящите европейски избори, миграция и граничен контрол, кохезия и многогодишна финансова рамка на ЕС 2021- 2027.", "date": "2018.11.28", "title": "Нинова ще участва в среща на лидери от страните от Вишеградската четворка"}
{"url": "http://www.cross.bg/skladovete-nyama-skladove-1590378.html", "text": "/КРОСС/ Голям пожар гори в складове за дрехи близо до складовете на Агенция \"Митници\" в Кремиковци. Няма опасност за складовете на агенцията, съобщиха от там за БНТ. Няма пострадали хора.Тези, които са били около складовете, са успели да избягат, както и да подадат сигнал за пожара.На място има около 10 противопожарни екипа, който гасят огъня.Има и полиция, тъй като не е изключено палежът да е умишлен, съобщава БНТ ", "date": "2018.11.28", "title": " Пожар бушува в складове за дрехи в Кремиковци "}
{"url": "http://www.cross.bg/polozhenie-voenno-noemvri-1590381.html", "text": "/КРОСС/ Президентът Петро Порошенко подписа закон за въвеждане на военно положение в редица територии на Украйна и в нейните вътрешни води в акваторията на Керченския проток и Азовско море. Това съобщи прессекретарят на държавния глава Святослав Цеголко, предаде ТАСС. Военното положение влиза в сила за 30 дни от 26 ноември, се казва в публикувания днес документ. На 26 ноември обаче Върховната рада одобри текст, според който военно положение се въвежда от 28 ноември, напомня ТАСС. Киев предприема тази мярка заради кризата в Керченския проток, където руската брегова охрана стреля в неделя по три украински кораба и после ги задържа заедно с екипажите с обвинение, че са навлезли неправомерно в руски териториални води. До влизане в сила на военното положение остава само една стъпка - документът, подписан от президента, да бъде поместен в правителственото издание \"Урядовий куриер\". ТАСС обаче уточнява, че след гласуването в парламента в понеделник \"Урядовий куриер\" неколкократно публикува документи за въвеждане на военно положение, но всеки път ставаше ясно, че това е ставало с нарушение на процедурата или е бил обнародван погрешен текст. В понеделник президентът Порошенко обясни пред депутатите, че военно положение се въвежда само в районите, които непосредствено граничат с Русия, Молдова, включително Приднестровието, а също така по крайбрежието на Черно и Азовско море - а \"именно там, където може да бъде нанесен удар\", уточни той.", "date": "2018.11.28", "title": "Порошенко въведе военно положение в Украйна "}
{"url": "http://www.cross.bg/odrin-dvizhenie-bulgariya-1590379.html", "text": "/КРОСС/ Министерството на външните работи предупреждава пътуващите за и през Северозападна Турция, че са затворени за движение второстепенните пътища в посока Одрин-Хавса и Одрин-Къркларели. Мярката е в резултат от проливните дъждове в областта, преливането на реки и възможността за приливни вълни от микроязовири. По информация на Генералното консулство на Република България в Одрин, ГКПП „Капитан Андреево - Капъкуле\" е отворен за движение, но преминаването през пункта се съобразява с променливата пътна обстановка.Препоръчва се на българските граждани по възможност да не предприемат пътувания в района в следващите 48 часа. При неотложни пътувания да се използва магистралата Одрин - Истанбул, като се следват указанията на граничните власти, пътните служби и полицията.В случай на нужда може да бъде потърсено съдействие от Генералното консулство на Република България в Одрин на телефони +90 2842 140 617 и +90 533 739 6140, както и на дежурния телефон за празнични и почивни дни +90 533 629 8164. ", "date": "2018.11.28", "title": "МВнР с предупреждение за пътуващите в Северозападна Турция "}
{"url": "http://www.cross.bg/zhena-blusna-raiiona-1590383.html", "text": "/КРОСС/ Влакът от София за Бургас блъсна и уби жена тази сутрин в района на гара Стара Загора. Загиналата жена е пресичала на нерегламентирано място, а сигнал за инцидента е получен в 08:56 часа. Загиналата е на 62-години, предполага се, че е била бездомна, която пресичала жп линиите в района на старите гробища.Заради огледа на произшествието движението на влакове бе преустановено за около три часа.", "date": "2018.11.28", "title": "Влак блъсна и уби жена"}
{"url": "http://www.cross.bg/ninova-byudzhet-byudzheta-1590375.html", "text": "/КРОСС/ „Управляващите се намират в парадокса- да предложат \"най-социалния бюджет\", по техните думи, за последните 10 години, а този бюджет изкара хората на социални бунтове по улиците за доходи, за пенсии, за помощ за майки, семейства и деца\". Това заяви председателят на БСП Корнелия Нинова от парламентарната трибуна. Тя попита- дали етикетът „най-социален бюджет\" отговаря на това, което хората чувстват и разбират по джоба си и ежедневието си. Нинова цитира  официални решения на правителството на Бойко Борисов - прагът на бедност е 348 лв. „И в същото време, в бюджета, се казва, че минималната пенсия е 219 лв. Изводът - за да сте живи ви трябват 348 лв, но ние ви даваме 219 лв. Е, как точно ще стане това?\", попита Нинова. Тя подчерта, че 1 200 000 българи живеят с пари под официално обявения праг на бедност. „Трябваше днес този спор и обвиненията към БСП за непоследователност да ги водят отпред, където бяха дошли хора от цяла България. Не посмяхте да ги погледнете в очите и да ми кажете, че ги обричате\", каза още тя. Лидерът на БСП припомни, че левицата е внесла от името на тези хора подписка с 30 000 подписа, която вероятно вече е много по-голяма, в деловодството на парламента, но управляващите не са й обърнали внимание. „Те желаят преизчисляване на всички пенсии със средноосигурителен доход от 2017 г. и това е морално, справедливо и правилно. Ние предлагаме преизчисляване на всички пенсии със средноосигурителен доход от 2013 г., защото не сме популисти, защото не обещаваме невъзможни неща, защото разбираме, че преизчисляване със средноосигурителен доход от 2017 г., което струва 1.6 млрд. лв на бюджета, е невъзможна задача за началото на 2019 г.\", допълни тя. Нинова подчерта, че БСП прави аргументирани предложения, които хем отговарят на нуждите на хората в трета възраст, хем са разумни за финансовата стабилност на страната и за параметрите на бюджета. „Прави впечатление, че това е и най-мълчаливият бюджет. Проверихме - няма случай в историята на българското Народно събрание, откакто то съществува, да е внесен бюджет от правителството, да е дебатиран повече от 11 часа и да няма изказване от мнозинството и от правителството\", каза още председателят на БСП. 11 часа БСП защитава Алтернативния си бюджет. Вие мълчите- или нямате аргументи, или нямате компетентност. Ако това се случва в европейска държава, европейците щяха да си помислят, че БСП управлява, а ГЕРБ са опозиция\", каза още Корнелия Нинова.", "date": "2018.11.28", "title": "Корнелия Нинова към ГЕРБ: 11 часа мълчите за бюджета, аргументи ли нямате или компетентност"}
{"url": "http://www.cross.bg/prebroyavaneto-fond-zhilishtniya-1590384.html", "text": "/КРОСС/ Министерският съвет одобри проект на Закон за преброяване на населението и жилищния фонд в България през 2021 година, съобщи пресслужбата на кабинета.Резултатите от преброяването ще се използват и за нуждите на европейската статистика, като през 2021 г. се планира провеждане на преброяване на населението и жилищния фонд във всички държави-членки на Европейския съюз.В закона се регламентира подготовката, организацията и провеждането на мероприятията по преброяването през 2021 година. Установяват се общи правила за събиране, обработване и разпространение на данни за населението и жилищния фонд, определят се задълженията и отговорностите на органите на преброяването, преброителите и контрольорите.За референтна дата, към която ще се отнасят събраните по време на преброяването данни, е определен 22 януари 2021 година, а самото изследване ще е в периода от 22 януари до 15 февруари 2021 година.За втори път в страната ни преброяването ще се проведе на два етапа - първият (22 - 31 януари 2021 г.) ще дава възможност за попълване на електронна преброителна карта, а във втория (1 - 15 февруари 2021 г.) ще се извършват посещения на домакинствата, сградите и жилищата от преброители.", "date": "2018.11.28", "title": "Преброяваме се през 2021 г."}
{"url": "http://www.cross.bg/evropa-novite-slychai-1590385.html", "text": "/КРОСС/ Повече от 130 000 души са диагностицирани с вируса ХИВ миналата година в Източна Европа - най-високият ръст за региона досега, докато броят на новите заразени в Западна Европа намалява, съобщиха Ройтерс и ДПА.Почти 159 000 нови случаи на зараза с ХИВ са съобщени в Европа през 2017 г., посочва докладът на Европейския център за превенция и контрол на заболяванията и на Световната здравна организация, издаден във връзка с предстоящия Световен ден за борба със СПИН на 1 декември. От новите случаи 75 процента са в Русия и Украйна.Заразените с ХИВ в 53-те държави, попадащи в Европейския регион на Световната здравна организация, са над два милиона души.Напоследък броят на новите случаи е сравнително нисък, но късната диагноза остава проблем. Всеки втори новодиагностициран заразен вече е в напреднал стадий. Един от пет заразени пък не знае това. Затова здравните агенции призоваха за повече изследвания за откриване на вируса ХИВ.В европейския регион ХИВ поразява много повече мъже - 70 процента от новите диагнози на ХИВ за 2017 г. Положителното развитие за Европа е, че намаляват случаите на зараза между хомосексуалните мъже.Общите тенденции показват, че Европейският регион няма да изпълни поставената от ООН цел за елиминиране на ХИВ/СПИН до 2030 г.", "date": "2018.11.28", "title": "Увеличават се новите случаи на зараза с вируса ХИВ в Източна Европа "}
{"url": "http://www.cross.bg/elhovo-lesovo-kamion-1590363.html", "text": "/КРОСС/  Служител на „Гранична полиция\" в Елхово загина, след като колата му бе пометена от товарен камион. Инцидентът затвори международния път Елхово - Лесово и стана причина за километрични опашки от тировеКатастрофата е станала около 6 ч. сутринта. Вероятната причина е висока скорост на водача на камиона, несъобразена с мократа настилка.Пътят между Елхово и Лесово остава затворен вече 5 часа, а леките автомобили се движат по обходен маршрут.Колони от тирове в двете посоки изчакват движението да бъде пуснато, което вероятно ще стане в близките два часа. На същото място преди месец турски шофьор на камион уби младо семейство. ", "date": "2018.11.28", "title": "Граничен полицай загина в катастрофа на пътя Елхово – Лесово"}
{"url": "http://www.cross.bg/korneliya-dnes-ninova-1590366.html", "text": "/КРОСС/  „Днес продължаваме битката за вас. Всички разбират, че с такива пенсии днес не може да се живее, при увеличени цени на ток, парно, вода, хляб и лекарства\". Това заяви председателят на БСП Корнелия Нинова по време на протеста на пенсионерите. Тя е категорична, че трябва да се осигурят средства от бюджета, така че да се вдигне  минималната пенсия, да се постигне такова увеличение на пенсиите, което да гарантира на възрастните хора да живеят достойно. „Защото цял живот сте дали за България. И днес ние, младите, вашите деца и внуци, сме длъжни да ви осигурим достойни старини\", подчерта тя. Нинова посочи, че заплатите на депутатите са част от големия въпрос за неравенствата и отворената ножица между политици и народ. „Това е една от причините да сте вие тук, днес. Несправедливо е нашите заплати да се увеличават автоматично с ръста на средната заплата. За трети път внасяме предложение заплатите на депутатите да се намалят и да се изчисляват към минималната, а не към средната. Ако управляващите отново го отхвърлят, ви гарантирам, че като имаме мнозинство в парламента, това ще е първата работа, която ще свършим\", каза още Корнелия Нинова.„Благодарим, че сте тук, защото така ни давате сила, знаем, че не сме сами и заедно, рано или късно, ще успеем. Не се предавайте!\", призова председателят на БСП. Тя предложи протестът да излъчи представители, които да влязат в парламента, за да чуят как „БСП за България\" ще отстоява докрай преизчисляването на всички пенсии и Закона за възрастните хора.  ", "date": "2018.11.28", "title": "Корнелия Нинова към протестиращите пенсионери: Продължаваме битката за вас! "}
{"url": "http://www.cross.bg/stefanovski-stepen-naychna-1590364.html", "text": "/КРОСС/  Големият македонски драматург и писател Горан Стефановски е починал внезапно снощи в Лондон, съобщи агенция МИА. На 24 октомври той беше удостоен с почетната научна степен \"Доктор хонорис кауза\" от ректора на НАТФИЗ проф. д-р Станислав Семерджиев.66-годишният драматург е брат на легендарния китарист Влатко Стефановски. Той беше 20-ата знаменитост, която получи тази научна степен от НАТФИЗ след Никита Михалков, Дейвид Линч, Едуард Олби, Карлос Саура, Иржи Менцел, Клаудия Кардинале и др., предаде Нова телевизия.Македонецът е автор на над 30 пиеси, поставяни по света, сред които „Диво месо\", „Двойно дъно\", „Татуирани души\", „Черна дупка\". Последната под режисурата на проф. Иван Добчев ще се играе до края на сезона в театъра на НАТФИЗ.\"Театърът е много добър начин да контролираш смъртта и да я държиш на дистанция от себе си, както и да пееш песни за смъртта, младите девици и възрастните госпожи. Невероятно е как на сцената може да си едновременно жив и мъртъв\", каза Горан Стефановски при получаването на почетната научна степен. ", "date": "2018.11.28", "title": "Внезапно почина големият македонски драматург Горан Стефановски"}
{"url": "http://www.cross.bg/petrov-deiinostite-leva-1590365.html", "text": "/КРОСС/  Извършени са 40% от дейностите по източване на нефтени продукти от потъналия през 1921 г. кораб „Мопанг\". Това заяви изпълнителният директор на ИА „Морска администрация\" к.д.п. Живко Петров пред журналисти във връзка с приключването на работата за този сезон. Той обяви още, че дейностите ще бъдат възобновени през пролетта при подходящи метеорологични условия.Кап. Петров представи резултатите до този момент като посочи, че разплатените средства до сега са 687 405 лева, фактурираните са в размер на 1 098 000 лева, които възлизат на около 40 % от отпуснатия бюджет от 2,5 млн. лева.По отношение на физическото изпълнение той обобщи, че до приключване на работите за сезона са източени 400 кубика нефтоводна смес като под вода е работено 24 дни, подготовката и мобилизацията на екипите преди фактическите дейности е била 5 дни. По първоначални разчети и по договор са предвидени 64 дена за цялостното източване на резервоарите.„Веднага щом метеорологичните условия позволяват да бъдат подновени дейностите ще продължи източването, като усилията на екипите са насочени това да стане преди началото на активния туристически сезон 2019 г.\", каза в заключение кап. Живко Петров.На въпроси от журналисти дали на дъното на Черно море лежат още подобни кораби, той отговори, че има предположения за такива като за следващата година е планирано обследване на потъналия през Втората световна война кораб „Родина\". Кап. Петров уточни, че в цяла Европа има потънали кораби именно от този исторически период и те са предизвикателства за много държави, тъй като след 70-80 г. под вода започват да ерозират в голяма степен и създават предпоставки от ситуации като тази, която наблюдавахме при кораба „Мопанг\".", "date": "2018.11.28", "title": "Кап. Живко Петров: Извършени са 40 % от дейностите по източване на нефтени продукти от „Мопанг“ "}
{"url": "http://www.cross.bg/pomosht-nyama-lichnata-1590369.html", "text": "/КРОСС/ Майките от протестната инициатива \"Системата ни убива\" публикуваха протестно отворено писмо до председателя на Народното събрание, премиера, министрите на финансите и на социалната политика, омбудсмана и медиите. В него те заявяват, че отново са излъгани, а след вчерашното заседание на социалната парламентарна комисия е станало ясно, че Законът за личната помощ по думите им е \"осакатен до 100% инвалидизация\".За децата с най-тежките увреждания, които имат право на месечна помощ от 930 лева, и използват асистент по новия закон за личната помощ, ще се приспадат по 380 лева месечно в полза на общината доставчик, независимо от броя на определените часове за лична помощ. Това решиха депутатите от комисията на второ четен, с което предизвикаха и възмущението на омбудсмана Мая Манолова.Според тях е извършена подмяна на текстове и законът ще влезе в сила без да има финансов ресурс за неговото прилагане. Това ще доведе до дискриминация и списъци на чакащи за лична помощ, алармират майките.В лично обръщение към Бойко Борисов и Владислав Горанов, майките заявяват: \"Освен че ни излъгахте отново, Вие ни се подигравате\".\"150 млн. са факт, но те не отиват за Закона за личната помощ, а за Закона за хората с увреждания. Не може да се гласува закон, за който няма пари. Това е прах в очите\", коментира пред БНР Мая Стоицева - представител на родителите на деца с увреждания.\"Те на практика не са се изгубили, но отиват за новата финансова подкрепа, която ще влезе в сила от януари и която вече се определя до линията на бедността. Реално тези 150 млн. отиват за политики за хората с увреждания. Проблемът е, че се гласува един закон - този за личната помощ, за който няма финансиране. Това, което вчера \"взриви\", беше една добавена алинея към преходните и заключителни разпоредби, която казва, че тези 71 млн., които са предвидени за лични асистенти, всъщност са предвидени от януари до септември и на практика оставят Закона за личната помощ без нито един лев подкрепа\", подчерта Стоицева и попита какво става след 1 септември с асистентите. Тя допълни още, че на практика идеята за отчитане на личните нужди се срива напълно. Майките на деца с увреждания не разбират защо политиците са направили този ход. Стоицева бе категорична, че са в готовност за протести.\"Ако протестите се възобновят, те вече трябва да са за отговорност за това защо няма средства, кой не го реши, кой и как го прецени, дали няма средства или няма воля\", отбеляза тя.Снимка: Булфото", "date": "2018.11.28", "title": " Майките от \"Системата ни убива\" към Борисов: Пак ни излъгахте и ни се подиграхте"}
{"url": "http://www.cross.bg/goldman-sachs-sushto-1590368.html", "text": "/КРОСС/ През 2019 година най-успешните инвестиции ще са в петрол, злато и някои основни суровини като метали и зърно. Това се казва в предназначено за клиенти съобщение на Goldman Sachs, цитирано от Bloomberg.От инвестиционната банка смятат, че въпреки спада в цените на тези основни борсови стоки, промяна може да има още след срещата на Г - 20 в Аржентина в края на седмицата. Очаква се важна среща на Доналд Тръм и Си Цзинпин, на която може да се намери и решение на търговския спор между двете държави. Ако това стане, цената на металите ще се увеличи, защото производството в Китай отново ще се върне към силен икономически ръст.В началото на декември пък е важната сбирка на ОПЕК, на която ще се реши дали да има намаляване на добивите от страните - членки. Това също е стимул за промяна в тенденциите на петролния пазар.Goldman Sachs прогнозира също поевтиняване на долара спрямо еврото и забавяне на американската икономика. Това пък ще стимулира ценови ръст на златото, любимия актив в кризисни ситуации за инвеститорите. ", "date": "2018.11.28", "title": "Goldman Sachs: През 2019 г. инвестирайте в петрол, злато и метали"}
{"url": "http://www.cross.bg/sigyrnostta-suvetut-federatziya-1590374.html", "text": "/КРОСС/ Под ръководството на министър-председателя Бойко Борисов Съветът по сигурността към Министерския съвет проведе днес заседание. Приета беше позиция на Съвета по сблъсъка между украински и руски кораби в района на Керченския пролив и Азовско море.В позицията се посочва, че опасното нарастване на напрежението в Азовско море през последните дни е довело до задържане на украински кораби и техните екипажи, както и до раняване на украински военнослужещи. Съветът по сигурността счита, че тези действия от страна на Руската федерация са недопустими.„В интерес на всички е Руската федерация и Украйна да проявят сдържаност, а напрежението да бъде преодоляно с диалог. Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право\", пише още в позицията.Съветът по сигурността към МС ще продължи да следи внимателно ситуацията, включително в тясно сътрудничество с партньорите в ЕС и НАТО, се казва в прессъобщението на МС. ", "date": "2018.11.28", "title": "Съветът по сигурността към МС: Действията в Азовско море са недопустими "}
{"url": "http://www.cross.bg/evropa-spasitelite-sreshtata-1590371.html", "text": "/КРОСС/ Пожарникари от цяла Европа се събират в София. Националният синдикат на пожарникарите и спасителите „Огнеборец\" ще бъде домакин на срещата на борда на Европейския пожарникарски съюз и алианс (EFFUA). Събитието ще се проведе от 13.30 часа на 29 и 30.11.2018 година в хотел „ЕКСПО\".На срещата ще се обсъждат предизвикателствата, стоящи пред пожарните и спасителни служби в Европа, продиктувани от климатичните промени и увеличаващия се интензитет на пожарите, наводненията и други природни бедствия.Други основни теми, които ще бъдат дискутирани, са условията на труд, доходите и заболеваемостта на пожарникарите и спасителите както в Европа, така и в световен мащаб и мерките, които трябва да се предприемат за намаляването на професионалните заболявания.", "date": "2018.11.28", "title": "Пожарникари от цяла Европа се срещат в София"}
{"url": "http://www.cross.bg/vsichki-pensii-pensiite-1590367.html", "text": "/КРОСС/  „Ще представим в залата на парламента исканията на пенсионерите, ще ги отстояваме и ще ги гласуваме\". Това заяви лидерът на БСП Корнелия Нинова пред медии в НС след среща с представители на протестиращи  пенсионерски организации. Тя подчерта, че парламентът гледа бюджета на ДОО, който засяга размера на минималната пенсия и преизчисляването на всички пенсии.  Председателят на БСП каза, че пенсионерите са събрали над 30 хил. подписа от цялата страна с искане за преизчисляване на всички пенсии, което БСП е внесла в деловодството на НС. „В нашия Алтернативен бюджет направихме предложение за преизчисляване на всички пенсии със средния осигурителен доход от 2013г., правим го за поредна година\", заяви тя и припомни, че левицата е единствената партия, която през 2008г. реално, при управление,  е преизчислила всички пенсии. По думите й в момента това е изключително наложително. „Размерът на пенсиите страшно много изостава от цените, които се вдигнаха в последните месеци. Държим на преизчисляване на пенсиите на всички пенсионери, като сме посочили и източника на средствата -  увеличението на максималния осигурителен доход\", заяви Нинова. : Само БСП откликна на нашите искания„Бяхме поканили всички парламентарни групи, но единствено ПГ на „БСП за България откликна на нашите искания и внасят нашите предложения\", заяви председателят на Инициативния комитет за петицията и декларацията за преизчисление на пенсиите, внесени в НС ген. Васил  Върбанов. „За пръв път се обединихме  с останалите пенсионерски организации, за да не считат, че като ни разделят,  ще ни владеят\"- каза Върбанов: Със сегашния размер на пенсиите живеем жалко „Със сегашния размер на пенсиите живеем жалко, особено при увеличението на всички разходи в един дом. Няма как да оцелеем\", заяви Димитър Кисимов, представител на Българска асоциация на пенсионерите. „Чувстваме се забравени от държавата си, която сме изградили и сме дали всичко за нея\", каза още той. :  Искаме достойни пенсии за нормален живот„Искаме достойни пенсии за нормален живот\", заяви Валентина Николова, председател на Съюз на пенсионерите 2004, с над 85 хил. члена в цялата страна. „Протестираме в цялата страна в защита на нашите интереси. Призовавам всички пенсионерски организации, заедно, да продължим да се борим за преизчисляване на пенсиите и увеличаване на минималните пенсии\", каза още тя.", "date": "2018.11.28", "title": "Корнелия Нинова: Ще отстояваме исканията на пенсионерите"}
{"url": "http://www.cross.bg/proizvodstvo-obrazyvano-nelegalnite-1590376.html", "text": "/КРОСС/ В Гранично полицейско управление - Ново село към 21.30 часа на 26 ноември е получена информация чрез технически средства за група от хора, преминаващи река Марица. Незабавно са проведени заградителни действия. Граничните полицаи са спрели на около 2 километра от мястото оранжев микробус, управляван от 32-годишен мъж от Хасково. В превозното средство те установили 13 мъже без документи за самоличност. 10 от чужденците заявили, че са от Афганистан, трима - от Пакистан. Шофьорът и нелегалните имигранти са задържани.Уведомена е районната прокуратура в Свиленград. Срещу нелегалните имигранти е образувано бързо производство по чл.279, ал.1 от НК. Те са настанени в СДВНЧ-Любимец. Срещу водача на автомобила е образувано бързо производство по чл. 281 от НК. Работата по случая продължава. ", "date": "2018.11.28", "title": "Гранични полицаи задържаха 13 незаконни мигранти от Афганистан и Пакистан "}
{"url": "http://www.cross.bg/bileti-mrezhi-sotzialnite-1590355.html", "text": "/КРОСС/  МВР задържа 34-годишен мъж, мамил клиенти в социалните мрежи с евтини самолетни билети, съобщиха от МВР.Той е действал като активен блогър, представял се с друга самоличност и предлагал онлайн закупуване на билети за самолет на изгодни цени за екзотични дестинации - Сингапур, Банкок, Мексико и САЩ. Жертви на изгодните оферти станали част от приятелите му в социалните мрежи, с някои от които е контактувал от години.Особено активно мъжът е действал от края на 2016 г. до август 2017 г.Той е обвинен за измама. Мярката му за задържане е удължена до 72 часа, а работата по образуваното разследване от прокуратурата в София продължава. ", "date": "2018.11.28", "title": "Хванаха мъж, мамил хора в социалните мрежи с евтини самолетни билети "}
{"url": "http://www.cross.bg/zaplati-stachka-borba-1590347.html", "text": "/КРОСС/  Гръцките синдикати провеждат поредната обща национална стачка в борба срещу безработицата и ниските заплати. Силно е засегнат транспортът. Не се движи нито един влак в страната. Всички плавателни съдове остават на котва, а пристанищните работници обявиха протестни демонстрации на всички портове по обяд .Метрото и градската железница в Атина също не се движат, както и автобусите в Солун. В ефективни протестни действия са лекари, учители, държавни служители и работещите в общините. Синдикатите призовават за масово участие в протестните демонстрации в цялата страна. Исканията на протестиращите са за по-високи заплати и пенсии, мерки за борба с безработицата, повече средства за здравеопазване и образование, както и подкрепа към фермерите.Днешната 24-часова стачка се провежда в знак на протест срещу проектобюджета, който се обсъжда в парламента.", "date": "2018.11.28", "title": "Обща национална стачка заради ниските заплати и високата безработица блокира Гърция"}
{"url": "http://www.cross.bg/tzatzarov-bili-borisov-1590328.html", "text": "/КРОСС/  Късогледство, невежество, къса памет, безотговорност, чувство за безнаказаност, наглост или банална корупция? Всеки данъкоплатец може сам да анализира знаковите действия на ключови длъжностни лица само през последните 5 дни. И да си направи изводите за дейността им 365 дни вгодината. Години наред!- Финансовият министър живее безплатно в луксозен апартамент на кръстниците си от 6 години и го декларира тази година за първи път. Обяснението, което дава, е: \"Този апартамент ми е предоставен през 2012година за ползване от близък мой роднина, кръстник на двете ми деца и на мен. Първо, в случая не говорим за тази хипотеза, предоставена от някой бизнесмен, по-скоро предоставена от някой роднина. От законова гледнаточка ми е кръстник, и аз, ако имах някакви притеснения, нямаше да го декларирам, и то по начина, по който действително се ползва\".Ключовите неща тук са две: Първото е, че кръстникът по никакъв начин не е роднина, още по-малко близък. А законът забранява зависимостите и конфликта на интереси. Второто е, че една от най-овластените фигури вдържавата ни съобщава, чеПоследното - в помощ на прокуратурата, която в петък сутринта обяви, че е образувано разследване срещу Горанов за престъпление по служба и търговия с влияние и че то е възложено на антикорупционната комисия(КПКОНПИ).- Въпреки официалното възлагане лично от главния прокурор Сотир Цацаров (който досега не знаел къде живеят министрите) шефът на КПКОНПИ Пламен Георгиев заяви във вторник пред любимата трибуна на властта - агенция \"Пик\", че бил озадачен, че проверява министъра, защото никой не му го бил възлагал. И се чудел как \"някакви журналисти\" му поставят срокове до 8 декември да е прегледал имотните декларации на хората във властта. Срокът е посочен в антикорупционния закон.- Относно това какво са установили до момента, което е информация от силен обществен интерес, от пресцентъра на КПКОНПИ искат въпроси по Закона за достъп до обществена информация. Това е директно нарушение на същия закон, защото в него е казано ясно, че процедурата по достъп не се прилага за информацията от обществен интерес - нея администрацията е длъжна сама да качва на сайта си, без да се налага изобщо да бъде питана. Според програма \"Достъп до информация\", която обучава държавнитеслужители на закона, за неспазване на тази разпоредба дори може да бъде налагана глоба на пиарите на властта.- Националната агенция по приходите (НАП) не отговаря на въпросите на в. \"Сега\" дали е ревизирала десетината фирми на кръстниците на финансовия министър, кога и с какъв резултат. Във вторник служител на пресцентъра на НАП обясни, че говорителят Росен Бъчваров е в отпуск и затова не си вдига телефона. Тъй като въпросите били изпратени на неговия мейл,,че \"Сега\" задава въпроси *Служителите му не били прочели и във вестника, където вече два поредни дни въпросът е в заглавията на информациите за Горанов. - В неделя от Брюксел премиерът Бойко Борисов заяви, че няма коментар за министъра си, въпреки че именно той трябва да има отговор какво следваот, меко казано, неудобния факт. Борисов препрати към Горанов, който бил достатъчно голям, че да се обяснява сам. Толкова за отношението на премиера към зависимостите на управлението му.- В \"Шоуто на Слави\" в сряда Борисов се обиди на въпроса защо правителството си трае по скандалитe за \"Джи Пи Груп\" и \"Юлен\"*. *На въпрос защо държавата не е предприела нищо срещу концесионера на скизоната на Банско \"Юлен\", премиерът обяви: \"Сигналите, които получих от \"Зелените\", съм ги пратил към прокуратурата\", и добави, че главният прокурор може да отговори.- На следващия ден Цацаров заяви в същото шоу: \"Знаем кой е реалният собственик на \"Юлен\". Не мога по памет да кажа, но щом искате, ще го обявим\", каза той. В петък в напоителното си съобщение по темата пресцентърът му пропусна да назове името на собственика. „Сега\" попита говорителя Румяна Арнаудова защо това се пропуска и кой е реалният собственик, но от петък до сега няма отговор. Пред \"Дневник\" Арнаудова обясни, че прокуратурата все още чака информация от властите на Вирджинските острови за регистрираната в офшорната зона фирма \"Такс сървисиз лимитед\", която държи най-голям дял в собствеността на  \"Юлен\".Т.е. на практикакой е действителният собственик на фирмата. Премиерът обаче го знае: през март каза, че всеки е наясно, че \"Юлен\" е на Цеко Минев, или поне на свързани с него хора, а ПИБ веднага отрекоха.- Екоминистърът Нено Димов се оправда, че проблемите с концесията били заложени още през 2001 г. и ще отнеме много време, докато се изчистят. Димов беше зам.-министър, когато беше подготвена и сключенаскандалната концесия.- В рамките на няколко минути в \"Шоуто на Слави\" Цацаров заяви, че изтеклите скандални записи на хора от най-високото ниво на управление не били по негово време, а след това обясни, че всъщност не били намеренидоказателства за престъпление. - Пак в шоуто Цацаров призна гигантската корупция в цялата държава ипо-специално във Варна, но смята, че няма отговорност за нея, защото виновни били всички в управлението. В частност градът се задушавал от групировката ТИМ и всички обществени поръчки се печелели от една и същафирма, както твърди зрител, чийто въпрос Слави Трифонов зададе в ефир. \"Не мога да оспоря фактите, които са посочени в този въпрос. Варненската окръжна прокуратура от много време не е имала каквото и да есилно дело за корупция. Колегите, които я ръководят, ако ме слушат, отговора на техните съграждани го дължат самите те\", отговори Цацаров.- Финансовият министър и Националната агенция за приходите не са виновни за 16-те милиарда несъбран ДДС през последните десетина години, смята Цацаров. Виновен за гигантските данъчни загуби е парламентът според него, а „раздуването на това е пропаганден ход на определени медии\".- Инспекторатът на Министерството на правосъдието не откри нарушения във факта, че Агенцията по вписванията си раздаде щедри премии \"за постигнати резултати\" точно за периода, когато Търговският регистър беше блокиран 18 дни, а бизнесът понесе тежки щети. Но проверката не изясни в какво се състоят \"постигнатите резултати\" на служителите. С това въпросът ще мине за приключен въпреки всеобщото мнение и въпреки оценките на Горанов и Борисов, че бонусите са неприемливи.- Агенцията по вписванията скри вътрешните си правила, по които са раздадени щедрите бонуси - 600 хил. лв. плюс 90 хил. лв. осигуровки върху тях. Документът, който е бил променен два пъти точно преди последното раздаване на пари, беше изпратен на \"Сега\" в нечетлив вид, след като се изчака инспекторатът да приключи проверката си с извод, че премиите са законни.- Пак Министерството на правосъдието и подчинената му служба \"Изпълнение на наказанията\" разпространиха захаросано съобщение до медиите, че в следствените арести в София всичко е цветя и рози. Т.е. арестуванатаДесислава Иванчева си измисля. Както и адвокатката й.Това е само за 5 дни! Подбрахме само най-фрапиращото. Нагли и арогантни лъжи. Този мутренско-мафиотски сериал се точи вече години, щедро и доброволно финансиран от данъкоплатците.Автор Светлана ГеоргиеваКарикатура ", "date": "2018.11.28", "title": "Българските власти - ни лукс яли, ни лукс мирисали"}
{"url": "http://www.cross.bg/plovdiv-dete-semeiistvo-1590345.html", "text": "/КРОСС/  Две новородени са били изоставени от майките си в Университетската болница в Пловдив. В първия случай жената е избягала 5 часа след раждането на сина си Илия. Момченцето е шесто дете за майката. Второто изоставено дете се казва Златка и е недоносено. Теглото му е едва 1,5 кг. Децата са в добро здравословно състояние и са настанени в отделението по неонатология.Момиченцето утре ще отиде в приемно семейство. Другото дете ще бъде настанено в приемно семейство другата седмица. Златка е родена недоносена в Първомай. Отглежда се при нас докато достигне необходимите килограми, за да отиде в приемно семейство. В момента е абсолютно здрава, каза началникът на отделението по неонатология в УМБАЛ \"Пловдив\" д-р Диана Аргирова. Тя заяви, че родителите на момиченцето не са установили контакт с лекарите. Илия е роден на 21 декември в Университетската болница. След като е избягала, майката не е потърсила сина си. Момченцето е 19-ото поред изоставено дете в болницата. Приемно семейство вече е заявило желанието си да се грижи за него.Майката на Златка е подписала декларация за пълно осиновяване. Родителите на момченцето също казаха, че ще подпишат такава декларация. След като децата са настанени в приемни семейства предстои да бъдат записани в регистъра за осиновяване, информира директорът на Дирекция \"Социално подпомагане\" - Пловдив Надя Танева. ", "date": "2018.11.28", "title": "Две бебета са изоставени от майките си в Университетска болница Пловдив"}
{"url": "http://www.cross.bg/tzentrove-turgovski-evakyirani-1590356.html", "text": "/КРОСС/  Няколко хиляди души са били евакуирани от 10 столични търговски центрове поради съобщения за заплахи от експлозия, съобщи по данни на спешните служби.\"Оперативните служби получиха съобщения за опасност от експлозия в повече от 10 търговски центрове, като няколко хиляди души бяха евакуирани от сградите\", каза източникът на агенцията. Сред евакуираните търговски центрове са \"Цветният\", \"Атриум\", \"Мегаполис\".По-рано бе съобщено и за заплахи от експлозия в търговските центрове „Капитолий\" и „Горбушкин двор\", от които посетителите и персонала са евакуирани.На място полицаи и обучени кучета обследват територията на търговските центрове. ", "date": "2018.11.28", "title": "Хиляди евакуирани от 10 търговски центъра в Москва "}
{"url": "http://www.cross.bg/zastrahovka-putyvane-razhodi-1590340.html", "text": "/КРОСС/ С наближаване на натоварения зимен сезон и зачестяващите закъснения на полетите, все повече хора намират решение в сключването на застраховка за своето пътуване. Нужно ли е обаче времето да е лошо, за да направим такава или тя трябва да е част от всяко наше пътуване?При пътуване в чужбина могат да се откроят основно 2 типа застраховки - за анулация на пътуване и обикновена турситическа застраховка.на пътуването е по-рядко потребявана услуга, но е изключително полезна при възможна промяна в плановете. Както става ясно от името й, тя важи в случаите когато поради основателни причини (най-често медицински), пътникът няма възможност да осъществи своето пътуване и му се наложи да го отмени.Тогава застрахователят следва да покрие всички разходи по закупени самолетни билети, хотелско настаняване и др.Този тип застраховка може да се закупи най-късно 72 часа след закупуването на самолетния билет. Цена й не е фиксирана, тъй като се определя от стойността на самолетния билет, и е подходяща за хора, които организират пътуванията си доста по-рано или чиито планове е възможно да се променят., която може да обхваща широк спектър от покрития, сред които медицински разходи и асистанс, злополука, загуба на трудоспособност, търсене и спасяване в планина, изгубен, откраднат или повреден багаж, закъснение на полет и много други.Цената на застраховката може да варира в зависимост от своите покрития и таван на обезщетенията, но със сигурност не е висок разход, предвид множеството рискови ситуации, на които се излагаме по време на път.За сравнение, при закъснение на полет повече от 4 часа, авиокомпанията би могла да обезщети пътник, завел оплакване, а застрахователната компания ще поеме разходите, направени по време на престоя на летището.Затова е добре всеки разходен документ, направен за храна или вода да се запази и представи пред застрахователите.Експертите съветват, когато купуваме застраховка, да се запознаем добре с нейните условия, правила и изключения.Задължително е да носим застрахователната си полица по време на пътуването, защото тя съдържа важни детайли, както и спешен телефон за връзка, ако се наложи. ", "date": "2018.11.28", "title": "Туристическа застраховка – задължителното условие за пътуване без грижи"}
{"url": "http://www.cross.bg/nyama-obshtinite-boiichev-1590390.html", "text": "/КРОСС/ „Този бюджет носи със себе си все по-големи неравенства и ще продължи да отдалечава България от Европа\". Това заяви народният представител от ПГ на „БСП за България\" . Той подчерта, че бюджетът по същество е финансов изразител на провежданата политика на едно правителство. „Един изключително значим проблем е неравенството. В България то е едно от най-големите в Европа\", подчерта Бойчев. По неговите думи в бюджета се запазва съотношението- 70% приходи от косвени данъци за сметка на преките данъци. „Това прехвърля тежестта върху най-ниско доходните групи от българското население. Управляващите не подкрепиха нашето предложение за въвеждане на по-справедливо данъчно облагане\", каза още той.Като тежък проблем в България, Бойчев посочи и все по-големите регионални различия. „Има региони, които са бели петна, където българските граждани са оставени без перспектива за развитие. БСП предлага въвеждане на два фонда - Фонд регионално развитие в рамките на 300 млн.лв., насочен към стимулиране на изостаналите региони, и Фонд за рехабилитация на четвъртокласната пътна мрежа, в рамките на 400 млн. лв. - тази изостанала от инвестиции мрежа за развитие\", допълни народният представител. Като друг тежък проблем в страната ни, той посочи все по-големия спад на инвестиции, който статистиката показва. „Отговор в бюджета няма\", подчерта Бойчев.: И следващата година общините остават в подчинено положение от централната изпълнителна власт„И следващата година общините остават в подчинено положение от централната изпълнителна власт. На практика голяма част от предложенията на Националното сдружение на общините, взети на Управителен съвет на сдружението с пълен консенсус от представители на всички политически сили в местната власт, не бяха възприети от вносителя на проекта на бюджет\", заяви народният представител Николай Иванов. Той е на мнение, че увеличението на заплатите в делегираните от държавата дейности, както и ръстът на минималната работна заплата е похвално действие, но много закъсняло и не е стъпка към засилване на ролята на местната власт за по-добър живот в общините. „Липсва  всякаква политика през бюджетите на общините или с други финансови инструменти за адекватна регионална политика. Отдавна се отказаха и от целенасочените инвестиционни програми за изостаналите региони. С финансиране на парче, чрез постановление на Министерски съвет, още повече задълбочават регионалните различия\", каза още Николай Иванов. : Бюджет 2019 няма да спомогне  е за маналяване на различията между регионите„С приходите и разходите, които са заложени в бюджета за 2019г. отново няма възможност да се намалят големите различния между отделните региони в страната\", заяви народният представител от ПГ на левицата Дора Янкова. Тя подчерта, че третокласната пътна мрежа отново няма да получи необходимия ресурс, въпреки дългоочакваната ТОЛ - системата, която е трябвало да донесе още много пари, но това няма да се случи през 2019г. „За това в капиталовите разходи ние сме заложили повече 630  млн. лв.\", каза още тя. „От обещаваните от управляващите програми за целенасочено развитие, към средата на мандата им, няма развита нито една такава. Ние предлагаме Национален фонд за инвестиции, в който да има 500 млн. лв. за икономическо оживление на общините. Предлагаме и 240 млн.лв увеличение на средствата за общините.\"- отбеляза Дора Янкова. Бюджета за 2019 г. - разпределение на едни пари с цел изхарчване„Бюджетът за 2019 г. може да се формулира като разпределение на едни пари с цел изхарчване\", заяви народният представител Красимир Янков. Той обясни, че Държавният бюджет е ресурс, с който освен да се обезпечават потребностите в определени сектори, трябва да се търсят и възможности за финансиране в инициативи, които да са със стратегическа и с добавена стойност. „Замразените доходи за целия период на упарвлението ви, води до тежко социално разслояване, което е в основата на настоящите народни вълнения. Опитите да увеличите доходите в някои от секторите няма резултат\", обърна се той към управляващите. Янков подчерта, че вложените пари за саниране в два поредни бюджета показват, че управляващите са социално неадекватни, което доказва и целият Бюджет за 2019г. ", "date": "2018.11.28", "title": "Жельо Бойчев: Бюджет 2019 носи със себе си все по-големи неравенства "}
{"url": "http://www.cross.bg/manolova-otgovornost-naredbata-1590358.html", "text": "/КРОСС/  Омбудсманът Мая Манолова изпрати становище до председателя на Комисията за финансов надзор Карина Караиванова по повод общественото обсъждане на проекта на Наредбата, която въвежда т. нар. система „бонус - малус\", чрез която ще се коригира размера на застрахователната премия според поведението на водача на моторното превозно средство.  Мая Манолова е категорична, че проектът на Наредбата нарушава правата и интересите на гражданите, защото остава впечатление, че в нея са изведени на преден план интересите на застрахователите.  Омбудсманът подчертава, че съгласно Кодекса на застраховането по задължителната „Гражданска отговорност\" на автомобилистите са застраховани собственикът, ползвателят и държателят на моторното превозно средство. Това изключва автоматично МПС-тата като обект на начисляване на клас бонус-малус. „Вината за нанесени вреди и съответно отговорността за тях може да се търси само и единствено от водача. Не автомобилите са причина за високия брой на пътнотранспортни произшествия за 2016 и 2017 г. Не автомобилите са причина за високия брой на установените нарушения при управлението им. Причината е човешкият фактор. Оттам нататък всички правила, свързани с определяне, прехвърляне  на бонус-малус и т.н. на МПС са незаконосъобразни, необосновани и несправедливи\", пише в становището си Манолова.Тя е категорична, че аргументът на КФН, че така ще се избегнат злоупотреби от страна на недобросъвестни шофьори, не почива на никаква житейска и правна логика.„Що за аргумент би било да погазваш права на изрядните купувачи на автомобили, само за да спреш неизряден водач да заобиколи системата\", пита риторично омбудсманът.  В становището си Мая Манолова посочва още, че чрез намаляване на застрахователната премия се стимулират водачите, които през съответния период са спазвали правилата за движение и не са допуснали нарушения или ПТП. Но от друга страна, се допуска същите тези водачи да бъдат наказани за това, че купуват автомобил, с който е извършено нарушение или ПТП, за което те нямат вина и не носят отговорност. Манолова обръща внимание още, че не е редно собственик на МПС да носи отговорност за поведението на друг шофьор, извършил нарушение със същия автомобил. Общественият защитник подчертава, че е необходим механизъм, по който неправомерно взетите суми за застрахователна премия, да бъдат възстановени в най-кратък срок от застрахователя. „Не става ясно как са определени по тежест нарушенията, при които се повишават наказателните точки, влияещи на малуса на лицето, предвид една от целите на Наредбата - да се създадат условия за намаляване на ПТП и особено на тежките от тях\", посочва още Мая Манолова.Според нея размиването на отговорност, вменяването на чужда вина, с което се приравняват изрядните водачи с нарушителите, не е начинът за създаване на условия за намаляване на ПТП.В заключение омбудсманът предлага на КФН, МВР, МТИТС да направят задълбочена оценка на последиците, които биха предизвикали разпоредбите на Наредбата, за да се намерят справедливи механизми за прилагане на системата бонус-малус.", "date": "2018.11.28", "title": "Мая Манолова: Бонус-малус нарушава граждански права"}
{"url": "http://www.cross.bg/odrin-grad-silni-1590362.html", "text": "/КРОСС/  Силни дъждове причиниха наводнения в Одрин.  Главни пътища в окръга са затворени, съобщава турската телевизия НТВ. Улици в град Одрин са под вода, наводнени са приземни етажи.Затворени за движение са пътищата Хавса - Одрин и Къркларели - Одрин. Затруднения при движението има по главния булевард в град Одрин - „Ататюрк\". Очаква се валежите да продължат и утре", "date": "2018.11.28", "title": "Силни дъждове причиниха наводнения в Одрин"}
{"url": "http://www.cross.bg/sreshtata-trump-kremul-1590359.html", "text": "/КРОСС/  Кремъл заяви днес, че Вашингтон не е уведомявал Москва за отменяне на срещата между президентите Доналд Тръмп и Владимир Путин на лидерския форум на Г-20 в Аржентина тази седмица, предаде БТА.Говорителят на Кремъл добави, че подготовката за нея все още е в ход, съобщи ТАСС.Тръмп заяви вчера, че може да отмени срещата, след като Русия задържа три украински военни кораба край бреговете на Крим. Президентът на САЩ обаче допълни, че все още очаква пълния доклад на своя екип по националната сигурност за случая.Прессекретарят на руския президент Дмитрий Песков каза днес пред репортери, че Кремъл знае за изявлението на Тръмп, но добави, че срещата е одобрена и подготовката за нея продължава.Прессекретарят не уточни в кой ден от престоя на Путин в Аржентина ще се състои срещата с американския му колега, допълва ТАСС.Двудневната среща на върха на Г-20 започва на 30 ноември. ", "date": "2018.11.28", "title": "Кремъл не знае за отмяна на срещата Тръмп – Путин"}
{"url": "http://www.cross.bg/real-roma-taka-1590360.html", "text": "/КРОСС/  \"Реал\" Мадрид победи \"Рома\" с 2:0 като гост в мач от петия кръг на груповата фаза в Шампионската лига. Така \"лос меренгес\" си осигуриха първата позиция в седма група насред \"Олимпико\" в Рим. Испанците сложиха край на серията на италианския си съперник, който имаше 7 поредни успеха у дома в Шампионската лига.\"Рома\" има за какво да съжалява, тъй като доминираше през първото полувреме и като по чудо не се оттегли с преднина на почивката. Малко преди нея Дженгиз Юндер от състава на домакините направи пропуска на сезона. Младокът не съумя да се разпише от около 5 метра на празна врата.Стигна се до 46-ата минута, когато стражът Робин Олсен не изрита добре топката, а поставеният под напрежение Федерико Фасио подари топката на Гарет Бейл и уелсецът не сбърка - 1:0 за \"Реал\".Още в следващата си опасна атака тимът на Сантяго Солари вкара втори гол. Бейл намери Карим Бензема, който свали за Лукас Васкес и резултатът стана 2:0 за гостите.Така \"Реал\" вече има 12 точки, пред \"Рома\" с 9, а \"Виктория\" Пилзен и ЦСКА Москва са с по 4 и ще водят битка за място в Лига Европа. ", "date": "2018.11.28", "title": "\"Реал\" пречупи \"Рома\" на \"Олимпико\""}
{"url": "http://www.cross.bg/rysiya-polyostrov-s--1590348.html", "text": "/КРОСС/  Русия ще разположи нов дивизион на зенитно-ракетна система С-400 на Кримския полуостров, съобщиха Ройтерс и Асошиейтед прес, като се позовават на руски медии. Новият комплекс ще застъпи на бойно дежурство до края на годината, предаде агенция РИА новости. Новината за засилването на противовъздушната отбрана на окупирания полуостров беше разпространена три дни след като Русия задържа три кораба на украинските военноморски сили в Керченския проток и арестува екипажите им.", "date": "2018.11.28", "title": "Русия разполага зенитно-ракетни системи С-400 в Крим"}
{"url": "http://www.cross.bg/leva-osigyritelen-reshi-1590346.html", "text": "/КРОСС/  С 400 лева се увеличава максималният осигурителен праг, реши окончателно парламентът. От догодина той ще бъде 3 000 лева, реши Народното събрание.Депутатите запазиха настоящото равнище на минималното и максималното обезщетение за безработица. Това означава, че всеки ден един безработен, който има право на минимално обезщетение, ще получава девет лева, а на максимално - малко над 74 лева. Георги Гьоков от левицата настояваше за увеличение на тези размери, за което ще са нужни 28 млн. лева допълнително в бюджета на държавното обществено осигуряване:\"Тези 28 милиона обяснихме откъде ще дойдат в бюджета на фонд \"Безработица\" - от увеличената минимална работна заплата, от увеличения максимален осигурителен доход и от трансфери от държавния бюджет\".По-рано депутатите замразиха и за догодина на 380 лева месечно обезщетението за втората година за отглеждане на дете. Депутатът от БСП Филип Попов настоя за увеличаване на месечната помощ до 640 лева\"С 380 лева, или под 400 лева, няма как да се отглеждат деца в България\". ", "date": "2018.11.28", "title": "Максималният осигурителен праг става 3000 лева, обезщетенията за безработица - същите"}
{"url": "http://www.cross.bg/iqos-bulgariya-prodykti-1590349.html", "text": "/КРОСС/  Само месец след световната премиера в Япония, IQOS 3 и IQOS 3 Multi бяха официално представени и в България на събитие, състояло се на 27-и ноември в София.Събитието също отбеляза 1 година от стъпването на IQOS в страната и събра над 700 съмишленици на идеята за ускоряване на промяната към бездимна среда в България и почитатели на революционната технология с бранда IQOS. Сред гостите бяха най-верните поддръжници на IQOS, представители на бизнеса, науката, медиите и редица популярни лица.От компанията подчертаха, че новите IQOS 3 и IQOS 3 Multi са разработени на базата на получената обратна връзка от потребителите от 43 държави по света, в които днес се предлага IQOS. Новите устройства са с подобрен дизайн и функционалности - те са по-здрави, по-компактни и по-лесни за употреба.  Това, което е запазено при новата серия IQOS 3 е първокласната технология на Филип Морис за нагряване на тютюн, с която се елиминира горенето, както и продължаващите научни изследвания, които вече доказаха намаленото образуване на вредни токсични вещества и които имат за цел да докажат намаления риск за здравето в сравнение с пушенето на традиционните цигари.„България е сред страните по света, в които вече десетки хиляди пълнолетни пушачи възприеха употребата на бездимни продукти като по-добрата алтернатива и спряха да пушат благодарение на системата за нагряване на тютюн IQOS.  Днес почти 6 милиона пълнолетни пушачи по света са преминали на IQOS за 4-те години след старта на IQOS в Япония, като част от тях са в България и са сред гостите тази вечер.\" заяви генералният мениджър Джордж Маргонис по време на официалното откриване.В своето кратко изявление, Джордж Маргонис сподели, че като всеки новаторски продукт и IQOS не е идеален и може би никога няма да бъде идеален. „IQOS е сред малкото продукти, които правят революция в своя сектор и променят гледната точка на потребителите и така се извършва голямата промяна за по-добър свят без дим.\", допълни генералният мениджър на Филип Морис. *** ", "date": "2018.11.28", "title": "Филип Морис представи  IQOS 3 И IQOS 3 MULTI в България"}
{"url": "http://www.cross.bg/byrgas-vrata-zemyata-1590334.html", "text": "/КРОСС/ Зрелищна спецакция в Бургас и София: 20 души бяха арестувани за разпространение на наркотици, униформени обискираха и фен клуба на \"Левски\" в Бургас. Сред задържаните е и Тодор Атанасов, известен като Томи Черния. Погрешка служителите на реда нахлуха и в апартаментите на случайни граждани по време на арестите.Вчера чух удар по вратата. Станах веднага и тръгнах да видя какво става. Реших, че някой разбива входната врата. Когато отворих, видях мъже с черни качулки. Единият ми се разкрещя и каза да легна на земята. Той светеше с фенерче в лицето ми. Видях, че са разбили една врата на етажа. Долу на земята имаше кози крак, а едно от момчетата държеше огромен чук, разказа Йонка Манолова. Тя сподели, че до последно не е била сигурна дали това наистина са били полицаи, защото никой не е показал документи. След спецакцията съпругът на Манолова е с високо кръвно и пие хапчета.Имало е информация, че лицето може да се укрива и на трите адреса. Затова е назначена проверка, която да изясни фактите и обстоятелствата по случая. Служителите са били инструктирани какви действия могат да извършват. Фактът, че са притеснени граждани е обезпокоителен. Изпратени са служители, които да възстановят нанесените щети. Гражданите приеха помощта, като ни съдействат, заяви заместник-главният секретар на МВР Георги Арабаджиев. ", "date": "2018.11.28", "title": "Полицаи разбиха погрешка апартамента на пенсионери при спецакция в Бургас"}
{"url": "http://www.cross.bg/vladislav-goranov-koryptziyata-1590350.html", "text": "/КРОСС/  По разпореждане на главния прокурор на Р България г-н Сотир Цацаров, Върховна касационна прокуратура започна извършване на проверка по повод зададен въпрос в телевизионното предаване „Шоуто на Слави\" по bТVза това, че „министърът на финансите живее в апартамент от 180 кв.м. в луксозен жилищен комплекс, предоставен му безвъзмездно от български бизнесмен\".В рамките на извършената лично от прокурор от ВКП проверка, на 26.11.2018 г. бяха снети писмени обяснения от министъра на финансите Владислав Горанов, а на 27.11.2018 г. от две лица, собственици на жилището, ползвано от Владислав Горанов.С постановление от 28.11.2018 г. на основание чл.145 ал.1 т.3 от Закона за съдебната власт, чл.82 и чл.83, т.8 от Закона за противодействие на корупцията и за отнемане на незаконно придобитото имущество, Върховна касационна прокуратура разпореди на Дирекция „Противодействие на корупцията\" при КПКОНПИ извършване на отделни, конкретни действия по проверката. Проверката се извършва и на основание чл.8 от Инструкция № 2 от 05.09.2018г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор г-н Сотир Цацаров и от председателя на КПКОНПИ г-н Пламен Георгиев.Върховна касационна прокуратура е определила 20 дневен срок за извършване на проверката.Къде и как жвиее финансовият министър Владислав Горанов се обсъжда активно още от 2015 година. Още тогава се  писа за къщата на Владислав Горанов в елитната вилна зона \"Ярема\" край София. Тогава строители и съседи споделиха, че министър Горанов вдига къщата. Според експертна оценка на брокери на недвижими имоти имотът ще струва между 1-1,5 млн лв, с уговорката, че в зависимост от обзавеждането цената вероятно ще се вдигне.   ", "date": "2018.11.28", "title": "ВКС проверява жилището на финансовия министър"}
{"url": "http://www.cross.bg/mesta-vyatur-regiona-1590380.html", "text": "/КРОСС/ Сняг и катастрофи затвориха пътища. Най-тежка е ситуацията на път Е-79 между Видин и Монтана. Там ТИР се обърна и затвори пътя тази сутрин, в различни участъци има и още няколко катастрофи.Спряно е движението на тирове между Мездра и Ботевград, има закъсали тирове по пътя към Оряхово. Заради снегопочисване се спира движението на тежки камиони.Оранжев код е в сила за 6 области в Източна България - Бургаска, Варненска, Добричка, Шуменска, Разградска и Търговищка. Tам се очаква силен сняг и вятър и има опасност от поледици.Обстановката ве усложнена от снеговалежа и силния вятър, чиято скорост е над 50 км/час. Снежната покривка на места в региона достига до 25 сантиметра. Областният управител Галин Григоров обясни, че 23 населени места са без ток, а в други три електрозахранването е частично нарушено. Причината са повредени от мокрия сняг и силния вятър електропроводи. Екипи на електроразпределителното дружество работят по отстраняване на авариите. Предполага се, че до края на деня електрозахранването ще бъде възстановено.Заради силни снегонавявания и намалена видимост е ограничено движението на камиони над 12 тона по направленията от Русе за Бяла, Разград и Силистра. Останалите пътища в региона са проходими при зимни условия. Григоров обясни, че няма данни за аварирали автомобили и бедстващи хора по пътищата в региона.Силният вятър в  повреди част от покрива на средното училище \"Христо Ботев\", съобщи дежурният в общинския съвет по сигурност. По думите му заради риска голямо парче ламарина от физкултурния салон да падне на земята и да застраши преминаващите ученици мястото е било оградено със сигнална лента. Служители на пожарната вече са отстранили отрязъка от ламарината, но фирмата, ремонтирала сградата, трябва да обследва цялата покривна конструкция.Вятърът, чиято скорост достига до около 8 метра в секунда, като прогнозата е да се усили, може да образува снегонавявания и преспи, съобщи дежурният в метеорологичната обсерватория в Добрич. В областта валежите от сняг са интензивни.Сняг вали в цялата , пътищата са мокри, на места заснежени, но обработени, съобщи дежурният в Областното пътно управление. Пътните настилки се лугират от 19 машини на пътноподдържащите фирми. Температурата в региона е в интервала от минус два до минус един. Няма въведени ограничения за движение по пътищата в областта, не е постъпвала информация и за населени места без ток и вода.Информацията е на БНТ ", "date": "2018.11.28", "title": " Усложнена зимна обстановка в страната "}
{"url": "http://www.cross.bg/putya-zapochva-otsechkata-1590377.html", "text": "/КРОСС/ Започва поетапно пропускането на тежкотоварни автомобили над 12 тона по пътя I-5 Бяла - Русе. По-рано днес движението по него беше ограничено за снегопочистване поради снегонавяванията, които на места достигат между половин и един метър. Отсечката се почиства от 16 машини. 6 машини работят по снегопочистването на пътя I-4 Севлиево - Велико Търново. Отсечката се опесъчава, тъй като са възможни заледявания от спадането на температурите. Необходимо е шофьорите да карат внимателно, със съобразена със зимните условия скорост и да спазват нужната дистанция.", "date": "2018.11.28", "title": "Започва пропускането на тежкотоварните автомобили по пътя I-5 Бяла - Русе"}
{"url": "http://www.cross.bg/predlozhenie-preizchislyavane-pensiya-1590351.html", "text": "/КРОСС/ Стигнахме до много интересен момент- минималният размер на пенсията за осигурителен стаж и възраст. Спомням си за едни предизборни обещания за 300 лв. минимален размер за пенсията от Обединени патриоти. Като гледам, сме доста далеч от тази сума и няма предложение, направено от патриотите, за такава пенсия. Това означава само едно - отказали са се от това предложение.  Няма как да говорят, че до края на мандата ще стигне 300 лв. пенсията. Доказват крилатата фраза от Ото фон Бисмарк - най-много се лъже преди избори, по време на война и след лов. Спомням си как от тази трибуна, още в началото на този мандат,  Обединени патриоти  говореха, че когато на 30 ноември 2016 г. са предложили увеличение на минималната пенсия на 200 лв и преизчисляване на всички останали пенсии и другото предложение- за увеличаване на 300 лв., но без преизчисляване на останалите пенсии- не са получили подкрепа от тогавашната парламентарна група на БСП. После тезата се смени и твърдението стана- БСП  ги е подкрепила, но с малко гласове и не са им стигнали 5 гласа, за да се приеме предложението. Тези твърдения, които представляват неистини, бяха изречени от Волен Сидеров и Славчо Атанасов. Може би си мислите, че една неистина, повторена 100 пъти, ще се превърне в истина, но това не е така. Затова, уважаеми патриоти, след всяко ваше изказване в тази посока, ще ви казвам истината. И тя е: прегласуване, проведено на 30.11.2016 г. в 13:22 часа, по ваше предложение по Закона за бюджета на ДОО за 2017г., второ гласуване, чл. 10, предложение от Валери Симеонов, за минимален размер на пенсията за осигурителен стаж и възраст 200 лв и преизчисляване на всички пенсии. Резултатите са: гласували 143 народни представители, „за\" - 69, „против\" - 13, „въздържали се\" - 61. Парламентарната група на „БСП лява България\" - от 38 човека група, гласуват 30 - „за\", 0 - „против\" и 0 - „въздържали се\". Отсъстват 8 народни представители. Групите на Патриотичния фронт и Атака, които в този момент вече са постигнали споразумение за обща коалиция, гласуват така: Патриотичният фронт - от 21 човека гласуват 13 - „за\", 0 -„против\" и „въздържали се\", отсъстват - 8. Атака - 11 човека група, гласуват 6 - „за\", 0 - „против\" и „въздържали се\". Отсъстват 5 народни представители. Т.е. от вносителите при гласуването отсъстват 13 народни представители - 41% от групата, а от подкрепящите отсъстват 8. При прегласуването, поискано от Патриотични фронт, резултатите са аналогични. Аналогични са и при гласуването за 300 лв. пенсия. Или говорете истината, или мълчете!По-големият въпрос е защо сега  патриотите не предлагат обещаното увеличение за минимална пенсия? Още по-важно - защо не подкрепят нашето предложение за преизчисляване на пенсиите, което също е и ваш предизборен ангажимент. Може би, защото сте заплашени от големия коалиционен партньор, че ще счупите коалицията и ще съборите правителството, а на вас не ви се изпуска властта. По-добре да мълчите да не споменавате този срамен за вас факт, когато предлагате нещо с ясното съзнание, че не искате да мине и обвинявате другите за това, че не сте успели в желанието си.", "date": "2018.11.28", "title": "Георги Гьоков: Защо патриотите не предлагат 300 лв пенсия и не подкрепят нашето предложение за преизчисляване на всички? "}
{"url": "http://www.cross.bg/firmi-bulgarski-firma-1590353.html", "text": "/КРОСС/  На тържествена церемония в галерия Софийски арсенал бяха връчени ежегодните награди в престижния конкурс „Най-добра българска фирма на годината\". Конкурсът отличава за седма поредна година най-успешните български компании. Организатор е Първа инвестиционна банка (Fibank), която си е поставила за цел чрез него не само да популяризира българския бизнес, но и да представи най-впечатляващите и устойчиви модели на предприемачество, за да могат те да се превърнат в еталон и вдъхновение. Победителите сред близо 300 фирми участници бяха определени от жури в състав: г-н Чавдар Златев, главен директор Корпоративно банкиране, член на УС на Fibank и Изпълнителен директор, Кънчо Стойчев - социолог, президент на световната асоциация Gallup International и председател на Съюз „Произведено в България\", финансистът Емил Хърсев, издателят на „24 часа\" Венелина Гочева, Лъчезар Богданов - управляващ партньор  „Индъстри уоч\", Йордан Матеев - Изпълнителен директор на Сдружението за модерна търговия и Ваня Манова - мениджър на Mastercard за България и Македония. В своите оценки журито се ръководеше от критерии като устойчиво развитие, възможности за справяне в конкурентна среда, потенциал за навлизане на нови пазари и иновативност. Всички участвали в конкурса компании имат български капитал, български мениджмънт и представляват български бранд.  Първа награда за „Средна и голяма фирма\" спечели „Прогрес\" АД - фирма със 100-годишна история в производството на висококачествени технически отливки от чугун. „Велпа\" ЕООД - производител на велпапе и опаковки, зае второто място в категорията. „Радиком\" ЕООД, които произвеждат подправки, нишестета, зърнени закуски и готови хранителни смеси, са трети в надпреварата. Призът за най-добра компания в категория „Микро и малка фирма\" отиде при троянската мебелна фабрика „Гадевски\" ООД, която има дългогодишен опит в производството на маси и столове от масивна дървесина и изнася за цяла Европа. Нейни подгласници са „Палинико\" ООД - производител на поръчкови редуктори, зъбни колела и всякакъв вид задвижващи елементи, и „Ивелико\" ЕООД - млада компания, която разработва софтуерни продукти и услуги. „Мобайл Системс\" ООД спечели наградата на публиката чрез онлайн гласуване. Компанията е на пазара за разработка на софтуерни приложения от 2001 г., а основният продукт на фирмата - OfficeSuite, се ползва от над 300 млн. потребители по цял свят.Призът „Най-успешна българка в бизнеса\", с който организаторите от Първа инвестиционна банка от миналата година стимулират жените предприемачи у нас, отиде при Симона Сребранова - управител на „Симонас Кардс\" ЕООД, водещ производител на идентификационни, банкови и гифт карти.Сред номинираните тази година почти 300 фирми има много предприятия за мебели и текстил, за елементи и оборудване в машиностроенето, софтуерни и телекомуникационни компании, строителни, инженерингови и проектантски фирми. В състезанието по традиция се включиха много производители на хранителни продукти и напитки, търговци на едро и дребно, земеделски производители и транспортни фирми.  ", "date": "2018.11.28", "title": "За седма поредна година бяха отличени най-добрите български фирми"}
{"url": "http://www.cross.bg/shymen-pleven-byala-1590354.html", "text": "/КРОСС/  Ограничено е движението на всички автомобили по АМ „Хемус\" в участъка Шумен - Варна поради снегопочистване. Обходният маршрут е по път I-2 Шумен - Варна.Временно е ограничено движението по път I-3 Бяла - Плевен в района на Горна студена поради отстраняване на аварирал тежкотоварен автомобил. Шофьорите на всички автомобили е необходимо да изчакват на място.  ", "date": "2018.11.28", "title": "Заради снега: Ограничено движение по АМ „Хемус“ в участъка Шумен - Варна и Бяла – Плевен "}
{"url": "http://www.cross.bg/putya-avtomobili-ryse-1590352.html", "text": "/КРОСС/Въведено е временно ограничение за движение на товарни автомобили с маса над 12 тона по пътя Шумен- Русе. Тежкотоварните автомобили ще бъдат спирани на изграден контролно - пропускателен пункт край село Струйно. Движението ще бъде възстановено след като бъде почистен и обезопасен пътния участък от фирмата, която се  грижи за поддържането на пътя.", "date": "2018.11.28", "title": "Ограничения по пътя Шумен . Русе"}
{"url": "http://www.cross.bg/bulgariya-vandalizum-nasilie-1590330.html", "text": "/КРОСС/  България е държавата с най-голяма престъпност, най-много насилие и вандализъм, според анкетираните в проучване на Европейската статистически служба . Данните са за 2017 година и бяха публикувани днес.Проучването е направено в контекста на стратегията на ЕС за устойчиво развитие и целù да установи напредъка в страните членки при осигуряването на спокойствието, личната сигурност и достъпа до правосъдие, както и кака е степента на доверие в европейските институции.Резултатите са меко казано потискащи за България. 23.6% от запитаните потвърждават за случаи на престъпления, насилие и вандализъм у нас. Процентът е най-високият в ЕС, много по-висок от втората държава след България - Холандия (15%), над два пъти средния за ЕС (11.6%) и в пъти по-висок от страната с най-добри показатели - Хърватия (3%).Под 10 е процентът в 13 държави: след Хърватия се нареждат Полша (5.4%), Словакия и Финландия (по 6.2%), Унгария (7.2%), Естония (7.3%), Дания (7.8%), Португалия (7.9%), Словения и Латвия (по 8%), Литва (8.2%), Испания (8.7%), Чехия (9.3%).Съседна Румъния е под средното за ЕС с 11.3%.Ако има нещо положително в резултатите, то е сравнението между данните за България по години. През 2017 г. процентът за страната ни е бил 27.6. ", "date": "2018.11.28", "title": "Евростат: България е най-опасната страна в ЕС, с най-много престъпления, насилие и вандализъм"}
{"url": "http://www.cross.bg/zavod-raneni-himicheski-1590336.html", "text": "/КРОСС/  Най-малко 25 души загинаха и най-малко още толкова са ранени при серия взривове и пожар в района на химически завод в северната китайска провинция Хъбей, предадоха световните агенции. Местните жители са призовани да не приближават мястото. Изгорели са 38 товарни и 12 леки автомобила.Според местни медии инцидентът бил причинен от експлозия на камион, натоварен с взривоопасни вещества. Камионът се намирал в колона от автомобили, която се образувала през нощта на изхода на завода.Снимка Туитър", "date": "2018.11.28", "title": "Взрив в химически завод в Китай, има загинали и ранени"}
{"url": "http://www.cross.bg/shofyori-pargov-taksimetrovite-1590339.html", "text": "/КРОСС/  Минималната тарифа трябва да гарантира сигурността, качеството и комфорта на таксиметровата услуга. Това заяви председателят на БСП - София и на групата на социалистите в СОС Калоян Паргов след срещата с представители на различни организации и съюзи в таксиметровия бранш. Тя се състоя по негова покана, след като преди седмица на редовното заседание на Комисията по транспорт и туризъм бяха неглижирани проблемите им и присъстващите представители на таксиметровите шофьори не бяха изслушани. На срещата в залата на БСП - София присъстваха народният представител Александър Паунов, който е член на Парламентарната комисия по транспорт, както и експертите Петър Мутафчиев, бивш министър на транспорта, и Християн Кръстев.Според Паргов трябва да започне ясен и конкретен разговор между Сдружението на общините и таксиметровия бранш. В резултат да бъдат формулирани конкретни предложения, които да бъдат отнесени към правителството и Народното събрание.\"Таксиметровите шофьори представиха много проблеми, решенията на някои от тях са концептуални, коментира Калоян Паргов, който е заместник-председател на Комисията по транспорт и туризъм в СОС. - В крайна сметка те се обединиха около 4 ключови въпроса. Предупредих ги, че трябва да бъдат единни в исканията си, защото само тогава ще могат да ги отстояват и да постигнат резултат\".Основният въпрос, който таксиметровите шофьори поставиха, е свързан с регламентиране на минималния праг на превозните цени. \"Разбрах, че браншовите организации подготвят декларация, която ще представят на вниманието на Столична община. В нея те ще обосноват искането си за тази минимална цена на километър и ще застанат твърдо зад нея, добави Калоян Паргов. - Второто искане, около което се обединиха, е да получат разрешение да използват бус лентите, когато возят клиенти. Третият проблем е отдавнашен - този със стоянките. В \"синята\" и \"зелена зона\" Столична община не дава места за стоянки на такситата. Разбрах, че таксиметровите шофьори са имали среща с ЦГМ и представители на ГЕРБ от Комисията по транспорт и туризъм, което за мен беше изненада, и дори са получили обещание за разрешаване на този проблем. Предложението на таксиметровите шофьори е 2% от местата в \"синя зона\", 4% от тези в \"зелена\" да бъдат заделени за стоянки на такситата. На мен това предложение ми звучи разумно, но ще го обсъдим с нашите експерти\".Председателят на групата на БСП в СОС се изненада от едно от предложенията на таксиметровите шофьори, свързано с желанието им за добавяне на условие за задължителна уседналост от 5 години в София при получаване на разрешително за каране на такси.\"Ако това предложение беше излязло от мен, сигурно щяха да ме обвинят, че искам да прекроя бранша, коментира Калоян Паргов. - Те поискаха да има по-строги изисквания към желаещите да карат такси. Освен уседналостта от 5 години, за да може добре да познаваш голям град като София, искат категоризация на автомобилите, използвани за таксита. Като цяло, проблемите са много, голяма част от тях са концептуални и са свързани с цялостното развитие на бранша. Предстои много работа, за да бъдат решени\"", "date": "2018.11.28", "title": "Калоян Паргов: Таксиметровите шофьори трябва да се обединят около разумни искания"}
{"url": "http://www.cross.bg/protzenta-minyti-prekusvaniya-1590337.html", "text": "/КРОСС/  Петдесет и четири процента на населението в България използват за отопление дърва и въглища, 28,6 на сто - електричество, 15 на сто - централизирано топлоснабдяване. Газоразпределителната мрежа не се използва в пълния й обем, защото, въпреки че около 10 процента имат достъп до природен газ, само 2 процента от тях използва природен газ за отопление. Тези данни представи Иванка Диловска от Института за енергиен мениджмънт. Тя допълни, че между 77 процента и 82 процента от общите емисии на фините прахови частици (ФПЧ) са в резултат от битовото отопление за периода 2011-2016 г.През 2016 г. 55,5 процента от емисиите на ФПЧ са в резултат от стационарно изгаряне за битовото отопление, предимно от изгарянето на дърва и въглища. През 2014 г. над 570 000 потребители са използвали топлофикационната мрежа в България (71 процента в София), от които близо 17 процента не са ползвали услугата, добави Диловска.През 2016 г. средно за година в България непланираните прекъсвания на тока са били около 113 минути, планираните са били около 170 минути годишно, посочи Диловска, представяйки последните данни на Агенцията за коопериране на енергийните регулатори.В Дания, Германия и Люксембург (с по-малко от 30 минути са били с най-малко непланирани прекъсвания на тока, защото в тези страни имат най-голям брой подземни кабели, които не подлежат на замръзвания. Тези страни са с почти нулеви планирания прекъсвания. С най-много планирани прекъсвания през този период са били в Латвия - около 230 минути, докато най-много непланирани спирания са отчетени в Румъния - с около 375 минути годишно.Статистиката показва, че колкото повече са разходите на електроразпределителните компании в подобряване на качеството на услугата, толкова по-малки са загубите на потребителите от ниско качество на електрозахранване. ", "date": "2018.11.28", "title": "54% от населението у нас се отопляват с дърва и въглища "}
{"url": "http://www.cross.bg/emisii-kompleksa-tzeliya-1590333.html", "text": "/КРОСС/  Миньори и енергетици излизат на протестен митинг пред комплекса \"Марица -изток\". Работещите там искат работните им места да бъдат защитени. Те твърдят, че шоковото поскъпване на въглеродните емисии, наложено от Европейския съюз, задушава българската енергетика и заплашва над 100 000 работни места от целия регион. По-късно министърът на енергетиката Теменужка Петкова трябва да се срещне с работниците, за да даде конкретни отговори за бъдещето на комплекса \"Марица-Изток\".Работниците се събраха в Раднево. През зимните месеци дружествата дават 60% от потреблението на електроенергия у нас. Според работниците разходите им за емисии са по-големи от тези, които дават за въглища.Не знаем още колко ще работи централата. Това поражда социално напрежение. Държавата няма твърда позиция по въпроса. Цели 5 месеца ние даваме ток на цяла България. Затварянето на комплекса \"Марица-изток\" би било престъпление срещу целия народ. Парите, които даваме ежегодно за емисии, до март месец са между 300 и 400 милиона лева, каза Иван Дяков. Според негов тази сума е непосилна за ТЕЦ 2 и никога не е била включена в цената на тока. Той заяви, че съкращания на персонала не биха могли да компенсират разходите за емисии. КНСБ няма да позволи нито едно място да бъде отнето, добави още Дяков. Работниците смятат, че проблемите касаят не просто конкретно предприятие, но и целия енергиен бранш. ", "date": "2018.11.28", "title": "Високо напрежение: миньори и енергетици от \"Марица Изток\" излизат на митинг в Раднево"}
{"url": "http://www.cross.bg/doroteym-kartinata-kartina-1590338.html", "text": "/КРОСС/  Австрийското министерство на външните работи и виенската къща за търгове на произведения на изкуството \"Доротеум\" съобщават за открита липса на картина на френския художник-импресионист Пиер Огюст Реноар. Тя е трябвало да бъде продадена на търг утре.Неизвестно лице е свалило незабелязано от стената на \"Доротеум\" картината, която е била изложена за оглед преди търга. По експертна оценка картината, представляваща пейзаж, е на стойност 120 000 - 160 000 евро.", "date": "2018.11.28", "title": "Кражба на картина на Реноар във Виена "}
{"url": "http://www.cross.bg/elhovo-avtomobili-turnovo-1590335.html", "text": "/КРОСС/  Мъж е загинал при пътен инцидент на път I- 7 след Елхово, съобщават от МВР. Сигналът е подаден малко след 6.30  часа. По първоначални данни на път I- 7 след град Елхово в посока ГКПП - Лесово са се ударили кола и тежкотоварен автомобил. В резултат на удара е загинал водачът на лекия автомобил. Към момента на местопроизшествието се извършват  процесуално-следствени  действия.Движението в участъка е ограничено и се регулира от служители на „Пътна полиция\". Товарните автомобили  е необходимо да изчакат временно на място, а водачите на леки автомобили могат да ползват обходен маршрут: Княжево - Тополовград - Голям Манастир - Малък Манастир - Изгрев  - Елхово, спазвайки указанията на пътните полицаи.На слизане на автомагистрала \"Хемус\" от Ботевград водачите на автомобили трябва да бъдат внимателни, защото там са спрени всички ТИР-ове, за да бъде почистено пътното платно.Заради катастрофа между два товарни автомобила временно е затворен пътят В. Търново - Русе, в района на с. Поликраище, съобщиха от пресцентъра на ОД на МВР във Велико Търново. Пострадали няма. В Прохода на Републиката, в района на разклона за с. Нацовци са закъсали три товарни автомобила, движението се регулира от екипи на \" Пътна полиция\". В област В. Търново движението се извършва при зимни условия. ", "date": "2018.11.28", "title": "Мъж загина при катастрофа на пътя Елхово-ГКПП Лесово "}
{"url": "http://www.cross.bg/vuprosi-stazh-pensiya-1590343.html", "text": "/КРОСС/  В град Кавала, Гърция, се проведе консултационен ден по въпросите за социалното осигуряване и преноса на осигурителни права в Европейския съюз за българите, живеещи и работещи в градовете Кавала и Ксанти и околностите. Нашите сънародници се интересуваха основно от условията за придобиване на право на българска пенсия, зачита ли се гръцкият стаж при определянето на правото на нея, възможностите за ранно пенсиониране, изискванията за стаж при отпускане на пенсия у нас и възможността за заплащане на осигурителни вноски при недостигащ стаж. Поставени бяха и въпроси, свързани с правилата на координация на системите за социална сигурност, съдържащи се в европейските регламенти и прилагането им съобразно конкретиката на всеки един случай.На разположение на заинтересованите лица бяха експерти от териториалните поделения на Националния осигурителен институт (НОИ) в Благоевград и Кюстендил, ръководени от Илиан Георгиев, директор на териториалното поделение на НОИ в Благоевград. Първият екип отговаряше на въпроси свързани с пенсии, а вторият на въпроси от областта на краткосрочните плащания. От посолството на България в Атина участие взе Димитър Божилов, ръководител на службата по трудови и социални въпроси. Предварителната подготовка на проявата се осъществи в сътрудничество между НОИ, Генералното консулство на България в Солун и дружество „България\" в Кавала.През октомври т.г. подобен консултационен ден по въпроси, свързани с правилата за получаване на пенсия в южната ни съседка, бе проведен в Солун.  ", "date": "2018.11.28", "title": "НОИ консултира сънародниците ни в Гърция какви са осигурителните им права"}
{"url": "http://www.cross.bg/dekemvri-terminal-uk-1590342.html", "text": "/КРОСС/   Един от най-активните и любими клубове за жива музика в София - клуб \"Терминал 1\" е готов с мега-яка празнична програма през декември. Най-купонджийският месец от годината ще стартира в компанията на три прекрасни дами - Белослава, Рут Колева и Миленита. На 1-ви декември, трите заедно ще са идеална комбинация за събота вечер - с най-добрите си парчета и чаровно присъствие.  На 6-ти декември е поредният напълно разпродаден концерт на РУШИ в \"Терминал 1\", също както и този довечера (на 28 ноември), пак там.  На 8-ми декември студентите са добре дошли в центъра на София, на ул. \"Ангел Кънчев\" 1, където ги очаква музика за всеки вкус и най-вече - за хора с вкус. Купонът ще приключи в ранните часове на 9-ти, а входът е само 5 лв.  На 12-ти декември за първи път в клуба ще гостува групата \"Mind Trips\" с вокалите на прекрасната Алекс Раева. Тя ще получи сериозна мъжка подкрепа в лицето на музикантите - Александър Георгиев (китара), Александра Раева (вокали), Бурян Маслев (бас), Владимир Митин (тромпет), Панайот Ангелов (перкусии), Стефан Цеков (барабани), Ясмин Исинов (клавир). Заедно ще представят парчета от албума \"MY\", който излезе в края на октомври.  На 19-ти и 20-ти декември са последните Old School HIP HOP и RETRO PARTY за 2018-та. В навечерието на Коледните празници идва ред на любимото на феновете и редовните посетители на клуба супер забавно парти - \"90's Kids\". На 21-ви декември (петък) независимо от възрастта, на която сте или се чувствате - няма как да останете безразлични към музиката и атмосферата в \"Терминал 1\". В \"90's Kids\" (вече всеки месец) звучат едни от най-великите и обичани банди от тогава - Nirvana, Westbam, Beastie Boys, Faith No More, Republica, Тhe Offspring, Garbage, No Doubt, Fatboy Slim, Underworld, Blur, Rage Against The Machine, Pearl Jam, Alice In Chains и още. Ще забележите и доста ведри физиономии на място .  Съботата преди Коледа (22-ри декември) е запазена за феновете на \"ДРЪМ и БАСС ЛАВИНА\" - с участието на Bryan Gee (UK), HEIST (UK), Mc Darrison (UK) и още Panega/DTK/Kenobi/ Bassmafia (Emil Prize&Mc Hema), Goldrum& Paramether. На връх Коледа се очаква да е празнично  и всеки, който усеща порив да стане от трапезата и да се забавлява с готини хора - може дa заповяда в \"Терминал 1\". На 27-ми - Стефанов ден, следва HIP HOP LIVE&DJ SET и с гост Wosh MC. На 29-ти декември е специалният празничен концерт на група Остава, който също е традиционен през последните години и определено не е за изпускане! На 31-ти декември ще изпратим старата и ще посрещнем Новата година с любими банди -  P.I.F., Rewind, Жлъч, Гена, FeeL и Dolittle на най-високи обороти! И преди да е стартирал \"Празничният декември в ТЕРМИНАЛ 1\", в края на ноември (на 29-ти, четвъртък) ще видим на сцената му първият по рода си SPICE GIRLS LIVE TRIBUTE. В шоуто ще разпознаем пет много симпатични дами, а именно: Ruth Koleva (Geri Halliwell), Plamena Girginova (Mel C), TORIA (Emma Bunton), Yagoda Treneva (Mel B), Litza Kolova (Victoria Beckham), а с всички тях се очертава да е доста забавно.", "date": "2018.11.28", "title": "Столичният клуб “Терминал 1” стартира празничната си програма през декември"}
{"url": "http://www.cross.bg/dete-nyama-tazi-1590344.html", "text": "/КРОСС/  „Основният проблем в България е демографската криза, а на места тя е заела застрашителни размери. В този бюджета не се предприемат никакви мерки за борба с демографската катастрофа\". Това заяви секретарят на ПГ на „БСП за България\"  (на снимката) от парламентарната трибуна. „Когато предлагаме да се увеличат майчинските за отглеждане на дете, това е мярка за борба с тази криза. Под 400 лв. няма как да се отглеждат деца в България\", категоричен е народният представител. Според него няма как да се отглеждат и деца, когато управляващите не намаляват ДДС на детските храни и хляба, не намаляват разходите, които са необходими за отглеждане на едно дете. „В същото време, не увеличават по никакъв начин приходите на семействата чрез майчинските, които следва да получава всяка една българска майка. Това е липса на каквото и да било политика от страна на управляващите за  борба с демографската катастрофа, иначе непрекъснато прокламират, че се борят с нея\", каза още Попов. : Унизително е и тази година обезщетението за отглеждане на дете от 1 до 2 години за остане 380 лв.„Унизително е и тази година обезщетението за отглеждане на дете от 1 до 2 години за остане 380 лв. - много под минималния нужен стандарт на едно семейство. С това управляващите казват, че няма политика за младите хора\", заяви народният представител Виолета Желева. Тя подчерта, че всяка година, при обсъждане на бюджета, БСП предлага обезщетението да бъде вързано с минималната работна заплата, която да стане 640 лв. „За общо заболяване и майчинство в едно семейство се осигуряват и мъжът, и жената. И при получаване на такова обезщетение, след раждане на дете, ще продължат да се осигуряват още дълги години. Болезнено е да се коментира тази тема, защото и тази година обезщетението за отглеждане на дете от 1 до 2 години ще остане изключително мизерно\", заяви Желева.: Максималният осигурителен доход трябва да бъде увеличен значително\"Максималният осигурителен доход трябва да бъде увеличен значително. Бюджетът е инструмент, с който трябва да се реализира догонващата политика по доходите.\" Това заяви депутатът от ПГ на \"БСП за България\" Надя Клисурска. Тя отбеляза заявеното  желание на управляващите да вдигнат доходите на всички. \"С определянето на минимални осигурителни доходи по икономически дейности, щеше да се усети от цялото население, защото по този начин се регламентират праговете, под които не може да се пада за всяка една икономическа дейност.\"- разясни Клисурска. Народният представител каза, че  от 729 позиции, повече от половината са равни на минималната работна заплата, а това показва, че хората ще се осигуряват на този минимален праг и ще крият от осигурителната система реалните си доходи. \"Защо няма воля от управляващите този инструмент да се промени? Отново високодоходните групи са облагодетелствани за сметка на нискодоходните. Усещането за справедливост го няма\" - заключи Надя Клисурска  ", "date": "2018.11.28", "title": "Филип Попов: В този бюджет няма мерки срещу демографската катастрофа"}
{"url": "http://www.cross.bg/avtomobili-vsichki-dvizhenieto-1590341.html", "text": "/КРОСС/ Всички републикански пътища са проходими при зимни условия. Близо 800 машини обработваха пътните настилки през нощта и тази сутрин, съобщават от АПИ.За снегопочистване временно е ограничено движението на тежкотоварни автомобили над 12 тона по път I-1 Ботевград - Враца и по път II-17 АМ „Хемус\" - Ботевград на територията на област Враца, както и по път I-5 Русе - Бяла. Шофьорите на товарни автомобили над 12 тона е необходимо да изчакат на място. Временно е ограничено движението на всички автомобили по път I-1 Видин - Враца в участъка Ружинци - Сумер на територията на област Монтана поради снегопочистване. Шофьорите на всички автомобили е необходимо да изчакат на място. Без ограничение за всички превозни средства е преминаването през Прохода на Републиката, „Ришки\", „Котленски\", „Айтоски\", „Обзорски\", „Печинско\", „Предел\" и „Рожен\". Ограничено е движението на МПС над 12 т през проходите „Троянски\", „Петрохан\" и „Шипка\", над 10 т през „Вратник\" и „Твърдишки\", а над 3,5 т през „Дюлински\" и „Пампорово\". Целогодишно са затворени за движение „Златишки\" и „Върбишки\". Агенция „Пътна инфраструктура\" препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция\". Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори.Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.11.28", "title": "АПИ: Републиканските пътища са проходими при зимни условия, 800 машини ги обработват непрекъснато"}
{"url": "http://www.cross.bg/barishnikov-brodski-godini-1590332.html", "text": "/КРОСС/ Световноизвестният балетист, актьор и хореограф Михаил Баришников идва у нас с моноспектакъл! Познат и като Руснака от култовия сериал „Сексът и градът\", артистът вече трета година обикаля световните сцени с нашумялата постановка „Бродски/Баришников\" В нея Баришников по уникален начин пресъздава с глас и движения поезията и прозата на своя дългогодишен приятел от емигрантските години в САЩ - Йосиф Бродски. „Това, което Миша прави с тялото наподобява своеобразна, спонтанна електрическа енергия\", издава режисьорът на спектакъла - Алвис Херманис. Освен с пластичните си умения, Баришников изненадва с таланта си на драматичен артист. Въздействащата му игра се допълва със записа с оригиналния глас на нобеловия лауреат - Бродски.Сцената наподобява прекрасна зимна градина, а постановката е определяна като „хипнотизираща меланхолия\". „Тя е специален момент в моя живот - преход от балетната игра към театъра\", споделя самият Баришников.„За мен България е много скъпа\", споделя още той. По думите му от нашата страна тръгва световната му кариера, защото през 1966 г. участва в Международния балетен конкурс във Варна, където печели златен медал в категория деца и юноши.Днес 70-годишният Баришников вече е един от най-забележителните двигатели на съвременната култура и не спира да изненадва милионите си почитатели. Работи като арт директор на New York City Ballet, оглавява American Ballet Theater, играе в множество спектакли, филмови и телевизионни продукции и - да, „Сексът и градът\" е само малка част от тях!През последните години Миша управлява Baryshnikov Art Centre в Манхатън. В него инвестира един милион долара лични средства, за да превърне мащабното арт пространство в истинска нирвана за артисти. Моноспектакълът му „Бродски/Баришников\" се играе с нестихващ успех по света, като билетите се разпродават за броени часове.90-минутното представление ще е на сцената на Софийската опера и балет на 19 и 20 януари и Баришников ще говори на руски, но със субтитри на български. ", "date": "2018.11.28", "title": "Руснака от „Сексът и градът“ идва в България"}
{"url": "http://www.cross.bg/fandukova-nyama-sofiya-1590327.html", "text": "/КРОСС/  Плащаме само за свършена работа, санкциите са сериозни, ако над 5% от работата на снегопочистващите фирми не е свършена, не се плаща нищо. При обилен снеговалеж и трафик няма как да няма неудобства. Това коментира в сутрешния блок на БНТ кметът на София Йорданка Фандъкова. Не ми се струва логичен текстът за определяне на долна граница на таксиметровите услуги. Няма как обаче да коментираме закона, трябва да го спазваме. Предстои да се внесе доклад, за да бъдат коментирани в Столичния общински съвет предложенията на бранша за повишаване на минималните тарифи за превоз. Предложенията са различни, нужен е конструктивен диалог, за да се намери решение, което да удовлетворява желанието на таксиметровите шофьори, но да бъде защитен интересът на хората, коментира Фандъкова.Евентуално разрешение за движение на таксита в бус лентата ще затрудни движението на градския транспорт, различни са мненията по въпроса, предстои и тази тема да бъде дискутирана от общинарите.Основен източник на замърсяването в София през зимата е битовото отопление, както и нерегламентираното изгаряне на отпадъчни продукти. Направени са около 140 проверки на пунктове за гуми, съставени са 6 акта. Проверките ще продължат, особено в кварталите. Има 24 пункта в 13 района, където се приемат стари автомобили гуми, каза още Фандъкова.По повод ремонтите в София, столичният кмет каза, че се затрудняват не само живеещите, но и работещите в районите, където текат ремонти. Затова Фандъкова винаги настоява за интензивна работа. Отново призовавам всички да изчакаме да приключат ремонтите, видяхме професионално обработени снимки, които не са коректни, каза тя по повод възраженията срещу качеството на изпълнение на проектите. ", "date": "2018.11.28", "title": "Йорданка Фандъкова: При обилен снеговалеж и трафик няма как да няма неудобства"}
{"url": "http://www.cross.bg/mars-nasa-godini-1590313.html", "text": "/КРОСС/  Пилотиран полет до Марс най-вероятно ще бъде осъществен през 30-те години на този век, след като бъде създадена инфраструктурата за подобна експедиция, заяви директорът на НАСА Джим Брайдънстайн, цитиран от ТАСС. Ръководителят на американското космическо ведомство направи тази прогноза по време на пресконференция, свързана с успешното кацане на космическия апарат \"ИнСайт\" (InSight) на Марс. \"Вероятно пилотиран полет до Марс ще бъде възможен през 30-те години, и това е доста амбициозен график\", заяви Джим Брайдънстайн. \"Преди това трябва да се придвижим до Луната и това е нашата първостепенна задача, одобрена от президента на САЩ. Там трябва да изградим устойчива структура за достъп в космоса с участието на хора и използването на автоматични устройства за кацане на Луната. Едва след това ще трябва да създадем международна коалиция, за да осигурим устойчив достъп до Луната. На този етап ще осъществим оценката на техническите решения и на рисковете, свързани с полетите до Марс и въздействието им върху физиологията на човека\", допълни директорът на НАСА.", "date": "2018.11.28", "title": "НАСА: Първият пилотиран полет до Марс вероятно ще е през 30-те години на нашия век "}
{"url": "http://www.cross.bg/ykrainski-proliv-kerchenskiya-1590316.html", "text": "/КРОСС/ Пред съда в Симферопол днес ще бъдат изправени деветима украински военнослужещи, задържани при сблъсъка между бойни кораби на Русия и Украйна в неделя в района на Керченския пролив. Обвинението срещу тях е за незаконно преминаване на държавната граница на Руската федерация. На днешното съдебно заседание трябва да бъдат определени мерките за неотклонение на задържаните. Вчера съдът остави до 25 януари в предварителния арест 12 украински военни. Други трима, ранени в резултат на откритата от руските граничари стрелба, засега остават в болница в град Керч без опасност за живота. Ще бъдат съдени, когато здравословното им състояние позволи това. Ако бъдат признати за виновни, задържаните общо 24 украински военнослужещи могат да получат до 6 години затвор. Москва ги обвинява, че незаконно са навлезли в руски териториални води на борда на три военни кораба и не са се съобразили с установения ред за преминаване през Керченския пролив. Киев припомня, че от 2003 г. действа двустранно руско-украинско споразумение, което гарантира свободното плаване на кораби на двете страни в Азовско море и Керченския пролив.", "date": "2018.11.28", "title": "Изправят деветима украински военнослужежи пред съда в Симферопол"}
{"url": "http://www.cross.bg/dvizhenieto-srok-poradi-1590325.html", "text": "/КРОСС/  Температурите са в интервала от - 4° до + 11°.Времето над страната е предимно облачно. Вятър духа в областите Кърджали, Монтана, Разград, Търговище, Хасково и Ямбол. Дъжд вали в по-голямата част от страната. Сняг вали в областите Враца, Ловеч, Монтана, Русе, София, Плевен, Перник.Пътните настилки са предимно сухи, по усойните и планински райони частично заледени, обработени и проходими при зимни условия.Намалена видимост до 100 м поради мъгла има в обл. Ловеч.Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:•\tВсички автомагистрали; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.АМ „Тракия\": Област София:Движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 до 20.12.2018 г.. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две в посока София. Движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г.АМ „Хемус\": Област София:На 28.11.2018 г. от 09:30 до 16:00 часа движението в тунел \"Правешки ханове\" посока Варна се осъществява в една лента поради ремонтни дейности в изпреварващата лента. Движението се извършва в активната лента. До 31.03.2019 г. в участъка от км 30+260 до км 47+060 /от п.в. „Витинска река\" до п.в. Ботевград/ само в посока София е ограничено движението на МПС над 12 тона поради ремонтно - възстановителни дейности по виадукт „Коренишки дол\" при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" - Ботевград/, път I-1 /Ботевград - София /, п.в. \"Витинска река\";До 20.12.2018 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. До 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня\". До 31.03.2019 г. движението от км 34+010 до км 40+510 се извършва двупосочно в платното посока Варна поради аварийно - възстановителни дейности по виадукт „Коренишки дол\" при км 36+450 и виадукти при км 37+520 км 37+920.До 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360. Област Варна:До 30.11.2018 г. движението по АМ ,,Хемус\" в участъка пътен възел „Невша\" - пътен възел „Млада Гвардия\" от км 375+800 до км 381+500 в посока Варна - София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус\" към Невша и Белоградец на п.в. „Невша\". МПС се пренасочват през с. Млада Гвардия. Ограничава се качването в посока София от п.в. „Невша\". МПС се пренасочват по път I-2 ,Русе - Варна като могат да се качат на АМ ,,Хемус\" на п.в. ,,Каспичан\".АМ „Струма\": няма ограничения.АМ „Марица\": няма ограничения.АМ „Черно море\":Област Варна:До 23.12 2018 г. движението от км 0+000 до км 8+600 се осъществява двупосочно в едно платно посока Варна - Бургас поради частични ремонтни дейности на асфалтовата настилка.АМ „Люлин\": няма ограничения1. Проходи:- „Върбишки\" - затворен за всички МПС - целогодишно; - „Златишки\" - затворен за всички МПС - целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Предел\" - отворен за всички МПС;-„Превала\" - отворен за всички МПС;- „Троянски\" - отворен за всички МПС;- „Пампорово\" - забранен за МПС над 3,5 т - целогодишно;- „Вратник\" - забранен за МПС над 10 т - целогодишно;- „Дюлински\" - забранен за МПС над 3,5 т - целогодишно;- „Петрохан\" - целогодишно е забранено движението на над 12 т както и тегленето на ремаркета и полуремаркета;- „Твърдишки\" - забранен за МПС над 10 т - целогодишно;- „Шипка\" - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Видин:Движението по път I-1 Дунавци - Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516. Обходен маршрут: За МПС над 12 т: - За движещите се в посока Видин - Монтана: по път I-1/Е-79/ при пътно кръстовище „Дунавци\" на км 19+783 се отклоняват в ляво по път ІІ-11, по път II-11 /о.п.Видин-Димово/ - Симеоново - Ботево - Арчар - граница Монтана до пътно кръстовище „Добри дол\" с път III-112, по път III-112 Добри дол - Дреновец - граница Монтана до пътно кръстовище „Тополовец\" с път III-114, по път III-114 Лом - Сталийска махала - Дондуково - Дреновец - Ружинци - Чупрене - м. „Бялата вода\" до пътно кръстовище „Ружинци\" с път I-1/Е79/ и продължават в ляво в посока Монтана;- За движещите се в посока Монтана - Видин: по път I-1/Е-79/ при пътно кръстовище „Ружинци\" /км 62+758/ се отклоняват в дясно по път III-114, по път III-114 Лом - Сталийска махала - Дондуково - Дреновец - Ружинци - Чупрене - м. „Бялата вода\" до пътно кръстовище „Тополовец\" с път III-112, по път III-112 Добри дол - Дреновец - граница Монтана до пътно кръстовище „Добри дол\" с път II-11, по път II-11 - Симеоново - Ботево - Арчар - Лом до пътно кръстовище „Дунавци\" с път I-1/Е-79/ и се продължава в дясно в посока Видин. Срок до 30.11.2018 г.Област София:Движението по път I-1в участъка София - Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска\" при разклона за с. Владая до КПП „Владая\",. Движението се осъществява двупосочно в останалите две ленти. Срок 21.12.2018 г.Движението в участъка Ботевград - София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.;Движението по път I-1 София - Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.;Движението в участъка Жерково - Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София - Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.Движението по път София - Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.;Област Перник: Движението по път I-1 София - Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин\". Срок до 31.01.2019 г.Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.Движението по път I-1 /Е79/ (с магистрален габарит) от км 23+000 - нов (км 291+500 - стар) до км 24+000 - нов (км 292+500 - стар) в посока Перник - Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец - с. Разлив - Трудовец - Ботевград в участъка от км 193+345 /отклонение за пътен възел „Правец\"/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус\" п.в. „Правец\", по път ІІ-17 Мездра - Ботевград, пътен възел І-3, пътен възел „Ботевград\" на АМ „Хемус\" и обратно. Срок до 30.06.2019 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Велико Търново:Движението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г.Област Търговище: Движението по път I-4 Търговище - о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус\". Срок до 31.10.2019 г.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Област Русе:Движението в участъка Русе - разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Движението в участъка Борово - Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Област Хасково:Движението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей\" в гр. Хасково по обходен маршрут:От начало гр. Хасково - пътен възел „Орфей\" - бул. „Васил Левски\" - бул. „Илинден\" - бул. „Освобождение\" - път I-5 / Хасково - Кърджали /. Срок до 08.12.2018 г.Движението в участъка Хасково - п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г.Област Кърджали:Движението по път Кърджали - Маказа в участъка Надлез Кирково - ГКПП „Маказа\" е ограничено за МПС над 3,5 т. Срок до 21.12.2018 г.Движението по път Черноочене - Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г.Обходни маршрути:- направление Хасково - Кърджали: път І-5, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали.- направление Асеновград - Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали.- направление Минерални бани - Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Бургас:Движението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г.Движението по път I-6 в участъка Карнобат - Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:Движението в участъка Вакарел - Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.Област Хасково: Движението в участъка гр. Свиленград - Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград - ПВ „Свиленград\" - АМ „Марица\" - ПВ „Капитан Андреево\" - с. Капитан Андреево. Срок до 30.11.2018 г.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево - Варна при км 83+100 е ограничено за движение на МПС над 10 т.Обходен маршрут: Кичево - Оброчище. Срок до 28.02.2019 г. ;Движението в участъка Златни пясъци - Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; Област Бургас: Движението в участъка Варна - Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.Движението по път Слънчев Бряг - Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно \"изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120\". СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.Движението в участъка Слънчев бряг - Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.;Движението в участъка Бургас - Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.;Движението в участъка Обзор - Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.;1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма.Ремонтни дейности: няма.ОПУ-Бургас:Временно са въведени следните ограничения за движение на МПС:Път II-99: Движението по път ІІ-99 Бургас - Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец - Созопол. Срок до 20.12.2018 г.Път III-908: Движението по път III-908 Варовник - Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 20.12.2018 г.Ремонтни дейности:Път II-73: Движението по път II-73 в участъка Веселиново - Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; Път III-208: Движението по път ІІІ-208 в участъка Провадия - Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.;Път III-208: Движението по път III-208 в участъка Дъскотна - Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.;Път III-795: Движението по път III-795 в участъка с. Малина - АМ ,,Тракия\" от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.;Път ІІІ-5391: Движението по път ІІІ-5391 Трояново - Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.;Път ІІІ-7306: Движението по път ІІІ-7306 в участъка Лозарево - Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.ОПУ-Варна:Временно са въведени следните ограничения за движение на МПС: няма.Ремонтни дейности:Път II-29: Движението по път II-29 Варна - Добрич в участъка с. Новаково - Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.;Път III-904: Движението по път III-904 Старо Оряхово - Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен - Драганово - Янтра - Поликраище - Полски Тръмбеш. Срок до 11.01.2019 г.Път III-504: Движението по път III-504 Стефан Стамболово - Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово - VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г.Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 11.01.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок до 11.01.2019 г.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Обходен маршрут: Чешма - Сливовица - Горско Ново село - Джулюница - Кесарево. Срок до 11.01.2019 г.Ремонтни дейности:Път III-405: Движението по път III-405 Павликени - Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г.Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г.ОПУ-Видин:Временно са въведени следните ограничения за движение на МПС: няма ограничения.Ремонтни дейности: няма ограничения.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/, път ІІ-11 граница с област Плевен. Срок 20.12.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.;Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч;Път III-1302: Движението по път III-1302 Пудрия - Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.Ремонтни дейности:Път III-1002: Движението по път III-1002 Враца - Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г.Път ІІІ-1306: Движението по път ІІІ-1306 Горно Пещене - кръстовище с път ІІ-15 /Враца - Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско - Петко Славейково - Малък Вършец и по общински път до с. Малък Вършец. Срок до 20.12.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.Път III-5004: Движение по път III-5004 Чехлевци - Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация.Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.Ремонтни дейности:Път II-44: Движението по път II-44 Севлиево - Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г.ОПУ-Добрич:Временно са въведени следните ограничения за движение на МПС: няма.Ремонтни дейности: Път II-29: Движението по път II-29 Варна - Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г.Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г.ОПУ-Кюстендил:Временно са въведени следните ограничения за движение на МПС:Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци.Обходен маршрут: Згурово - Неделкова Гращица - Невестино - Друмохар - Ваксево и обратно. Срок до 03.01.2019 г.Ремонтни дейности:Път ІІІ-107: Движението по път ІІI-107 Рила - Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г.Път ІІІ-107: Движението по път III-107 в участъка с. Пастра - Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г.Път ІІІ-622: Движението по път ІІІ-622 в участъка Невестино - Ваксево - Църварица от км 0+000 до км 26+000 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 28.11.2018 г.;Път ІІІ-623: Движението по път ІІІ-623 в участъка село Мламолово - Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г.ОПУ-Кърджали:Временно са въведени следните ограничения за движение на МПС: Път II-59: Движението по път II-59 Момчилград - Крумовград в участъка с. Звездел - с. Карамфил от км 24+000 до км 25+000 е ограничено в двете посоки поради извършване на ремонтни дейности. Обходен маршрут: през с. Конче - с. Токачка - гр. Крумовград и обратно. Срок до 26.12.2018 г.Път III-5009: Движението по път ІІІ-5009 Зорница - Бели пласт - Стремци- Кърджали е ограничено за МПС над 12 т. Обходен маршрут: по път I-5 Хасково - Кърджали за МПС до 15 тона или по път III-507 Кърджали - Мост през с. Мост за всички МПС. Срок до 21.12.2018 г.Ремонтни дейности: няма ограничения.ОПУ-Ловеч: Временно са въведени следните ограничения за движение на МПС:Път II-35: Движението по път ІІ-35 Плевен - Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч\".Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.:За движещите се за и от гр. Троян: от гр. Ловеч, пътен възел „Софийска\" по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица\" и по път ІІ-35 за гр. Троян и обратно. Движещите се от Троян към Плевен ползват същия маршрут.За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско - Малък Вършец и път ІІІ-401 П. Славейково - Ловеч до гр. Ловеч, пътен възел „Баховица\".За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица\" се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г.Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г.Ремонтни дейности: Път ІІ-35: Движението по път ІІ-35 Плевен - Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.;Път ІІ-35: Движението по път ІІ-35 Ловеч - Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г.Път III-358: Движението по път III-358 гр. Ябланица - гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.;Път III-3505: Движението по път III-3505 Казачево - Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.Път III-3701: Движението по път III-3701 Черни Вит - Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.;ОПУ-Монтана:Временно са въведени следните ограничения за движение на МПС: Път II-11: Движението по път II-11 Добри дол - Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч.Обходен маршрут:За движещите се по пътя Козлодуй-Лом-Видин: Козлодуй - Вълчедръм - Дългоделци - Д. Церовене - Вирове - Монтана - Ружинци - Димово - Дунавци - Видин и обратно. Срок до 30.11.2018 г. Път II-81: Движение по път ІІ-81 Монтана - София през проход „Петрохан\" е ограничено за автомобили над 12 т.Обходен маршрут: през гр. Своге. Срок до 10.03.2019 г.Път II-81: Движението по път II-81 Расово - Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч.Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно.- В посока Лом - Видин: по път II-11 Ковачица - Д. Цибър, по път III-818 Вълчедръм - Дългоделци до кръстовището с път II-81 с. Д. Церовене, по път II-81 Вирове - Монтана и по път 1-1 Ружинци - Димово - Дунавци - Видин и обратно. Срок до 31.11.2018 г.Път ІІІ-112: Движението по път III-112 Смирненски - Славотин от км 20+579 до км 27+736 е ограничено за всички МПС поради ремонтни дейности .Обходен маршрут: Смирненски - Одоровци - Белотинци - Смоляновци - Клисурица - Долна Рикса - Славотин и обратно. Срок до 30.11.2018г.Път ІІІ-112: Движението по път ІІІ-112 Тополовец - Монтана е ограничено за МПС над 12 т поради изпълнение на строително-монтажни работи.Обходен маршрут: път І-1/Е-79/ Видин - Димово - Ружинци - Белотинци - Смоляновци - Монтана и обратно. Срок до 20.12.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за всички МПС поради пропадане на участък от пътното птяло. Обходен маршрут: по път ІІ-81 Боровци - Монтана, път І-1 /Е-79/ Монтана - Сумер, път ІІІ-1621 Сумер - Пърличево и обратно. Срок до 31.12.2018 г.Ремонтни дейности: Път II-11: Движението по път II-11 Добри дол - Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка.Обходен маршрут: път ІІ-11 Лом - с. Д. Цибър; път ІІІ-818 Д. Цибър - с. Д. Церовене; път ІІ-81 Д. Церовене - Монтана; път І-1/Е-79/ Монтана - Видин и обратно. Срок до 30.11.2018 г.;Път II-101: Движението по път ІII-101 Д. Церовене - Монтана от км 74+000 до км 75+000 се осъществява в едната лента поради извършване на строително монтажни работи. Движението се регулира с пътни знаци. Срок до 30.11.2018 г.ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г.Ремонтни дейности: Път III-8003: Движението по път III-8003 с. Дюлево - разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.ОПУ-Перник:Временно са въведени следните ограничения за движение на МПС:Път II-63: Движение по път II-63 Брезник - Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г.Път III-604: Движението по път III-604 Върба - Бобораци при км 4+050 е ограничено поради ремонт на ж.п. прелез. Обходен маршрут: Движението е пренасочено по път I-6 през общински път за с. Беланица до път III-604 и е сигнализирано с пътни знаци. Срок до 30.11.2018 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г.Ремонтни дейности: няма ограничения.ОПУ-Плевен:Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено за транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-306: Движението по път III-306 Луковит - Оряхово в участъка Червен бряг - Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци.Обходен маршрут: (Кнежа - Искър - Долни Дъбник - Телиш - Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Ремонтни дейности: няма ограничения.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград. Срок до 31.12.2019 г.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Ремонтни дейности: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.;Път III-861: Движението по път III-861 Югово - Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г.ОПУ-Разград:Временно са въведени следните ограничения за движение на МПС: няма.Ремонтни дейности: Път III-702: Движение по път III-702 граница област Шумен - гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г.Ремонтни дейности: Път II-21: Движението по път II-21 Русе - Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г. Път II-54: Движението по път II-54 гара Бяла - Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г.Път III-501: Движението по път ІІІ-501 Русе - Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г.ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово - Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.11.2018 г.Ремонтни дейности: няма ограничения.ОПУ-Сливен:Временно са въведени следните ограничения за движение на МПС:Път ІІІ-7006: Движението по път ІІІ-7006 Бероново - Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.Ремонтни дейности:Път ІІ-48: Движението по път ІІ-48 гр. Котел - с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г.Път ІІ-55: Движението по път ІІ-55 Гурково - Нова Загора - Свиленград в участъка от с. Млекарево до ТЕЦ 2 „Марица Изток\" от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г.Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г.Път ІІІ-706: Движението по път ІІІ-706 Ябланово - Тича в участъка с. Ябланово - с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки - пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г.Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г.Ремонтни дейности:Път II-86: Движението по път ІІ-86 гр. Смолян - с. Средногорци от км 109+370 до км 109+570 (в участъка срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.Път IІ-86: Движението по път IІ-86 Хвойна - Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.;ОПУ-София:Временно са въведени следните ограничения за движение на МПС: Път II-81: Движение по път ІІ-81 Монтана - София през проход „Петрохан\" е ограничено за автомобили над 12 т., както и тегленето на ремаркета и полуремаркета.Обходен маршрут: през гр. Своге. Срок до 31.03.2019 г.;Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.;Път III-801: Движението по път III-801 Вакарел - Белица - Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 31.05.2019 г.;Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.;Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 31.05.2019 г.Ремонтни дейности:Път II-81: Движението по път II-81 Костинброд - Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.;Път II-81: Движението по път II-81 София - Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г;Път III-8103: Движението по път III-8103 Църклевци - Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 07.01.2019 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Ремонтни дейности:Път ІІІ-663: Движението по път III-663 Чирпан - Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с. Ценово. За участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г.Път III-6602: Движението по път III-6602 Старозагорски минерални бани - Сладък кладенец от км 16+780 до км 28+000 се извършва с повишено внимание поради рязане на и косене на тревни площи. Една от лентите е стеснена. Движението се регулира от сигналисти. Срок до 29.11.2018 г.ОПУ-Търговище:Временно са въведени следните ограничения за движение на МПС:Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.;Път III-4082: Движението на МПС над 3,5 т. по път III-4082 Капище - Банковец от км 0+000 до 11+300 е ограничено поради ремонт на мост. Срок до 31.05.2019 г.Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.ОПУ-Хасково:Временно са въведени следните ограничения за движение на МПС:Път III-597: Движение по път III-597 Ивайловград - Дъбовец - Малко градище - Лозен - Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец - с. Сива река - с. Малко градище - гр. Ивайловград. Срок до 20.12.2018 г.Път III-5009: Движението на МПС над 12 т. по път III-5009 Козлец - Кърджали от км 0+000 до км 26+080 e ограничено. Срок до 21.12.2018 г.Ремонтни дейности:Път III-663: Движението по път III-663 Димитровград - Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.ОПУ-Шумен:Временно са въведени следните ограничения за движение на МПС: Път III-701: Движението по път ІІІ-701 в участъка Секулово - Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 20.12.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 20.12.2018 г.Ремонтни дейности: няма ограничения.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г.Ремонтни дейности:Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.;Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има; път ІІ-73 Шумен-Карнобат. Шофьорите да се движат с повишено внимание по тези участъци.  ", "date": "2018.11.28", "title": "Информация за състоянието на републиканските пътища към 06:00 ч на 28.11.2018 г."}
{"url": "http://www.cross.bg/vremeto-sistema-avtomobila-1590312.html", "text": "/КРОСС/  Пътна полиция предупреждава, че рязката промяна на времето крие опасности на пътя и съветва водачите да са добре подготвени, ако им предстои пътуване. Това информират от пресцентъра на МВР, които разпространиха препоръки за движение по пътищата при ниски температури. Най-добре да се поема на път със зареден резервоар гориво. Водачите трябва да заредят незамръзващи течности в охладителната система на автомобила и за чистачките. Желателно е да носят със себе си вода, топли дрехи, одеяло. Телефоните им да са заредени и да носят зарядни, които да ползват по време на път.Съветите към пешеходците са да излизат навън, само ако това е абсолютно наложително, да се движат по тротоарите и да използват подлезите и надлезите за пешеходци, а извън населените места се движат срещу автомобилния поток по банкета. Препоръките са да се обличат топли дрехи, да се обуват здрави обувки с дълбок грайфер, а, ако носите шапка, при пресичане да се огледате няколко пъти, преди да стъпите на улицата, защото шапката до в известна степен пречи на слуховото възприятие.Друг съвет е - дори да сте на пешеходна пътека, да се огледате и да преминете, само ако автомобилът е далече.За водачите се препоръчва, ако не се налага пътуването, да се отложи заминаването до нормализиране на обстановката, както и да се прецени дали се налага на път да тръгне цялото семейство, като това е особено важно, ако има и малко дете. Гумите трябва да са за зимни условия, а всички течности в системите на автомобила трябва да са подменени с незамръзващи. Трябва да се провери налягането на гумите, работят ли чистачките, в изправност ли са всички фарове, мигачи, аварийни светлини, габарити, работи ли отоплителната система на автомобила.Съветите са да заредите достатъчно гориво, а преди път извън населено място да се осведомите за прогнозата за времето, за временни или постоянни ограничения по набелязания маршрут. В колата трябва да има вериги за сняг, буксирно въже, лопата, зарядно за акумулатор, мобилно зарядно за телефон, дебело одеяло, вода и суха храна, да се провери и обнови съдържанието на автоаптечката. При попадане в рискова ситуация, сигнализирайте първо на телефона за спешни случаи 112, след това потърсете за съдействие близки и приятели, препоръчват от МВР.", "date": "2018.11.28", "title": "МВР Рязката промяна на времето крие опасности на пътя"}
{"url": "http://www.cross.bg/brekzit-statyt-grazhdani-1590317.html", "text": "/КРОСС/ В българското посолство в Лондон се проведе информационна среща за българските граждани на територията на Обединеното кралство за техните права след Брекзит и схемата за кандидатстване за \"статут на уседналост\". Присъстващите българи  получиха уверения от служители на британските ведомства, ангажирани в този процес, че нямат основания за притеснения за съблюдаването на правата им дори и в случай на излизане от Европейския съюз без сделка.Българското посолство организира този семинар съвместно с министерството за Брекзит и министерството на вътрешните работи. Ето какво отговори заместник-министърът за Брекзит Робин Уокър на въпроса ми дали българите трябва да се притесняват за получаването на така наречения \"статут на уседналост\" и да побързат след обявената дата за Брекзит - 29 март 2019 година:\"Тези, които са граждани на ЕС, които са тук легитимно, независимо дали са с техните семейства, дали работят или учат, ще бъдат защитени от сключеното споразумение, а това означава, че ще имат право на \"статут на уседналост\". Няма нужда да се бърза. Те ще имат две години след напускането на ЕС да уредят този статут и дори допълнителен гратисен период след \"преходния период\".Служители на двете ведомства имаха възможността да запознаят българските граждани с процедурата и необходимите документи. Те отговориха изчерпателно на многото им зададени въпроси и за напълно конкретни случаи. На срещата присъстваше и българският зцаместник министър по труда и соцалната политика Зорница Русинова. На въпроса как гледа българското правителство на цеиля този процес тя отговори:\"Първото нещо, което трябва да кажем е, че интересът на българското правителство е да запази правата на всички хора, които живеят и работят във Великобритания по възможно най-добрия начин за тях и в техен интерес. Преговорният процес беше изключително труден и ние като председател на Еевропейския съвет през първите 6 месеца на тази година водихме част от тези преговори. За нас, като страна-членка, е удовлетворително наистина, че ЕС успя да приеме в неделя споразумението\".Още подобни семинари се предвиждат и на други места както в Обединеното кралство, така и в България. ", "date": "2018.11.28", "title": "Среща за правата на българските граждани след Брекзит се проведе в посолството ни в Лондон"}
{"url": "http://www.cross.bg/potrebiteli-horata-sustoyanie-1590331.html", "text": "/КРОСС/  Хората от уязвими групи като по-възрастните, подрастващите, със здравословни или финансови проблеми по-лесно могат да станат жертва на некоректни търговци, които практикуват най-рисковите способи за продажба. Сред тях са търговията по време на презентации в зали и на открито, договорите след телефонни позвънявания и сделките във виртуалното пространство. Най-чувствителни са секторите на телекомуникационните и финансовите услуги, както и на продуктите за подобряване на здравословното състояние.„Различни са причините, но има групи потребители, които са изложени на повече рискове в ежедневното им съприкосновение с търговците. Те по-лесно се доверяват и същевременно търсят в покупката на една стока или в предоставянето на една услуга не само материалния, чисто потребителския ефект, но и някакъв друг. Той понякога може да е свързан с емоция, друг път - с някаква необходимост. Търговците се възползват от тези специфики и прилагат различни прийоми, които целят да привлекат вниманието на тези потребители и да бъде направен разход\", коментира председателят на Комисията за защита на потребителите (КЗП) Димитър Маргаритов пред „Дарик\" радио.Изкушени по една или друга линия на тяхната уязвимост, такива потребители могат да стигнат до неизгодна за тях сделка. От това да се окажат с ненужна покупка, през това да се сдобият с различен по характеристики от представяните продукт до утежняващ финансовото им състояние заем. „Ако потребителят от уязвимата група „лошо финансово състояние\" е прибегнал до вземането на кредит, това може, вместо да подобри, допълнително да влоши състоянието му\", даде пример Маргаритов.Посочените обстоятелства и предвидената в закона по-висока защита на такъв тип потребители са причините за поставения по-специален акцент върху темата от страна на Комисията. „Освен контролната дейност и санкциите, считаме че трябва да има и информационни кампании, които да обърнат внимание на хората със съвети и основни проблеми, които ние сме срещнали и сме се постарали да разрешим. По този начин биха се намалили случаите, в които подобен тип нарушения ще засягат хора в по-уязвимо социално и лично положение\", изтъкна председателят на КЗП.Маргаритов предупреди, че попадането в една или друга уязвима група може да е резултат и от грешно потребителско решение. „Възможно е един разумен, средностатистически потребител в даден момент да се окаже в състояние, което по-скоро го насочва към прибягването до такъв тип стоки или услуги, които впоследствие ще се окаже, че за тях са една неизгодна сделка. Затова предупреждаваме хората, дори при спешна необходимост, макар и в условията на по-голямо напрежение, да обмислят своето решение преди да пристъпят към извършването на определен потребителски разход\", обясни той. Според него е възможно и обратното: „Ако сте били в ситуация, в която сте направили грешна стъпка, впоследствие - в резултат и на това, че сте били подпомогнати от контролен орган или сте получили навреме правилния съвет, за в бъдеще да бъдете сред хората, които са по-недоверчиви и по-трудно биха могли да бъдат изкушени от на пръв поглед примамлива оферта.Според председателя на КЗП информираността е много важна, за да се промени в положителен смисъл потребителското поведение на хората от уязвимите групи. „От друга страна, дейността на контролните органи, в това число и на Комисията за защита на потребителите, би могла да способства за това както самите потребители да знаят по-добре правата си, така и търговците да ограничат своето негативно въздействие върху тези хора\", каза още той.  ", "date": "2018.11.28", "title": "КЗП: „Уязвимите групи потребители са изложени на повече опасности”"}
{"url": "http://www.cross.bg/vuzrastnite-vasil-hora-1590318.html", "text": "/КРОСС/ Българските пенсионери излизат на втори национален протест през Народното събрание, заради безразличието на управляващите към техните проблеми. Протестът ще се проведе днес, по време на обсъждането на проектобюджета за 2019-та година. Пред Дарик един от организаторите на протеста, ген. Васил Върбанов заяви, че хората са възмутени от пренебрегнатите им искания за осъвременяване на пенсиите, бързо нарастване на минималната пенсия и закон за възрастните хора. През лятото инициативен комитет на пенсионерските организации започна да събира подписи в подкрепа на петиция за увеличаване на пенсиите, отпадане на тавана за всички пенсии и изработване на закон за възрастните хора. През септември петицията беше обсъдена на заседание на социалната комисия в парламента, а след това стигна и до заседание на бюджетната комисия. Резултатът - нито едно от исканията на пенсионерските организации не е взето под внимание. Документът с исканията беше пренебрегнат от депутатите, разказа пред Дарик ген. Васил Върбанов от Съюза на офицерите и сержантите от запаса и резерва.Изразяваме възмущението си от отношението на народните представители, които са избрани основно с гласовете на пенсионерите. Защото знаете, че пенсионерите са най-съвестните избиратели. Куци, сакати, но отиват до урната с надежда, че ще изберат някой, който ще защитава техните интереси\", каза той.„Да излязат от летаргията, която ги е обхванала. Да излязат от отчаянието и като граждани с чест и достойнство да си кажат думата и да покажат, че повече не може така и в бъдеще ще имаме предвид кого избираме\", посочи той. ", "date": "2018.11.28", "title": "Пенсионерите излизат на национален протест"}
{"url": "http://www.cross.bg/byudzheta-pensiite-mlrd-1590320.html", "text": "/КРОСС/ 12-часов маратон на депутатите при гласуването на бюджета на Здарната каса и Общественото осигуряване. Заседанието приключи почти в полунощ.Приключи работата на парламента, където бяха гласувани първите два члена от бюджета на Държавното обществено осигуряване /ДОО/ - това е финансовата рамка и специално парите за пенсии, които ще са над 8 млрд. лева догодина. Във финансовата рамка са заложени и приходи от 11,7 млрд. лева. Инфарктен сблъсък на опозицията и управляващите по бюджета за пенсиите, осигурителния доходи и приходите в НОИ, съпътствано от закани за глоби и спиране на заседанието.Опозицията обвини управляващите, че в предизборната си кампания не са информирали гласоподавателите за намерението да вдигнат максималния осигурителен доход на 3000 лева.Те спориха и по въпроса от кога да се вдигнат с 5,7% пенсиите - дали това да стане от средата на годината или по-рано.„Тази разгорещена дискусия следва да завърши поне с приемане на едно разумно предложение, за да можем да изтрием срама от това, което направихме до тук\", каза Хасан Адемов от ДПС.Остана предложението на управляващите пенсиите да растат от 1 юли. Над 8 млрд. лв.  са заделени в бюджета за тази цел.По време на дебатите се стигна до напрежение в пленарната зала, след като председателят Цвета Караянчева предложи за гласуване да се прекрати обсъждането по първата точка на бюджета на ДОО, а левицата обявиха, че не са направили всичките си изказвания. Обсъждането на бюджета продължава и днес.", "date": "2018.11.28", "title": "На среднощно заседание парламентът отложи увеличаването на пенсиите за 1 юли догодина"}
{"url": "http://www.cross.bg/tesla-kitaii-pazar-1590308.html", "text": "/КРОСС/ През изминалия месец Tesla е продала със 70% по-малко електромобили в Китай, отколкото през октомври 2017 г., съобщава Китайската асоциация на леките автомобили, цитирана от Reuters. Агенцията подчертава, че сривът се дължи на търговската война между САЩ и Поднебесната.Цялата продукция на Tesla за китайския пазар се внася от Щатите, а реципрочните мита в размер на 40%, които въведе Пекин, повишават цените на бездруго скъпите калифорнийски електромобили. Това се случва на фона на безпрецедентен ръст в продажбите на екологични автомобили в Китай от средата на годината насам.В опит да успокои инвеститорите миналата седмица Илон Мъск обяви, че Tesla ще намали цените на Model S и Model X за китайския пазар, за да ги направи \"по-достъпни\" и да тушира удара от митата. Компанията вече закупи и терен за бъдещата си фабрика в Шанхай - първата извън Щатите.", "date": "2018.11.28", "title": "Продажбите на Tesla в Китай се сгромолясаха"}
{"url": "http://www.cross.bg/yvrezhdaniya-mogli-grip-1590309.html", "text": "/КРОСС/ Държавата се изгаври с децата с увреждания - отнема им помощи\", пише в заглавие . Изданието коментира, че вместо да увеличи подкрепата за хората с най-тежки увреждания, държавата ще отнеме част от правата им, като в някои случаи ще се стигне до намаление на помощта за тях и до още по-невъзможен достъп до асистенти. Това следва от законопроекта за личната помощ, приет на второ четене в социалната комисия на парламента. Това е законът, който искаха майките на деца с увреждания и заради който сега недоволството им е на път да избухне с нова сила. Възмутена от гласуваното, омбудсманът Мая Манолова заплаши да сезира Конституционния съд.\"Дойде грипът, който удря бремнните и младите\", информира . Първите два случая на свински грип са били потвърдени от Националния център за заразни и паразитни болести. Оттам съобщават, че този грип е много опасен. Характерното за него е, че води до бързи усложнения при млади и бремнни, както и при хора с наднормено тегло. Обичайното антибиотично лечение не дава резултат, а болните трябва да бъдат лекувани в болница.Близо 53% от българите не са могли да се справят с неочаквани финансови разходи през миналата година, показват данни на \"Евростат\", цитирани от. Средният показател в ЕС за хората, които не са могли да реагират адекватно пред неочаквани парични предизвикателства през миналата година, е бил 34%, допълва изданието.  съобщава, че \"44% от българките са в риск от бедност, като повече от половината заети жени са концентрирани в нископлатени отрасли, в които следната заплата е от 670 до 900 лева. Дамите у нас печелят с 14 на сто по-малко от мъжете, докато разликата в запалщането между двата пола в Европа е 16% в полза на мъжете. Данните са на КНСБ и Фондация \"Фридрих Еберт\".\"Следим чиновника по интернет дали мотае жалбите ни\", пише вестник Труд. Това ще стане чрез Системата за сигурно електронно връчване, в която до петък е длъжна да се включи държавна админситрация. Включването в системата означава да получаваме по имейл фишове и глоби. МВР, Министерството на околната среда и правосъдното ведомство още не са се включили в ситемата, уточнява .", "date": "2018.11.28", "title": "Преглед на печата на 28 ноември"}
{"url": "http://www.cross.bg/tir-se-oburna-kraii-montana-1590319.html", "text": "/КРОСС/ Инцидент затвори пътя Видин-Монтана тази сутрин. ТИР се обърна в района на село Смоляновци.ТИР-ът се е обърнал към 4 часа в сряда сутринта на международния път между Видин и Монтана. Той е с благоевградска регистрация. Шофьорът е македонец. Той е пътувал от Дания. Колона от автомобили е образувано на мястото, заради авариралия ТИР. Над 30 снегорина почистват територията на областта. ", "date": "2018.11.28", "title": "ТИР се обърна край Монтана"}
{"url": "http://www.cross.bg/tyrizma-angelkova-rust-1590310.html", "text": "/КРОСС/ Очакваме да приключим 2018-а също с ръст на туристите и приходите, както бе в предходните години. Тази тенденция ни представя като устойчива дестинация, надграждаща постигнатото след създаването на самостоятелното Министерство на туризма. Аз и моят екип разчитаме основно на бизнеса в осъществяването на тези резултати. Това заяви министърът на туризма Николина Ангелкова на работна среща с ръководството и представители на Българската хотелиерска и ресторантьорска асоциация (БХРА). В нея участваха председателите на Управителния съвет на организацията Атанас Димитров, Бранимир Миланов и Георги Щерев.Министър Ангелкова припомни рекордните данни за сектора след създаването на самостоятелното Министерство на туризма. За периода от януари до септември 2018 г. посещенията на чужди туристи у нас са с 31% повече от същия интервал на 2015 г., а приходите са нараснали с 38%.  През 2017-а визитите на чужденци са били около 8,9 млн. Надявам се и следващата година да запазим високите нива и да реализираме ръст от 5%, както сочат анализите, каза тя.По отношение на рекламната политика, която туристическата администрация провежда, министърът акцентира, че тя ще продължи да се фокусира върху основните ни генериращи пазари, сред които Германия и Великобритания, и посочи, че за следващата година се очаква 15-19 на сто ръст на британските туристи. Имаме също много добри ръстове от Полша, Чехия, Израел и ще продължим активно да промотираме България на тези дестинации. Освен балканските и европейските пазари за нас много важни са и далечните и перспективните пазари, като обръщаме специално внимание на китайските туристи. За да бъде рекламата ни още по-ефективна, продължаваме съвместните проекти със световни медии, а кампаниите за насърчаване на вътрешния туризъм постигнаха ръст на туристите. Ще продължим и с присъствието си на основните борси, съобщи още министър Ангелкова. Тя коментира промените в Закона за туризма, които ще насърчат процеса на устойчиво развитие на сектора, и се спря подробно на ползите от бъдещата Единна система за туристическа информация (ЕСТИ), която ще заработи много скоро. С нея ще изсветлим сивия сектор в туризма и ще направим пребиваването на туристите по-сигурно, подчерта министърът. Основна задача е и постоянното повишаване качеството на туристическите услуги и намаляване на административната тежест за бизнеса и гражданите. С 19 вида вече са намалени документите на хартиен носител, които трябва да подават предприемачите. Министерството насърчава активно използването на електронните услуги и освен с е-подпис ще въведе сред първите администрации у нас лицевата идентификация при ползване на поддържаните регистри. До тях ще има достъп всеки, който се е регистрирал чрез смартфона си. Това ще улесни и ускори работата и за двете страни. Друг голям проблем, който можем да решим само заедно, е дефицитът на изпълнителски кадри в туризма, категорична бе министър Ангелкова. Тя припомни, че заедно с Министерството на труда и социалната политика бе подписано споразумение за партньорство, което ще подпомогнем квалификацията на работната сила - както за безработни, така и за работещи, включително и чрез дуалната система. Много бе постигнато и с промените в Закона за трудовата миграция и трудовата мобилности, за да се наемат при облекчени условия работници от трети страни. С МТСП и Българо-германския център за професионално обучение ще се обучават кадри за туризма по пилотен проект в центровете му в Царево и Смолян, информира министър Ангелкова и допълни, че разчита на бизнеса своевременно да заявява конкретните си нужди от кадри. Председателят на УС на БХРА Атанас Димитров благодари за активния диалог с министерството. Той подчерта, че са отчели проблема с кадрите, които трябва да бъдат стимулирани да работят в страната. Членовете на асоциацията приветстваха новите инициативи за квалификация и преквалификация на заетите в туризма и обещаха съдействие от работодателите.", "date": "2018.11.28", "title": "Ангелкова: Очакваме да приключим 2018 с ръст на туристите и приходите"}
{"url": "http://www.cross.bg/avtomobili-tona-dvizhenieto-1590323.html", "text": "/КРОСС/  Ограничено e движението на товарни автомобили над 12 тона през проход \"Троянски\", съобщават от АПИ. Заради ПТХ е ограничено  движението по път I-7 ГКПП \"Лесово\" - Елхово.Шофьорите да леки автомобили да се движат с повишено внимание, спазвайки указанията на \"Пътна полиция\" по обходния маршрут: Княжево - Тополовград - Голам Манастир - Малък Манастир - Изгрев - Елхово.Тежкотоварните автомобили е необходимо да изчакат на място.Временно е ограничено движението на тежкотоварни автомобили над 12 тона по път II-17 АМ „Хемус\" - Ботевград поради снегопочистване на територията на област Враца. Шофьорите на товарни автомобили над 12 тона е необходимо да изчакат , крайна място.", "date": "2018.11.28", "title": "Ограничено движение на прохода Троян, АМ Хемус и по пътя Лесово - Елхово заради снега"}
{"url": "http://www.cross.bg/smesi-obrabotki-zaledyavane-1590322.html", "text": "/КРОСС/  Във връзка със започналите валежи от сняг рано тази сутрин се извършват и първите обработки със смеси срещу заледяване. Най-обилен е снеговалежът в южните райони. Над 140 снегопочистващи машини работят на терен, съобщават от пресцентъра на Столична община.Изпълняват се обработки със смеси срещу заледяване по общинските пътища в районите Панчарево и Витоша. Работи се към момента по пътищата Железница - Плана и Панчарево - Бистрица - Симеоново. Опесъчаване и избутване на снежна маса се извършва на планинския път Драгалевци - Алеко. Общественият транспорт се движи по обичайните си маршрути по всички линии.Напомняме на гражданите, че се очаква снеговалежът да продължи, температурите да се понижават, затова да използват автомобилите си оборудвани за движение при зимни условия и да карат със съобразена скорост.", "date": "2018.11.28", "title": "Столична община: Над 140 снегопочистващи машини работят на терен"}
{"url": "http://www.cross.bg/ignatiev-pyskat-graf-1590321.html", "text": "/КРОСС/  Пускат тестово трамваите по ул. \"Граф Игнатиев\" в София. След като срокът за завършване на трасето беше отлаган няколко пъти, сега столичният електротранспорт ще прави 72 часа проби на ремонтираните трамвайни линии. Ремонтът на пешеходната зона продължава и се очаква той да приключи в средата на март.", "date": "2018.11.28", "title": "Пускат тестово трамваите по ул. \"Граф Игнатиев\" в София"}
{"url": "http://www.cross.bg/sofiya-skochi-taksimetrovi-1590315.html", "text": "/КРОСС/ Таксиметрови шофьори ще протестират пред сградата на Столичната община заради ниските тарифи за превоз на пътници. Демонстрацията е обявена за 12 часа днес, като не се планира блокада на улици и булеварди.Браншови организации настояват цената на такситата в София да скочи до 30 процента може да скочи цената за такси в София. Столичният общински съвет ще вземе решение след като темата бъде обсъдена, посочи за \"Хоризонт\" Зафир Зарков ", "date": "2018.11.28", "title": "Таксиметрови шофьори протестират в София заради ниските тарифи"}
{"url": "http://www.cross.bg/rozhdenitzite-na-noemvri-1590303.html", "text": "/КРОСС/ Александрина Милчева, оперна прима Андрей Бунджулов, социолог и политолог Ася Рачева, озвучаваща актриса Йордан Божилов, председател „Софийски форум за сигурност\", началник на политическия кабинет на министъра на отбраната в първото правителство на ГЕРБ Милена Йоич, единствената българска художничка, чиято картина присъства в Световния музей на жените в изобразителното изкуство в Ню Йорк. Проф. дфн Симеон Янев, писател, литературовед, литературен критик  ", "date": "2018.11.28", "title": "Рождениците на 28 ноември"}
{"url": "http://www.cross.bg/godini-vuzrast-pensionnata-1590304.html", "text": "/КРОСС/ От 65 на 70 години възнамеряват да вдигнат пенсионната възраст японските власти. Основната задача е да се подкрепи икономическият растеж на фона на все по-застаряващото население.Идеята предстои да бъде разгледана на заседание на Cъвeтa пo иĸoнoмичecĸa и финaнcoвa пoлитиĸa на 26 ноември. Целта е до лятото на 2019 г. да бъде изготвен конкретен план. Предстоят преговори и с бизнес организациите в страната.Плановете са проектозаконът за промяната да бъде готов до 2020 г. Toй щe oтчитa paзличнитe ycлoвия нa тpyдoвa зaeтocт, cъĸpaтeнoтo paбoтнo вpeмe, диcтaнциoннaтa paбoтa, пpeдocтaвянeтo нa cyбcидии нa ĸoмпaниитe зa нaeмaнe нa възpacтни cътpyдници.Средната продължителност на живот в Япония е 80 години при мъжете и 87 - при жените. Всеки четвърти японец е на възраст над 65 години. И в 47-те префектури броят на възрастните превишава този на младежите под 14-годишна възраст, сочат данни на националната статистика. ", "date": "2018.11.28", "title": "Япония вдига пенсионната възраст до 70 години"}
{"url": "http://www.cross.bg/chasa-provede-sofiyaot-1590302.html", "text": "/КРОСС/ ****/София./*От 15.00 часа на „Дондуков\" 2 държавният глава Румен Радев ще приеме делегация на Групата за приятелство с България в Националното събрание на Френската република, водена от нейния председател Антоан Ерт.****/София./*От 10.00 часа в нова конферентна зала на Софийския университет „Св. Климент Охридски\" вицепрезидентът Илияна Йотова ще открие конференция на тема „Бъдещето на демокрацията на Европейския съюз: бюджетът на ЕС за  2021-2027 и върховенството на правото - към демокрация или към отказ от ценностите и целите на съюза\".****/София./*От 09.00 часа ще започне редовното заседание на Народното събрание.****/София./*От 15.30 часа в зала „Изток\" на Народното събрание ще се проведе съвместно заседание на парламентарните комисии по външна политика и по европейските въпроси и контрол на европейските фондове, в рамките на което народните представители ще разговарят с извънредния и пълномощен посланик на Великобритания Н. Пр Ема Хопкинс за представяне на преговорния процес ЕС - Великобритания, относно Брекзит и двустранните отношения Великобритания - България в този контекст.****/София./*От 10.00 часа ще започне седмичното заседание на Министерския съвет.****/София./*От 09.00 часа 9-и състав на Специализирания наказателен съд ще заседава по делото срещу Деян М., Мирослав М. и др., на които са повдигнати обвинения за организиране и ръководене на организирана престъпна група.****/София./*От 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група.****/София./*От 09.30 часа 26-и състав на Софийски градски съд ще заседава по делото срещу Валентин Димитров и др. , обвинени в длъжностно присвояване в особено големи размери.****/София./*От 09.30 часа в Интер Експо Център ще започне вторият ден от организира Втората международна конференция „Предизвикателства пред развитието на публично-частните партньорства в Югоизточна Европа\", организирана от Юридическия факултет на Великотърновски университет „Св. св. Кирил и Методий\".****/София./*От 10.00 часа в Националния пресклуб на БТА, Н. Пр. Виталий Москаленко - извънреден и пълномощен посланик на Украйна в Република България ще дадепресконференция на тема „Нападението над украинските кораби в Черно морекато неприкрита руска агресия срещу Украйна и международния правов ред\".****/София./*Делегация на групата за приятелство с България в Националното събрание на Френската република ще бъде на официално посещение в България.Заместник-председателят на Народното събрание Емил Христов ще разговаряс френските парламентаристи в 10.10 часа в зала „Запад\". В 11.30 часа с тях ще се срещнат народните представители от Групата за приятелство България - Франция. В 14.15 часа гостите ще се срещнат с председателя на Комисията по земеделието и храните Десислава Танева в зала „Запад\".****/София./*От 12.00 часа кметът на София Йорданка Фандъкова ще присъства на среща между писателя Георги Господинов и ученици от столични гимназии в Софийската градска художествена галерия на ул. „Ген. Йосиф В. Гурко\" 1.****/София./*От 12.00 часа председателят на Българската търговско-промишлена палата Цветан Симеонов ще открие Първото издание на търговско изложение „Магията на ръцете\" - Базар за плетива, сувенири и аксесоари, което ще се проведе до 2 декември в Изложбена зала ЦУМ.****/София./*От 12.00 часа във фоайето пред Музея на спорта на националния стадион „Васил Левски\" ще бъде представена фотоизложбата Моят Стадион, моят Старт\" на доайена на спортната фотография в България Бончук Андонов.****/София./*От 13.00 часа в зала „Европа\" в МОСВ ще се проведе пресконференция по проект „Национална стратегия за адаптация към изменението на климата и  План за действие\".****/София./*От 14.00 часа в сградата на Военната академия „Г. С. Раковски\" ще се проведе работна среща на тема „Бъдещи предизвикателства пред икономиката, отбраната и сигурността\", организирана от Института по отбрана и международна сигурност съвместно с Военната академия „Г. С.Раковски\" и Софийския университет „Св. Климент Охридски\".****/София. /*От 14.30 часа в галерия „Средец\" министърът на културата Боил Банов ще отличи дейци на изкуството и културата.****/София./*От 17.30 часа в столичния храм „Св. Седмочисленици\" ще бъде отслужена панихида по повод навършването на 46 години от кончината на д-р Г. М. Димитров.****/София./*От 18.00 часа в Националната библиотека „Св. св. Кирил и Методий\" ще бъде представена книгата „Курският сблъсък\" от акад. Васил Сгурев.****/Банско./*От 17.30 часа в Посетителския информационен център кметът на Банско Георги Икономов ще се срещне с гражданите, които живеят в района междупулиците „Глазне\" и „Пирин\", в посока Начална станция.****/Белово./с. Мененкьово./*От 09.00 до 17.00 часа в село Мененкьово ще проведат профилактичнихехографски прегледи на млечни жлези и щитовидна жлеза с нов модерен ехограф. Инициативата е на Община Белово в партньорство със „Сдружение за онкоболни и приятели\" - Пазарджик.****/Благоевград. /*От 10.00 часа в сградата на Югозападно държавно предприятие ще проведе работна среща с представители на Сдружение „Югозапад\", във връзка с актуални теми и проблеми, които вълнуват дърводобивния и дървопреработващия сектор.****/Благоевград. /*От 10.00 часа в офиса на Областния информационен център - Благоевград наплощад „Георги Измирлиев\" ше се проведе пресконференция, по време на която ще бъдат представени очакваните възможности за финансиране на проекти чрез Европейските структурни и инвестиционни фондове през 2019 г.****/Благоевград./*От 18.00 часа в зала „Пейо Яворов\" ще се проведе фолклорното събитие „Празник на гръцката култура в Благоевград\".****/Благоевград./*От 18.00 часа в ДТ „Никола Вапцаров\" ще бъде представен концертът „Единамериканец в Благоевград\".****/Благоевград. /*В 18.30 пред сградата на ОД на МВР - Благоевград ще се проведе флашмобсрещу полицейските репресии по време на протестите срещу високите ценина горивата и социалната несправедливост в България.****/Бургас./*От 18.00 часа в Културен център „Морско казино\" ще се състои концертът„Музика от една фотоизложба\" в изпълнение на Trio Quatro.****/Варна./*От 9.30 часа в Зали „Младост\" на Двореца на културата и спорта ще се проведе пресконференция във връзка с откриването (в 10.00 часа) на второто издание на изложението за хотели, ресторанти и всичко за туризма ТУР-ЕКСПО ДЕСТИНАЦИЯ ВАРНА.****/Враца./*От 10.30 часа в Детския отдел на Регионална библиотека „Христо Ботев\" ще се проведат приказни игри „Есенни вълшебства\".****/Велико Търново. /*От 11.00 часа в Конферентната зала на Областен информационен център -Велико Търново ще се проведе работна среща с медиите за представяне на обобщените резултати от дейността на центъра през периода 2016-2018 г.****/Велико Търново. /*От 19.00 часа в Клуб 7 ще се проведе представяне на книгите „Иваил цар\" на автора Стоян Николов - Торлака.****/Велико Търново. /*От 19.00 часа на стадион „Ивайло\" ще се проведат масови тренировки -Есен 2018.****/Димитровград./*От 13.00 часа в Община Димитровград ще се проведе приемна за граждани сексперти от институцията на омбудсмана на Р България.****/Добрич./*От 11.00 часа ще се състои официална церемония по откриване на обновените сгради на Регионална дирекция „Пожарна безопасност и защита на населението\". В събитието ще вземат участие кметът на Община град Добрич Йордан Йорданов, директорът на Главна дирекция „Пожарна безопасност и защита на населението\" главен комисар Николай Николов, представители на изпълнителната власт, управляващи органи, изпълнители, екипът на проекта, личният състав на РДПБЗН и РСПБЗН и партньори.****/Добрич./*От 18.30 часа в Младежкия център ще се проведе „Музикален салон 1\" на Клуб „Пиано\" при Младежки център - Добрич с ръководител Детелина Захариева и гост изпълнители от Арт център „Палитра\" и Музикална къща „Катлин\".****/Дупница./*От 11.00 часа в МБАЛ „Св. Иван Рилски\"-ЕООД ще се проведе кампания за анонимно изследване за носителство на ХИВ, консултиране и предоставяне на здравно-образователни материали, изследване на количеството на въглеродния окис в издишания въздух на пушачите.****/Ивайловград./*От 13.30 часа в малката зала на Народно читалище „Пробуда - 1914\" ще се проведе приемна за граждани с експерти от институцията на омбудсмана на Р България.****/Кърджали./*От 11.00 часа в пресклуба на ОДМВР-Кърджали ще се проведе брифинг за резултатите от дейността на дирекцията за 10-те месеца на годината, в който ще участват директорът на дирекцията старши комисар Венцислав Момчилов и началникът на отдел „Охранителна полиция\" комисар Димитър Димитров.****/Любимец./*От 13.30 часа в Клуба на инвалида, до Община Любимец, ще се проведе приемна за граждани с експерти от институцията на омбудсмана на Р България.****/Маджарово./*От 13.30 часа в Община Маджарово ще се проведе приемна за граждани с експерти от институцията на омбудсмана на Р България.****/Пазарджик./От 10.30 часа в Залата на архитектите в сградата на община Пазарджик самодейците от читалище „Н. Й. Вапцаров\" в село Бъта ще представят продукцията си по проект „Всеки си го може\".****/Пловдив./*От 09.30 часа в голямата заседателна зала на Дома на културата „Борис Христов\" заместник-министър Лъчезар Борисов ще открие информационен бизнес форум „Искаш бизнесът ти да расте? Ние имаме ноу-хау\".****/Пловдив./*В 11.00 часа в изложбената част на фоайето на първия етаж в НБ „Иван Вазов\" - Пловдив ще бъде открита изложбата „Чехословашката държавност -1918 г.\".****/Русе./*От 11.00 часа в сградата на ОДМВР-Русе ще се проведе месечен брифинг.****/Русе./*От 18.00 часа в Историческия музей ще се открие изложбата „Лица от бойната слава на Русе\", посветена на 100-годишнината от края на Първата световна война.****/Свиленград./*От 13.30 часа в Община Свиленград ще се проведе приемна за граждани с омбудсмана Мая Манолова и експерти от институцията.****/Сливен./*От 10.00 часа в галерия „Седем\" ще бъде открита изложбата „Спомени в шевици\", по проект „Майсторилница за сувенири\" на НЧ „Отец Паисий-1936\".****/Сливен./*От 12.00 часа в залата на Областния информационен център ще бъдат представени условията за кандидатстване по процедура „Подобряване на производствения капацитет в малките и средни предприятия\", финансирана по Оперативна програма „Иновации и конкурентоспособност\" .****/Стара Загора./*От 11.00 часа в Зала 2 на Община Стара Загора ще се проведе заключителнапресконференция по проект \"Вълшебна класна стая\".****/Стара Загора./*От 15.00 часа в зала 203 на Община Стара Загора ще се проведе пресконференция на председателя на Общинския съвет Таньо Брайков.****/Стара Загора./*От 18.00 часа във фоайето на Оперния театър ще бъде представен документалния филм на Елена Драгостинова и Йордан Бойчев, посветен на софийски дом на Борис Христов - „Сбъдването на мечтите\".****/Стара Загора./*От 18.00 часа в къща музей „Гео Милев\" ще се състои премиерата на книгата „Смисълът - енциклопедия на бъдещето\" от Людмила Филипова.****/Стара Загора./*От 18.30 часа в Регионална библиотека „Захарий Княжески\" ще бъде представена биографията на един от най-обичаните българи Орлин Горанов.****/Харманли./*От 13.30 часа в Община Харманли ще се проведе приемна за граждани с омбудсмана Мая Манолова и експерти от институцията. ", "date": "2018.11.28", "title": "Предстоящи събития на 28 ноември "}
{"url": "http://www.cross.bg/grip-tzentur-lekar-1590300.html", "text": "/КРОСС/ Първите два случая на грип за сезона потвърди в един ден Националният център по заразни и паразитни болести.Изолирани са от тежко болна 40-годишна жена и 6-годишното й дете. И двете проби доказват пандемичния H1N1, известен като \"Калифорния\" или свински грип, каза за в. \"24 часа\" директорът на НЦЗПБ проф. Тодор Кантарджиев. Той направи прогноза в интервю за вестника, която сега се потвърждава, че първите случаи ще са 10-ина дни след застудяването.В последната седмица има забележим ръст на острите респиратони инфекции по данни на националния център. Изолираният грипен вирус е агресивен, склонен към бързо разпространение особено в помещения с много хора, които не се проветряват.Основните видове грипни вируси, които причиняват заболяване при хората, са групирани в 3 категории - A, B и C. Вирусите на грип А и B пораждат сезонните епидемии навсякъде по света по време на студените месеци и от своя страна се делят на подвидове.Пандемичните видове са най-опасни и при съмнение за заболяване още в първите 1-2 дни трябва да се приложи антивирусно лечение по препоръка на лекар. При затегнато протичане и задържане на треската, отпадналостта, болките по мускули и стави, силно главоболие над 4-5 дни или драстично влошаване на симптомите още в началото на заболяването, е задължителна консултация с лекар и по негова преценка включване на антибиотик, ако се подозира бактериално усложнение.", "date": "2018.11.28", "title": "Грипът дойде с тежки случаи"}
{"url": "http://www.cross.bg/bulgariya-stranata-snyag-1590311.html", "text": "/КРОСС/  За цялата страната са обявени предупредителни кодове за опасно време. Оранжев код е в сила за 6 области в Източна България. Това са Бургаска, Варненска, Добричка, Шуменска, Разградска и Търговищка. Tам се очаква силен сняг и вятър и има опасност от образуване на поледици. За останалата част на страната кодът е жълт и предупреждението е за сняг, дъжд и силен вятър. Усложенена е пътната обстановка в София заради обилния снеговалеж. Въпреки че снегопочистващите фирми са обработили трасетата на масовия градски транспорт, настилката е мокра и хлъзгава. Шофьорите трябва да бъдат внимателни, защото на места  във вътрешнокварталните улици са се образували коловози.В Източна България, Добруджа и Лудогорието и по планинските проходи ще има снежни виелици и ще се образуват преспи и навявания. За останалите области на страната е обявен жълт код. За 7 области на страната предупреждението е заради очаквани валежи от сняг: Видин, Монтана, Враца, Плевен, Перник, София-град и Област София. За 10 области жълтият код е обявен заради очаквани валежи от дъжд и сняг. Това са: Кюстендил, Благоевград, Пазарджик, Пловдив, Смолян, Стара Загора, Хасково, Кърджали, Сливен и Ямбол.За областите Ловеч, Габрово, В. Търново, Русе и Силистра жълтият код е за сняг и бурен вятър. Застудяването ще продължи и в по-голямата част от страната температурите на 28 ноември ще са с обратен дневен ход. Сутринта температурите ще са минус 2-0 градуса в Северна България до 4-8 градуса в Южна България, а към 14.00 часа: минус 4 - минус 2 градуса в Северна България и по високите полета на, 2-4 градуса в Горнотракийската низина.", "date": "2018.11.28", "title": "Предупредителни кодове за опасно време са обявени в цялата страна"}
{"url": "http://www.cross.bg/tema-zhivo-zaradi-1590301.html", "text": "/КРОСС/ Тема: Градски въпроси. Гост столичният кмет Йорданка Фандъкова;Тема: Ще ги бъде ли машинното и електронното гласуване? Позицията на десните;Тема: Русия се завръща на Балканите - изследване на д-р Димитър Бечев;Тема: Защо шофьорите на таксита в София излизат на протест? Гледайте на живо;Тема: Защо седенето се превръща в новото пушене? Идеи за гимнастика в офиса;Тема:  Тръгват пробно трамваите по Графа. На живо: Кога ще приключи ремонтът?Тема:  Още строителни куриози. Какво е в дома ти да има електрически стълб?Тема:  Трябва ли ново разрешение от Европа за рестарта на АЕЦ Белене? В студиото Румен Гечев;Тема:  На живо: Защо хижа Ком остана без покрив?Тема:  Директно от Бургаско - Ще прелеят ли реките заради очакваните интензивни валежи?Тема:  Отново насилие в училище. Как спор между ученици завърши с нападение с нож?Тема:  Ще стигнат ли парите за здраве в Бюджет 2019? Коментар на Йордан Цонев;Тема:  Директно от Южен парк: Бдение в памет на поредната жертва на пешеходна пътека;Тема:  На живо: Миньори излизат на протест. Какви са исканията им? Тема: След спецакция в Бургас: 20 арестувани и поднесени извинения заради разбити погрешка врати. На живо от морския град. В предаването ще видите още:Тема: Нелепа смърт на пешеходна пътека: говори съпругата на 42-годишния Златко Първанов, който преди седмица загуби живота си в пътен инцидент. Жената настоява са премахването на опасната пътека.Тема: 5 млрд. за здраве и по висока минимална заплата. След извънредното заседание на парламента, разговор с председателя на бюджетната комисия Менда Стоянова.Тема: Луканки и изобразително изкуство в Художествената галерия. Добра реклама или евтин ПР? Говори министърът на културата Боил Банов.Тема: На живо от Пловдив - две бебета, изоставени от майките си, отглеждат лекарите в университетската болница в града.Тема: Високо напрежение: миньори и енергетици от \"Марица Изток\" излизат на митинг в Раднево в защита на работните си места.Тема: След сигнал в рубриката \"Моята новина\" - защо детска градина в Пловдив беше откъсната от света заради улични ремонти?Тема: Среща с маестро Максим Ешкенази - за живота между Лос Анджелис и София, голямата сцена и малките радости в живота.Тема: Група P.I.F. с уникален концерт.  ", "date": "2018.11.28", "title": "Теми и гости в ефира днес "}
{"url": "http://www.cross.bg/zayavi-yvelichavane-zaplata-1590324.html", "text": "/КРОСС/  „Управляващите ги е страх от това, което предлагат на гражданите\", това заяви зам.-председателят на ПГ на БСП за България Драгомир Стойнев по време на дебатите за закона за бюджета на ДОО. Той припомни, че управляващите са отишли на избори и са обещали на хората, че няма да увеличат максималния осигурителен доход, а сега го правят и искат той да стане 3 хил. лв. „Управляващите се крият от дебата. Защо не желаете да кажете на българските граждани истината? Смятате ли да бъдете коректни към хората и да преизчислите всички пенсии? Защо коледните надбавки са толкова ниски? Защо пенсиите не се преизчисляват от 01.01.2019г.?\", попита той.  „БСП предлага максималният осигурителен доход да бъде 3 900 лв.Левицата предлага преизчисление на всички пенсии и го е правила през 2008г., а за това и сега има средства в бюджета\", заяви той и обясни, че в момента има 2 млрд. лв,  които се разпределят на тъмно от министър-председателя. По думите му БСП предлага и минималната заплата да бъде 60% от средната работна заплата за предходната година. „Мълчанието ви обаче показва, че няма да има дебат. Това показва вашето отношение към българските граждани. Не случайно ви се вижда края\", заяви Драгомир Стойнев.Георги Гьоков: Уязвимите социални групи отново не намират подкрепа в бюджета на ДОО„Бюджетът за 2019 година бе обявен за социален. Това не е така и уязвимите социални групи отново не намират подкрепа\". Това заяви народният представител от левицата Георги Гьоков. Той обясни, че БСП предлага в консолидирания бюджет на ДОО общата сума от 11 759 728 000 лв. да се замени с 12 710 728 000. Той обясни, че допълнителните средства за това ще дойдат от  увеличаване на осигурителните приходи - от осигурителни вноски  388.5 млн. лв., които ще дойдат от увеличаване на минималната работна заплата - от 510 на 640 лв. от 01.01.2019г. и на максималния осигурителен доход от 2600 на 3900 лв. от 1.1.2019 и от увеличаване на получените трансфери от централния бюджет към държавното обществено осигуряване с 562,5 млн. лв. „Налице е замразяване на всички плащания и рестриктивни мерки за всички осигурителните права, като минималния размер на среднодневното обезщетение за безработица, обезщетението за отглеждане на малко дете и други\", обясни той. По думите му,  когато относителното финансово стабилизиране на една социална система става изцяло за сметка на нейният  ползвател, това не да е повод за хвалба.  „Ако въобще има някакви идеи в посока подобрение на приходите, то е за сметка на осигурителните права на отделни групи осигурени лица. Ние предлагаме във внесения от нас Алтернативен бюджет приходите да се завишат в размерите, посочени в предложението ни, с което предполагам, сте се запознали\", каза още той. Като основни предложения на левицата- за какво да бъдат разходваните предлаганите в повече средства в бюджета на ДОО Гьоков посочи - преизчисляването на пенсиите , увеличаване на обезщетение за отглеждане дете от 1 до 2 години и 28 млн. за увеличаване на обезщетението за безработица. „Това е напълно възможно и това ще даде възможност за глътка въздух на българите - пенсионери, майки с деца, безработни\", заяви Гьоков.Надя Клисурска: Изкуствено се подценява приходната част, за да не дадете необходимото на социално уязвените групи„Бюджетът на ДОО не променя нищо, въпреки че се декларира, че чрез него се цели увеличаване на доходите на гражданите. Той е инструментът, с който трябва да се реализира догонващата политика по доходите спрямо средно европейските нива\", заяви народният представител Надя Клисурска. По думите й в този контекст е нужен ускорен ръст на минималната работна заплата, който да е поне 60% от средната работна заплата. „С този бюджет изкуствено се подценява приходната част, за да не дадете необходимото на социално уязвимите групи през разходната част, като преизчисление на пенсии, обезщетение за отглеждане на дете, обвързано с минимална работна заплата и обезщетението за безработица\", каза още тя.Иван Иванов: ГЕРБ искат да доизгонят българите от страната ни„ГЕРБ искат да доизгонят българите от страната ни\", това заяви народният представител Иван Иванов. Той подчерта, че левицата иска да се увеличи бюджетът на ДОО с 950 млн. лв., с които да се подобри живота на българските граждани. „Пенсионерите очакват увеличение на пенсиите. Преди седмица внесохме в деловодството на НС  30 000 подписа за преизчисление на всички пенсии\", обясни той. Иванов подчерта, че ГЕРБ в последните години водят политика за изгонване на гражданите и даже външният министър е съобщила, че има диаспора в чужбина от 2 млн. българи, създадена в последните 10 години и явно искат да я увеличават- за това се говори, че не очакват големи постъпления от осигуровки.", "date": "2018.11.28", "title": "Драгомир Стойнев за бюджета на ДОО: Управляващите ги е страх  от това, което предлагат на гражданите"}
{"url": "http://www.cross.bg/nandy-tzeli-zalozhenite-1590305.html", "text": "/КРОСС/ Глоба в размер на 804 34 лв. е наложила Комисията за защита на конкуренцията (КЗК) на мобилния оператор А1 (бел. ред. бившия MTel). Санкцията е в резултат на жалба от страна на търговеца Наndу. От последния твърдят, че договорът, който са имали с А1 е неправомерно прекратен и в резултат Наndу е бил принуден да прекрати дейност.Спорът между двете компании е, че Наndу на базата на договор с А1 е пoлyчaвaлa cpeдcтвa oт мобилния оператор cpeщy cĸлючeн бpoй нoви дoгoвopи зa ycлyги нa тeлeĸoмa, ĸaĸтo и зa пoднoвявaнeтo нa cъщecтвyвaщитe. Oпepaтopът e cyбcидиpaл и пpoдaжбитe нa ycтpoйcтвa пpи cĸлючвaнeтo нa дoгoвop c aбoнaт.Наndу e тpябвaлo дa ocъщecтвявa пpeдвapитeлнo oпpeдeлeн бpoй aĸтивaции и пoднoвявaния, зa дa пocтигнe зaлoжeнитe цeли. Te ca били изчиcлявaни нa тpимeceчиe и нa гoдишнa бaзa, ĸaтo имeннo тyĸ ce ĸpиe и eдин oт пpичинитe зa cпopa. A1 e oтĸpилa, чe зa пocтигaнeтo нa цeлитe cлyжитeлитe нa Наndу, ca yбeждaвaли aбoнaти нa oпepaтopa дa пpeĸpaтявaт нacтoящитe cи дoгoвopи и дa cĸлючвaт нoви. Наndу oтpичa тeзи твъpдeния.A1 пpeĸpaтявa eднocтpaннo дoгoвopa като твърди, чe ĸoмпaниятa нe e ycпялa дa пocтигнe зaлoжeнитe в него цeли. Cпopeд пpeдocтaвeнитe нa KЗK cпpaвĸи, тoвa твъpдeниe ce oĸaзвa нeвяpнo, a „вcичĸи oтчeти нa Наndу зa изпълнeниe нa зaлoжeнитe цeли зa cъoтвeтнoтo тpимeceчиe нa 2017 г. ca пpиeти oт A1 бeз зaбeлeжĸи и възpaжeния\". Teлeĸoмът дopи e изплaтил бoнyc зa изпълнeниe, нaдвишaвaщo минимaлнитe цeли.", "date": "2018.11.28", "title": "Глобиха мобилен оператор с 800 000 лв."}
{"url": "http://www.cross.bg/trump-donald-napravil-1590314.html", "text": "/КРОСС/ Американският президент Доналд Тръмп заплаши да отложи планираната си среща с руския президент Владимир Путин на форума на Г-20 в Буенос Айрес тази седмица заради инцидента в Керченския пролив. В интервю за вестник \"Вашингтон поуст\" Тръмп заяви, че очаква пълен доклад от екипа си по сигурността преди да вземе решение. \"Не харесвам тази агресия\", каза президентът. Доналд Тръмп отново постави под въпрос оценката на ЦРУ, че зад убийството на саудитския журналист Джамал Хашоги стои порестолонаследникът Мохамед бин Салман. Президентът посочи, че в решението му да запази близките връзки на Вашингтон  с Рияд роля е изиграло и многократното отричане от страна на принца, че има нещо общо. \"Може да го е направил, а може и да не го е направил, но го отрича. Хората около него  отричат, а между другото и ЦРУ не казва със сигурност дали е така. Не твърдя, че те казват, че не го е направил, но не го казват с категоричност\", заяви Доналд Тръмп.", "date": "2018.11.28", "title": "Тръмп заплаши да отложи срещата си с Путин заради инцидента в Керченския пролив"}
{"url": "http://www.cross.bg/ykraiina-ykrainski-medvedev-1590307.html", "text": "/КРОСС/ В Украйна показват мускули. Това заяви руският премиер Дмитрий Медведев, цитиран от РИА Новости.Украйна обяви военно положение в страната. Това стана, след като Русия иззе украински кораби край Крим в неделя.„Тези мерки за сигурност дават прекрасна възможност на определени кръгове в Украйна да си повишат рейтинга преди изборите за президент. Възможно е и въобще да няма избори. Такива опасения украински анализатори изразиха още през миналата година\", заяви Медведев.Медведев говори в Минск. Той присъства на форум на държавници от Евразийски икономически съюз .", "date": "2018.11.28", "title": "Медведев: Украйна показва мускули"}
{"url": "http://www.cross.bg/zhivotut-drygi-stadion-1590298.html", "text": "/КРОСС/ Животът е като стадион - някои идват да се състезават, други да търгуват, най-щастливите да гледат и да се наслаждават. Така и в живота едни се раждат жадни за слава, други - за печалба, а философите - единствено за истината.Питагор ", "date": "2018.11.28", "title": "Животът е като стадион"}
{"url": "http://www.cross.bg/provezhda-nezavisimost-angliya-1590299.html", "text": "/КРОСС/ На днешната дата през 1520 г. експедицията на Фернандо Магелан преминава Магелановия проток и навлиза в голям воден басейн, който нарича Тихи океан.През 1821 г. Панама обявява независимост от Испания и се присъединява към Велика Колумбия.През 1843 г. Хавайските острови получават независимост в резултат на договор между Англия и Франция.През 1878 г. в София е създадена Публична библиотека, която по-късно прераства в Народна библиотека \"Св.св. Кирил и Методий\".През 1880 г. княз Александър Батенберг назначава ново правителство с премиер Петко Каравелов.През 1890 г. в Илинойс (САЩ) се провежда първообраз на съвременното автомобилно рали.През 1893 г. в Нова Зеландия за първи път е упражнено правото на жените да гласуват в избори.През 1912 г. Албания обявява независимостта си от Османската империя с Декларацията от Вльора.През 1919 г. в Англия е избрана първата жена-депутат - лейди Астор.През 1948 г. в САЩ започва продажбата на фотоапарата Полароид.През 1974 г. провежда се последният концерт на Джон Ленън.През 1994 г. при референдум гражданите на Норвегия отхвърлят членството на страната в Европейския съюз.През 2006 г. се провежда първият уеб видеочат с космоса.", "date": "2018.11.28", "title": "28 ноември в историята"}
{"url": "http://www.cross.bg/stefan-nego-bili-1590297.html", "text": "/КРОСС/ Преподобни Стефан се родил в Цариград и благочестивата му майка още при раждането го посветила Богу. В юношеска възраст той бил постриган за инок в Авксентиевия манастир и се прославил със свят живот и благотворителност. Той спазвал строг пост, прекарвал постоянно в молитва, чрез трудовете си помагал на бедните. Обичал самотен живот, но бил принуден да жертва собственото си желание за обща полза: избрали го игумен на манастира.В това време твърде много се засилила иконоборческата ерес. Лъв Исаврянин и синът му Константин V Копроним яростно преследвали почитателите на светите икони. Из църквите и домовете изнасяли св. икони и ги изгаряли по площадите или ги секли на малки части; разтрошавали и тъпчели с нозе свещените съдове, които имали на себе си свещени изображения.Църквата \"Св. Богородица\" във Влахерна била украсена по стените с живопис, представляваща целия земен живот на Спасителя. По повеля на императора всички стенописи били премахнати. Константин Копроним отишъл още по-далеч от баща си: той заповядал да изхвърлят от храмовете светите мощи и на беззаконния събор, свикан в Цариград, постановил иконите да се считат за идоли; забранил почитането на светците и на св. Богородица; забранил пророците, апостолите и мъчениците да бъдат наричани светци. Всички, които се противят на тия разпореждания, да се считат еретици наравно с Арий, Несторий и Евтихий. След това започнало страшно гонение против монасите. Византийските манастири запустели. Монасите били затваряни в тъмница.Императорът знаел за мъдростта и светостта на Стефан и затова желаел да го склони към своите разбирания. Той пратил при него доверено лице с богати дарове и с поръчение да го уговори да подпише определението на събора, но Стефан категорично отказал:- Няма да подпиша определението на вашия беззаконен събор! Не мога да нареча горчивото сладко, нито тъмното светлина. Аз съм готов да умра за истината и с радост ще пролея до последна капка кръвта си за иконата на моя Спасител.Тоя отговор разярил царя. Той заповядал да затворят Стефан в тъмница. Но скоро подир това врагове неочаквано нападнали империята и Копроним, боейки се от Божия гняв, освободил праведника. Щом утихнала войната, гонението било подновено с още по-голяма сила и целият гняв се излял върху Стефан. Подкупвали недостойни люде да го клеветят и да го обвиняват в престъпления. Най-после разорили неговата обител, а него самия, след тежки изтезания, заточили на остров Проконис. Но нищо не могло да победи твърдостта на светия мъж; той равнодушно понасял лишенията и заточението, не преставал да учи на истината и чрез Божията сила правел толкова чудеса, че името му се прославило по цялата страна. Тогава императорът го извикал при себе си и спорил дълго с него, стараейки се да го склони към своите разбирания.- Нима мислиш ти - казал му императорът, - че като тъпчем с нозе иконата, ние тъпчем Самия Христос?Стефан, като показал на царя една монета с царско изображение, запотал:- Какво ще стане с оня, който би потъпкал с нозе това изображение? Не ще ли заслужава той най-строго наказание?- Разбира се! Най-строго ще бъде наказан оня, който хули царското изборажение.- А какво строго наказание заслужава оня, който хули изображението на Божия Син и на Неговата пречиста Майка?След това хвърлил монетата на пода и взел да я тъпче с крак.Царедворците се нахвърлили на Стефан и искали да го хвърлят в морето, но Копроним заповядал да го затворят в тъмница. В тая тъмница мъченикът намерил повече от триста затворници, заключени, както и той, за почитане на иконите. Всички вече били претърпели тежки мъчения и очаквали смърт за твърдостта си във вярата, но се утешавали чрез молитва и упование на Бога.Дохождането на св. Стефан още повече подвигнало духа на затворниците. И денем, и нощем тъмницата кантяла от молтви и псалмопения. Тя повече приличала на храм, отколкото на затвор. Много народ се трупал около тъмницата, за да получи благословение или съвети от преподобния, или пък да се помоли за ония, които така мъжествено страдали за светата истина.Съобщили на царя за това. Той заповядал да изведат Стефан от тъмницата и да го предадат на смърт. Иконоборците го влачили по улиците, като го обсипвали с хули и му нанасяли жесток побой. Най-после един от тях му нанесъл тежък удар по главата и сложил край на живота му. Това станало в 767 година.Преподобни Стефан бил роден в столицата на гръцкото царство - Константинопол. Родителите му се отличавали с благочестие и с любов към бедните. Имайки две дъщери, те скърбели, че Бог не им давал син, тъй като желаели да имат наследник от мъжки пол. Стараейки се да привлекат към себе си Божията милост, те правели добрини на бедните и усърдно се молели на Господа, измолвайки от Него раждането на момченце. А особено ревностно изливала сърцето си в слъзни молитви пред Бога майката на преподобни Стефан, на име Анна, подражавайки в тази ревност на съименната й майка на пророк Самуил*.* Майката на пророк Самуил дълго време била безплодна. При евреите безплодието се считало за знак за лишаване от Божията милост и било позорно. Затова Анна със сълзи молила Бога да й дарува детенце, при което дала обет - ако й се роди дете, да го посвети в служба на Бога. Молитвата й била чута; родил й се младенец от мъжки пол, който, като дар на Божията милост, бил посветен от родителите на Бога и бил възпитаван при Иерусалимския храм. Бел.ред.В един от петъците, стоейки на молитва във Влахернския храм*, тя обърнала взора си към иконата на Пречистата Владичица и я помолила със сълзи да й дарува син; при това тя дала обет на Майката Божия - ако молитвата й се изпълни, да принесе детето в дар на Единородния Син и Слово Божие, въплътен от Пречистата.* Знаменитият Влахернски храм се намирал във Влахерна - местност в Константинопол, почти на самия бряг на Мраморно море. Тук имало чудотворна икона на Пресвета Богородица; тук била и нейната дреха, съхранявана в специално ковчеже, която била донесена във Византия през V век. Бел.ред.Уморена от дългата молитва и от сълзите, тя се унесла в дрямка в храма и по време на дрямката видяла нашата Владичица, Пресвета Богородица, сияеща с неизказана красота. Небесната Царица се обърнала към нея със следните думи:- Иди си с мир, жено, защото имаш в утробата си син, според молбата ти.Като казала това, Владичицата станала невидима. А Анна, като се сепнала отначало от уплаха, после дошла в голяма радост и като се върнала у дома, действително почувствала, че е заченала в утробата си.В това време, при благочестивия гръцки цар Анастасий (тук се има предвид император Анастасий II, 713-715, бел.ред.), бил избран и възведен в патриаршеско достойнство в Цариград свети Герман (патриарх Герман I управлявал Византийската църква от 715 г. до 730 г., бел.ред.). В деня на интронизацията на новия патриарх тълпи от народ се стекли в храма \"Света София\", за да видят новоизбрания светител. Сред народа се намирала и Анна, вече непразна, със своя мъж. В това време, докато стояла в църквата, се случило така, че патриархът минал покрай нея. Анна възкликнала, обръщайки се към светителя:- Благослови, отче, заченатото в моята утроба!Като я погледнал и като прозрял бъдещето с вътрешните си очи, патриархът рекъл:- Да благослови Господ по молитвите на светия първомъченик!С тези думи той предсказал, че Анна ще роди дете от мъжки пол, което ще бъде наречено Стефан, в чест на първомъченик Стефан. Пророчеството на светия патриарх било съпроводено и като че ли се потвърждавало от чудесно знамение: когато той го произнесъл, от устата му заедно с думите излязъл и огнен пламък, което Анна ясно видяла (както тя после казала, потвърждавайки думите си с клетва)!Когато изминал определеният брой дни, Анна родила младенец от мъжки пол; и му било дадено името Стефан (това станало през 715 г., бел.ред.). А на вечерта на Велика събота новороденият младенец бил кръстен от самия патриарх.В деня на своето очистване щастливата майка взела младенеца и го занесла в църквата \"Пресвета Богородица\" във Влахерна и като го държала в ръцете си, застанала пред честната икона на Небесната Царица, пред която преди това се молила за даруването й на син. Гледайки към иконата, тя казала:- Приеми, Пречиста, този мой възлюбен син, когото ти ми подари; приеми този, когото още преди зачатието обещах да посветя на теб и на твоя Единороден Син. След Бога, на теб го поверявам. Ти му бъди и Майка, и Възпитателка, и Грижовница за него.Като казала това и много друго и като се помолила пред светата икона, тя се върнала у дома си и с цялото си усърдие се грижела за своя син.Между това, след Анастасий, на царския престол встъпил Теодосий (Теодосий III Адрамитен, царувал от 715 г. До 716, бел.ред.), а след него Лъв Исаврянин (Император Лъв Исаврянин царувал от 716 г. до 741 г. Той се наричал Исаврянин, защото бил родом от Исаврия, провинция, разположена в южната част на Мала Азия. Бел.ред.).През цялото това време блаженият Стефан растял тялом и укрепвал духом, изучавайки божествените писания. При помощта на Божията благодат той преуспявал в разум и Божия премъдрост, понеже проявявал голяма ревност към четене на свещените книги, поучавайки се ден и нощ в Божия закон; той особено обичал да чете творенията на свети Иоан Златоуст.В Божията Църква настъпили големи смутове заради иконоборческата ерес, най-ревностният последовател на която бил самият цар, Лъв Исаврянин. Той станал иконоборец под влияние на еврейските влъхви, за което съществува такова предание.Няколко години преди Лъв Исаврянин да стане цар, няколко евреи, произхождащи от Лаодикия Финикийска, отишли при Изиф, един от арабските князе. Пророкувайки лъжливо и извършвайки магии, те му обещали четиридесет години живот и господство над арабите, ако заповяда в цялото си царство да изхвърлят светите икони от църквите и да ги унищожат. Изиф им повярвал и издал заповед: честните икони навсякъде да бъдат изхвърлени от църквите и да бъдат предадени на огън. Но Господ, Бог на отмъщенията, го поразил, така че той умрял, без да преживее и една година. Неговият син, като станал княз вместо баща си, искал да предаде тези магьосници на люта смърт, като лъжливи пророци; но те, спасявайки се от княжеския гняв, напуснали Арабия и избягали в Исаврия.Веднъж те отдъхвали там около един воден извор. И ето, покрай тях минал един младеж - исаврянин на име Лъв, човек с висок ръст и много красив. Той пожелал да отдъхне до същия извор и като се отбил от пътя, седнал заедно с тях. Като по-гледнали към младежа, влъхвите започнали да му предсказват, че той ще стане цар в Гърция. Бидейки от незнатен произход и при това беден, едва изкарващ прехраната си посредством едно примитивно ръкоделие, Лъв не им повярвал. Но те настойчиво повтаряли своето пророчество, казвайки, че той непременно ще стане цар, ако им се закълне, че когато приеме царството, ще направи това, което го помолят тогава. И той им се заклел в намиращата се недалеч от това място църква \"Свети Теодор\" да изпълни молбата им; след тази клетва се разделили.Скоро след това този младеж бил зачислен във войската от патриция Сесиний и тук бързо се издигнал и станал спатарий (царски оръженосец и телохранител, бел.ред.). После император Анастасий II му дал титлата патриций и го назначил за областен началник в Мала Азия. След смъртта на Анастасий за цар бил провъзгласен Теодосий, но Лъв не го признал и повдигнал въстание. По Божие допущение му се удало да свали от власт Теодосий и сам да завладее царския престол. Отначало той бил благочестив и православен цар, но после се отклонил към нечестие, защото скоро при него дошли същите влъхви, които чрез магии му предсказали царуването. Те напомнили на Лъв за неговото обещание, подкрепено с клетва, и казали, че сега е настанало времето да изпълни това, което щели да го помолят. Царят ги попитал:- Какво искате от мен?А те, бидейки врагове на Христа и на християнската вяра, не го помолили нито за злато, нито за сребро, нито за някакви други съкровища, но поискали той да изхвърли светите икони от Божиите църкви.- Царю! - казали те, - ако сториш това, Бог ще съхрани царуването ти за много години, а ако не го сториш, скоро ще се лишиш и от царството, и от живота си.Помнейки, че първото пророчество на тези влъхви - че ще получи царството, се изпълнило, Лъв се боял, че ще се изпълни и това пророчество за загубата на царството заедно с живота си, ако не ги послуша. Затова той издал указ, в който заповядал светите икони да се изхвърлят от църквите и от домовете и да се тъпчат с нозе; при това нечестивият цар нарекъл иконите идоли, а покланящите им се - идолопоклонници.И настанал голям смут в църквата Христова, тъй като едни се подчинявали на царската заповед, изхвърляли честните икони и ги тъпчели, а други се съпротивлявали на царя и претърпели много мъки за иконопочитанието. Константинополският патриарх свети Герман също не се приобщил към царското зловерие и силно се съпротивлявал срещу нечестивата заповед на Лъв. Заради това царят с безчестие изгонил светеца от патриаршеския престол, а на неговото място поставил един свой съмишленик - еретик, на име Анастасий (Константинополският патриарх Анастасий управлявал Църквата от 730 г. до 753 г. Бел.ред.). И тогава мнозина епископи и клирици претърпели различни мъчения за това, че се покланяли на светите икони.В Цариград, при църквата \"Света София\", се намирало едно грамадно здание, наричано дом на любознателността. В него от древни времена били събрани множество книги, на брой повече от триста хиляди. Заради книгите тук пребивавали много от най-учените и най-мъдрите мъже, които царят нееднократно се опитвал да отклони към своята нечестива ерес, но винаги неуспешно. Тогава той заповядал да покрият този дом със сухи клони и да го подпалят и така го изгорил заедно с книгите и с намиращите се там учени хора. А новопоставеният патриарх Анастасий, за да угоди на царя, заповядал да снемат и да хвърлят на земята образа на Спасителя, който се намирал върху медните врати при споменатия дом.Изпълнявайки патриаршеската заповед, един воин поставил стълба и започнал да се изкачва по нея към образа с намерението да го хвърли. Но случилите се там благочестиви жени, като се разпалили от ревност по благочестието, дръпнали стълбата под него и я съборили на земята; воинът паднал, ударил се лошо и умрял. А жените бързо се скрили в църквата, където по това време се намирал патриархът, който стоял на святото място като \"мерзост на запустението\"*, заместила светейшия Герман.* Изразът \"мерзост на запустението\" е взет от книгата на пророк Даниил (Дан. 9:27; ср. Мат. 24:15); той е отнесен към Анастасий, за да се посочи неговото недостойнство да бъде заместник на светителя Герман. Бел.ред.Като видели патриарха, жените започнали високо да го наричат разорител на светите догмати, наемник и вълк, разпръснал овцете, а не истински пастир на стадото Христово; след това започнали да хвърлят камъни по него. Патриархът, като се изплашил, незабавно се отправил при царя и му известил какво безчестие са му нанесли жените. Разгневеният цар изпратил войници, за да накажат жените, нанесли безчестие на патриарха, и тези свети жени били посечени заради проявената ревност по благочестието. Тогава настъпила голяма скръб за православните. Мнозина от тях били затворени в тъмница и били държани в окови; други били подложени на безпощадни мъчения и били убити, а някои оставяли домовете, селата и именията си и скривайки се от ръцете на мъчителите си, бягали в пустинята.Родителите на Стефан също искали да избягат от жестокото гонение срещу православните, за да запазят непорочно благочестието си. Те чакали само синът им да порасне, за да го посветят в служба на Бога в монашески чин, както били обещали на Майката Божия. Но при това те не искали да отдават Стефан нито в един от византийските манастири, които били препълнени с бягащи от гонителите. Предпочитали да посветят сина си на Бога на Авксентиевата планина, намираща се във Витиния и получила наименованието си от преподобния отец Авксентий, който първи се поселил там, търсейки безмълвие. Това място било уединено и отдалечено от всякакви светски вълнения. След Авксентий тук се подвизавал Сергий, ученик на Авксентий и подражател на неговото свято житие, след Сергий - изпитаният в добродетелите Вендиан, след това - блаженият Григорий, а след него - преподобният Иоан. При него родителите на Стефан довели 16-годишния си син и като поверили момъка на светия старец, го умолявали да облече сина им в ангелския образ и да го научи да служи на Бога. Като погледнал Стефан и видял с прозорливите си очи благодатта Божия в него, старецът рекъл:- Наистина, Духът Божий почива върху този момък.И той приел с любов блажения момък, постригал го в монашески чин и започнал да го наставлява в подвизите на безмълвното жителство.Като приел ангелския образ, блаженият Стефан водел и ангелски начин на живот, явявайки се съвършен монах. Той не намалявал поста и молитвата, имал кротък нрав, смирено сърце, дух умилен, постоянно пребивавал в мълчание, съблюдавал чистотата на тялото и непорочността на девството, с живота си бил образец за истинска нищета и пустинническо нестяжание. Безропотно носел подвига на монашеското послушание и старателно изпълнявал всичко, което му възлагали, проявявайки усърдие във всичко и отличавайки се с трудолюбие. Водата, необходима за пиене, носели от място, твърде отдалечено от пещерата, в която се подвизавал Стефан. Той носел от отдалечени места не само вода, но и всичко друго, което било нужно, изнурявайки тялото си с непосилен труд. При това блаженият Стефан никога не се оплаквал от тежестта на подвизите, нито веднъж не възроптал, и заедно с послушанието проявявал към своя преподобен наставник нелъжлива и нелицемерна любов. А за другите му добродетели, подвизи и трудове, в които той се упражнявал още от младостта си, кой може да разкаже?Наставникът на блажения Стефан, преподобният Иоан, като виждал усърдието му в монашеските подвизи, се радвал духом и подобно на вятър, раздухващ пламъка в тлеещите въглени, със своите боговдъхновени беседи и наставления разпалвал в сърцето на блажения желание за още по-големи подвизи за Божия слава, още по-топла любов към Него и страх Божий. При това самият той бил мъж, съвършен в добродетелите, бил изпълнен с Божия благодат и бил награден от Бога с дара на прозорливостта.Веднъж блаженият Стефан, като изпълнил някакво послушание и като се върнал при своя наставник, видял, че той бил подпрял главата си на прозорчето на пещерата и горчиво плачел. Стефан се спрял и зачакал кога светият старец ще му преподаде обичайното благословение. Дълго стоял в мълчание, учудвайки се от горчивото ридание на стареца, без да смее да го попита за причината. Но старецът сам му рекъл:- Възлюбени синко, ти си виновник за моята печал, за теб така горчиво плача; защото Господ ми откри, че при теб това място ще процъфти и ще се прослави, но иконоборците ще го разорят и ще го опустошат.Като чул това от своя учител, блаженият Стефан въздъхнал тежко и попитал:- Кажи, свети отче, всичко, което Господ ти откри относно мен; какво ще се случи с мен? И няма ли да загина, развратен от еретическото учение на иконоборците?Старецът отговорил:- Не, чедо мое, това никога няма да се случи с теб; но само те предупреждавам с думите на апостола: \"гледай (...) колко внимателно трябва да постъпва(ш)\" (Еф. 5:15); защото е писано: \"който претърпи докрай, той ще бъде спасен\" (Мат. 24:13).Това и много друго изказал той на Стефан и му съобщил всичко, което щяло да се случи с него в бъдещето.По това време умрял бащата на блажения. Като узнал за това, той взел благословение от своя духовен отец, отишъл в Константинопол и там почел с подобаващо погребение своя плътски родител; след това продал целия останал след него имот и раздал парите на бедните. Като уредил тези дела, той взел със себе си майка си и една от сестрите си (другата сестра на светеца вече била постригана в монашество в един от Византийските девически манастири) и ги настанил в женския манастир, създаден и осветен от преподобния Авксентий, който го нарекъл: \"Трихинарий\", тоест влакнен, космен. Това название било дадено на манастира, заради трудния и неудобен път, който водел към него, и заради тежестта на монашеския живот в него, защото манастирът се отличавал със строгостта на устава си и населяващите го монахини били длъжни да ходят облечени във власеници. В този манастир свети Стефан постригал в монашество майка си и сестра си; а самият той се върнал при преподобния си наставник и като живеел заедно с него, се упражнявал в обичайните монашески подвизи и трудове.След като минало известно време, неговият духовният отец и учител, преподобният Иоан, отишъл с мир при Господа. Като поплакал над него, светецът отишъл да извести за смъртта му намиращите се наблизо пустинници и всички, като се събрали, с плач и ридание и с подобаващо пение предали на погребение честното тяло на преподобния Иоан. След това блаженият Стефан започнал сам да се подвизава в пещерата, бидейки на възраст малко повече от 30 години.Като наследил пещерата на преставилия се в Господа свой свят учител и на другите, живели по-рано в нея преподобни отци, блаженият Стефан станал наследник и на тяхното съвършено, преизпълнено с добродетели житие. Затова при него започнали да идват пустинници от околните места, желаейки да живеят заедно с него и да го имат за свой наставник и учител. Към тяхното число принадлежали: Марин, мъж добър и благонравен, Иоан и Христофор, Захария, мъж благочестив и накрая, двама злобни човеци, Сергий и Стефан, за които ще стане дума по-долу. При преподобния Стефан дошли и шестима други мъже, чиито имена са записани в книгата на работещите за Христа Господа. По този начин се образувал манастир, чиито братя непрестанно се предавали на монашески подвизи, имайки свети Стефан за свой игумен. Всички изкарвали прехраната си с пот на челото и с труда на ръцете си; а преподобният Стефан владеел изкуството добре да преписва книги; като ги преписвал и ги продавал, той, по този начин, хранел себе си и другите. И Бог, Който хранел Израиля в пустинята, изпращал всичко потребно и на тези Свои раби, така че върху тях се изпълнили Евангелските слова: \"първом търсете царството на Бога и Неговата правда, и всичко това ще ви се придаде\" (Мат. 6:33).С увеличаването на учениците му блаженият Стефан видял, че безмълвието му, към което така се стремял, било нарушено. Тогава светецът повикал Марин и му поверил началството над манастира и грижата за него. А сам той се оттеглил на друго място в тази планина и си построил неголяма килия, в която и се затворил, бидейки на 42 години (това станало през 756 г., бел.ред.). Тази килия нямала покрив. Като пребивавал в нея известно време в съвършено уединение и безмълвие, светецът непрестанно беседвал с Бога, предавайки се на молитва. Но и на новото място на своето подвижничество блаженият Стефан не могъл да избегне желаещите да получат от него полза за душата си. Както не може да остане незабелязан град, който стои на върха на планината и както не може да се скрие човекът, носещ аромати със себе си, така не може да се укрие и да се скрие от хората добродетелният човек, възкачил се на висотата на съвършенството, като на някаква планина и благоухаещ с добри дела, като с аромати. Така станало и с блажения Стефан. Славата за неговия подвижнически живот се разпространила надалеч и както пчелите, летейки, се спускат към меда, така и търсещите спасение отвсякъде се стичали при преподобния, желаейки да получат назидание за себе си от поучителните му беседи и от самото му житие. Сред стичащите се при преподобния имало не само мъже, но и жени. От тях особено внимание заслужава една благородна вдовица на име Анна. Като останала след смъртта на мъжа си твърде млада и без деца, тя продала целия си имот и раздала парите на бедните. След това, като дошла при преподобния Стефан, била постригана в монашески образ и изпратена в девическия манастир \"Трихинарий\".  ", "date": "2018.11.28", "title": "Св. прпмчк Стефан Нови. Св. мчк Иринарх и Христо. Св. 15 свщмчци Тивериополски"}
{"url": "http://www.cross.bg/litza-proekta-bulgariya-1590329.html", "text": "/КРОСС/ „ЧЕЗ Разпределение България\" АД продължава изпълнението на проекта  „Подобряване качеството на предоставяните услуги чрез разкриване на нови работни места и професионално обучение в „ЧЕЗ Разпределение България\" АД\". Вече 8 заети лица на длъжност електромонтьор получиха своите свидетелства по специалността \"Електрически инсталации\".Проектът е в изпълнение на административен договор № BG05M9OP001-1.003-2458-С01, сключен между Министерство на труда и социалната политика и дружеството по процедура BG05M9OP001-1.003 „Ново работно място 2015\" в рамките на програма „Развитие на човешките ресурси\" 2014-2020 г.В изпълнение на проекта ЧЕЗ Разпределение България планира да осигури работа и професионално обучение на 14 безработни лица. Половината от наетите по програмата трябва да принадлежат към уязвими групи - хора  без квалификация, трайно отдалечени от пазара на труда,  на възраст над 54 г., младежи под 29 г. и лица с увреждания. Освен, че ще осигури заетост на 14 безработни или неактивни лица за срок от 12 месеца, ЧЕЗ Разпределение България има ангажимент да обучи 8 от наетите лица, които да придобият професионална квалификация по специалност \"Електрически инсталации\", професия \"Електромонтьор\" от професионално направление \"Електротехника и енергетика\". Компанията ще запази дългосрочно минимум половината от разкритите по проекта нови работни места.Проектът се осъществява с финансовата подкрепа на Европейския социален фонд и национално съфинансиране. Общият размер на безвъзмездната финансова помощ е 146 526,72 лева, от които 85% европейско и 15% национално съфинансиране. Общата сума на допустимите разходи е 183 158,40 лева. Включено е и закупуването на съвременни машини, апарати и инструменти, свързани със създаването на новите работни места. Според изискванията на проекта компанията ще запази дългосрочно минимум половината от разкритите по проекта нови работни места. ", "date": "2018.11.28", "title": "Осем електромонтьори получиха свидетелства по европроекта „Ново работно място“"}
{"url": "http://www.cross.bg/dymata-oburna-opozitziyata-1590326.html", "text": "/КРОСС/  „Не се опитвайте да отнемете думата на опозицията\". С тези думи се обърна лидерът на БСП Корнелия Нинова към управляващите в пленарна зала по време на дебатите по бюджета на ДОО по повод поисканото от ОП прекратяване на дебатите за пенсиите.  Тя изтъкна, че е право на мнозинството е да прецени дали да продължи разискванията или не. „Точно заради това ще решите да ги прекратите, защото сте страхливци\", каза Нинова. Подчерта, че се гледа един от най-важните закони и трябва да се проведат смислени дебати. „Не се опитвайте за пореден път да отнемете думата на опозицията с отнемане на микрофони, със сваляне на говорители от трибуната. Отнемането на думата на опозицията и натискът, полицейщината, до която пробягвате в последните месеци, работи срещу вас, а не срещу нас. Така няма да ни спрете\", категорична бе Корнелия Нинова.  Христо Проданов: Управляващите не искат тези, които ще засегнат, да чуят какво правят„Не допускайте тези опити за отнемане на думата на опозицията  и замъгляване на дебата\",  с тези думи се обърна зам.-председателят на ПГ на \"БСП за България\" Христо Проданов към председателстващата заседанието. По думите у не е нормално толкова важен закон да се гледа в 22.00 -23.00 часа. „Оправдавам вашата акция, защото говорим за пенсиите, които обещахте и излъгахте. Утре тези пенсионери ще са тук и ще ви чакат. Не искате  тези, които са засегнати, да чуят какво правите. Това няма да помогне за повишаване на и без това ниското доверие на Народното събрание\", обърна се той  към управляващите.Георги Свиленски към министър Петков: Управляващото мнозинство не седи зад вас и не иска да защити текстовете на закона„Г-н министър, управляващото мнозинство не седи зад вас и не иска да защити текстовете от тази трибуна\". С тези думи се обърна към министър Бисер Петков зам.-председателят на ПГ на левицата Георги Свиленски. „Излезте и ги защитете поне вие. Тях ги е страх да говорят, защото ОП излъгаха избирателите- НЯМА 300 лв. минимална пенсия нито 1000 лв. минимална заплата\", каза още той „Грубо потъпкахте демократичния ред в държавата и правата на народните представители, които представляват българските граждани. Унижавате институцията Народно събрание - управляващите не се изказват, министърът не взима думата и прекратяват дебатите\", с тези думи народният представител Иван Иванов се обърна към председателя на НС.Зам.-председателят на ПГ на \"БСП за България\" Драгомир Стойнев заяви, че след като управляващите нямат желание да се изказват, всички депутатите от левицата ще се изказват по всеки член до края на закона и предаде на председателстващата заседанието Цвета Караянчева списък на цялата група.   ", "date": "2018.11.28", "title": "Нинова: Не се опитвайте да отнемете думата на опозицията"}
