{"url": "http://www.cross.bg/televiziyata-koshlykov-televiziya-1613140.html", "text": "/КРОСС/ В момента прогнозният дефицит на Българската национална телевизия е 44 милиона лева за тази година, а направената днес прогноза за 2020 г. очертава 30 милиона лева очертава прогнозният дефицит. Телевизията вече получава нотариални покани от доставчици, има и заведени дела. Ако остане този размер и начин на финансиране от държавата, телевизията може да фалира догодина. Това обяви днес пред парламентарната комисия по култура и медии генералният директор на телевизията Емил Кошлуков.И добави: \"Независима добра обществена телевизия, струва пари, не е безплатно\". Срещата днес с депутатите от ресорната комисия е по искане на ръководството на обществената телевизия. А Кошлуков уточни, че редовният отчет за състоянието и перспективите пред телевизията е залегнало в програмата му за управление на БНТ.Дефицитът вече е направен, БНТ е в преразход от тук до 2022 г., дълговете вече са нарупани, уточни генералният директор на БНТ.В отговор на искането за допълнително финансиране, председателят на медийната комисия Вежди Рашидов отговори: \"Ако имате мъжкарлък да промените тая пуста телевизия, да си поемете реформата в нея, тя да стане силна, атрактивна, професионална телевизия\". Рашидов коментира, че разбира основанията за искания на повече средства, но преди това \"един сериозен мъж трябва да седне и да направи промени в организацията на телевизията, за да има и промени във финансирането\". Допълни, че \"един мъжкар трябва да излезе и да каже - от днес гледаеми, рейтингови програми. Домашните истории трябва да приключат и да станат обществени истории\". Да се изчисти аромата на нафталин.Рашидов отправи и някои конкретни критики към предавания на БНТ или съобщавани новини от телевизията, когато не са били отразявани постижения на министри, а вместо това те са били \"оплювани\". Не пожела да говори в конкретика, заради присъстващите журналисти и да не се създават скандали.Емил Кошлуков аргументира искането си за повече средства с това, че телевизията няма възможност за сериозни допълнителни странични приходи извън бюджета. А в същото време като обществена телевизия единствена трябва и е способна да излъчва непопулярни и неатрактивни за частните търговски телевизии предавания.Кошлуков се обърна към Рашидов с напомнянето, че преди политик, председателят на комисията е творец.\"Само ние можем да излъчим филм в памет на Светлин Русев, защото пазим този архив и история. Другите не могат. Само ние можем да излъчим обективен и балансиран филм за 10 ноември, защото само ние пазим архива и паметта, другите ги е нямало\", обяви ръководителят на телевизията. И коментира, че БНТ е пазител на идентичността, паметта, културата на нацията. Обеща още обективно и бепристрастно отразяване на всяко политическо мероприятие по време на кампаниите, а и на цялостната политика.Кошлуков заяви, че на този фон нуждите на БНТ ще растат, тъй като ще нараства и нуждата от подобни предавания. А както законът за телевизията, така и методите за финансиране, са безнадеждно остаряли. Ако ще оставите само субсидията от бюджета, Министерството на финансите трябва да преразгледа подхода си, ако ще въведете фонда \"Радио и телевизия\", както съществува в закона, защо не го приложите на практика, попита директорът на БНТ.Законът за радиото и телевизията предвижда двете обществени медии да реализират приход от фонд \"Радио и телевизия\", който даваше възможност на БНТ и БНР да се финансират освен от държавния бюджет и продажбата на рекламно време и от такси от гражданите и бизнеса. Той обаче никога не започна да работи и остана само на хартия.Готови сме да приемем и всякакъв друг начин за финансиране, който предложите, но трябва промяна, допълни Кошлуков.Вежди Рашидов декларира: \"Чукате на отворена врата, тотално отворена е, да седнем и да го направим\". И заяви, че трябва експерти от телевизията и от комисията да седнат и да набележат както нужните промени в законите, така и всякакви други реформи. Като пример за нужна промяна Рашидов посочи удължаване на мандата на директора от три на пет години.За да може да се направят някакви промени преди разглеждането на бюджета и да се създаде възможност за допълнително финансиране, Рашидов изрази намерение още на следващото заседание на комисията да бъдат извикани представители на финансовото министерство, на бюджетната парламентарна комисия и на телевизията, за да се види каква допълнителна инжекция може да се направи. Но отново поиска и реформи. С яснотата, че няма как всичко да стане наведнъж, да се прекратят дългогодишни договори и т.н., но поне да се започне.Кошлуков отвърна, че \"за реална реформа, ни трябва подкрепа\", ако се стигне до там да се съкращават хора. Реформите имат смисъл, само ако вие оправите закона, смята директорът на телевизията. Уточни, че БНТ има 1360 души щатен персонал, но в същото време няма законова пречка всеки генерален директор да си назначава колкото и както си иска. \"Няма спирачка да назнача и 5000 души, това е безумие. Ако сключа договори за външни продукции за 30 милиона, не можете да ни кажете гък. Моля за спирачки върху самите нас\", призова Емил Кошлуков. ", "date": "2019.09.12", "title": "Още 30 млн. лв. ще са нужни за БНТ от бюджета за догодина, изчисли Емил Кошлуков"}
{"url": "http://www.cross.bg/novo-ivan-gryp-1613147.html", "text": "/КРОСС/  Ново обвинение за шефа на \"ТАД груп\", арестуван заради кибератаката срещу НАП. Прокуратурата сочи Иван Тодоров като организатор на престъпна група, създадена с користна цел. Според обвинението той е карал подчинените си да търсят уязвимост в различни сайтове, за да ги принуди да сключат договори с неговата фирма. От защитата контрират, че нито един от разпитаните свидетели не твърди, че е изнудван или принуждаван да плати. Иван Тодоров днес направи нов опит да излезе на свобода, но съдът отложи решението си по случая за утре.", "date": "2019.09.12", "title": "Ново обвинение за шефа на \"ТАД груп\" |"}
{"url": "http://www.cross.bg/planeta-atmosferata-voda-1613141.html", "text": "/КРОСС/ Екип астрономи откри за пръв път вода в атмосферата на планета с орбита около далечна звезда, съобщиха Би Би Си и НАСА.Откритието прави далечния свят (носещ името K2-18b) с водни в атмосферата пари възможен кандидат за място, където да се търси извънземен живот.\"Това е първият случай, в който намерихме вода на планета в обитаемата зона около звезда, където температурата е потенциално съвместима с наличието на живот\", казва Джована Тинети от \"Унивърсити колидж Лондон\" (UCL), ръководила екипа. Изследването е публикувано в сп. \"Нейчър астрономи\".След десетилетие телескопите може да са в състояние да определят дали атмосферата на тази планета съдържа газове, които може да са произведени от живи организми. Авторите очакват бъдещите изследвания, за да разберат дали хипотезата им ще се потвърди - в атмосферата може да има и азот (като в земната) и метан.Твърде далечЗа обитаема зона около звезда се смята такава с температури, даващи възможност на повърхността на планета да има вода в течно състояние.K2-18b е на 111 светлинни години (около 650 трлн. мили) от Земята. Това означава, че до нея трудно може да бъде изпратен апарат. Екзопланетата (планета извън Слънчевата система) е една от над 4000, засечени за почти три десетилетия, но на нито една от предишните, намерени в обитаемата зона около дадена звезда, няма подобна находка.В случая екипът е разгледал планети, засечени от телескопа \"Хъбъл\" между 2016 и 2017 г., и е изучил начина, по който светлината минава през тях, впоследствие определяйки част от химикалите в атмосферата (от състава ѝ зависят подобни изменения във взаимодействието със светлината).Компютърен модел показва, че в атмосферата ѝ може да има до 50% вода - без аналог извън Слънчевата система.СъмненияСтава въпрос за планета с температури между нула и 40 градуса по Целзий с размер малко над два пъти колкото Земята и маса 8 пъти колкото земната. Върти се около звезда джудже, доста по-малка и хладна, но по-активна от Слънцето.Затова не всички астрономи са въодушевени - някои казват, че планети с такива размери и маса над 1.5 пъти тази на Земята трудно биха могли да поддържат живот, тъй като нямат твърда атмосфера и вода в течно състояние.\"Гравитацията ѝ може да е много по-силна от тази на Земята, а радиационният ѝ фон може да е враждебен\", отбелязва и НАСА.Освен това астрономите трудно се съгласяват какви условия са нужни, за да е обитаема дадена планета. ", "date": "2019.09.12", "title": "Учени откриха вода на планета, която може да е годна за живот"}
{"url": "http://www.cross.bg/duzhdove-valensiya-ychilishtata-1613146.html", "text": "/КРОСС/ Възрастна двойка загина, след като колата им се преобърна, когато проливни дъждове и наводнения се стовариха върху югоизточна Испания. Пороищата предизвикаха хаос при пътуване и затваряне на училищата. Двете жертви, на по над 70 години, загинаха, когато колата им беше пометена от наводнилите пътя е води в Кауде, община на около 100 километра югозападно от град Валенсия, съобщиха от спешните служби.На други места дъждът предизвика хаос по пътищата, отрязвайки обществения транспорт и довеждайки до излизане от бреговете на близката река Клариано. Това доведе до наводняване на домове и причини евакуацията на околните райони, предаде БГНЕС. На кадри се виждат влачени от пороищата автомобили.Поради извънредната ситуация в региона властите във Валенсия заявиха, че са разпоредили преустановяване на учебната дейност в училищата в 84 общини, което засяга над 255 000 ученици. Държавната метеорологична служба обяви предупреждение с червен код за опасност заради поройни дъждове, бури и силен вятър в областите Андалусия, Валенсия и Мурсия. Прогнозите обещават лошото време да се запази и утре. Порои се изляха и над Балеарските острови. ", "date": "2019.09.12", "title": "Поройни дъждове потопиха част от Испания"}
{"url": "http://www.cross.bg/abort-zhenite-taka-1613144.html", "text": "/КРОСС/ Категорична подкрепа с 89,5% на българското общество за правото на планиран легален аборт показват данните от национално-представително проучване, възложено от Български фонд за жените (БФЖ) на социологическа агенция Алфа Рисърч.С него стартира информационната кампания за репродуктивните права на жените \"Моята съдба. Моят избор\", която цели да популяризира нагласите на българите по темата и да развенчае митовете, които се използват като аргументи от някои политически партии и религиозни организации, в опит за забрана на легалния аборт в България през последните месеци.Обществените нагласи са категорични, че абортите трябва да бъдат разрешени, като жената и партньорът ѝ трябва да имат правото сами да решават този въпрос. Общественото мнение също така е консолидирано около тезата, че правото на аборт е фундаментално човешко право на всяка жена - така смятат 89 на сто от пълнолетните граждани на страната.Резултатите от изследването показват още, че подкрепата за правото на аборт далеч не означава подкрепа за безотговорно поведение, напротив: 86% от българите са на мнение, че е най-добре жената да се предпазва от нежелана бременност, но, ако такава се случи, тя трябва да има право на избор, дали да направи аборт или не.Добрата здравна и сексуална култура на мъжете и жените се разпознава като ключова предпоставка за отговорно и безопасно репродуктивно поведение, включително предпазване от нежелана бременност. В това отношение мнозинството от 76% от българските граждани застават твърдо зад позицията, че още в училище е необходимо да бъдат въведени часове по здравно и сексуално образование. Това мнение споделят както по-възрастните, така и по-младите поколения, както мъжете, така и в още по-голяма степен - жените, живеещи в различни населени места и с различен социално-икономически статус. Предадената от специалисти информация се възприема като значително по-надежден начин подрастващите да придобият знания за репродуктивното си поведение в сравнение с други източници като интернет и др.Обществените нагласи са категорични и по въпроса, че забрана на абортите би донесла значително повече негативи, отколкото позитиви - както лично за здравето на жените, така и в социален план. На база на негативен опит в миналото две са очакваните най-сериозни последици: на първо място, нарастването на нелегалните аборти с всички рискове за здравето на жените (73%), на второ - увеличаване броя на изоставените деца (55%). Тезите, лансирани от противниците на легалните аборти, остават крайно непопулярни в нагласите на хората: според едва 6% забраната на абортите би решила демографската криза, а 9% са на мнение, че ще се раждат повече деца, които ще бъдат отглеждани от своите родители. ", "date": "2019.09.12", "title": "9 от 10 българи категорично подкрепят правото на легален аборт"}
{"url": "http://www.cross.bg/vulchev-obyavi-godina-1613149.html", "text": "/КРОСС/ На 15 септември училищният праг ще прекрачат 60 хиляди първокласници. Това съобщи министърът на образованието и науката Красимир Вълчев. Просветният министър обяви, че 8 училища няма да започнат учебната година в собствените си сгради заради големи ремонти. От МОН не разполагат с информация за недоставени учебници в училищата. Четете още новини от България и света! Министър Вълчев обяви, че през тази година между 4000 и 4500 учители навлизат в пенсионна възраст. В над 200 училища в цялата страна са назначени медиатори, които ще помагат за връщането на децата в клас. По данни на просветното министерство в страната се работи с около 1000 изключително проблемни ученици.", "date": "2019.09.12", "title": "Вълчев: На 15 септември 60 000 първокласници тръгват на училище"}
{"url": "http://www.cross.bg/velikova-efir-obyasnyava-1613148.html", "text": "/КРОСС/ \"Преживяла съм го вече веднъж със сменяне на ресора през 2004 г., когато по искане на пресцентъра на президента Георги Първанов ресорът ми бе отнет. Минаха 15 години, явно времената не са се променили\", коментира свалената от ефир журналистка на БНР Силвия Великова пред \"Сега\". Тя добавя, че няма да подава заявление за излизане в отпуск заради скандала.  \"Няма писмени мотиви за отстраняването ми от ефир и отнемането на ресора ми\", беше категорична Великова. Журналистката обяснява още, че е била извикана от новия и.д. директор на \"Хоризонт\", който ? съобщил кой поема съдебния ресор и кой ще води утрешното ? предаване.  \"Готвих предаването допреди малко и трябваше да отида на протеста срещу номинацията на Иван Гешев за главен прокурор\", обяснява журналистката и допълва, че неофициално от вторник ръководството води разговори с нея. Било й недвусмислено показано, че има натиск да бъде свалена от ефир заради непрекъснатите си критики към Гешев. Било й е предложено да обучава кореспондентите на радиото. По-рано днес стана ясно, че в \"Хоризонт\" неочаквано е пенсиониран досегашният директор и е назначен нов и.д. - Николай Кръстев. Великова е свалена от микрофон, а съдебният ресор, за който отговаря от много години, е разпределен на нейни колеги.", "date": "2019.09.12", "title": "Свалиха от ефир дългогодишния водещ на БНР Силвия Великова"}
{"url": "http://www.cross.bg/detski-avstriya-ispaniya-1613133.html", "text": "/КРОСС/ На 16 септември в 11.00 в Голямата зала на Руския културно-информационен център в София ще се състои Международна конференция и среща на съучениците  на Ивановския интернационален детски дом (Интердом), в която ще вземат участие над 100 випускника от Австрия, Азербайджан, България, Канада, Китай, Конго, Еквадор, Германия, Гърция, Хондурас, Кения, Латвия, Мексико, Молдавия, Русия, Словения, Испания, Великобритания и САЩ.Първият и единствен в света Интернационален детски дом е основан през 1933 година в Съветския съюз. Създаването на подобен детски дом е било проява на интернационализма и добрата воля на съветските граждани по отношение на осиротелите деца на борците антифашисти от Германия, Австрия, България, Унгария, Гърция, Италия, Испания и други страни, на борците с диктаторските режими в страните от Африка и Латинска Америка, към децата на много прогресивни дейци от целия свят.През своята седемдесетгодишна история възпитаници на детския дом са били деца от над 90 страни по цялото земно кълбо.Програма на  16.09.2019:10.00 - Полагане на венците и цветя към Мемориала на Незнайния войник11.00 - Конференция ", "date": "2019.09.12", "title": "Международна конференция и среща на съучениците на Ивановския интернационален детски дом "}
{"url": "http://www.cross.bg/partii-registratziya-koalitzii-1613129.html", "text": "/КРОСС/ 66 формации, от които 59 партии и 7 коалиции, ще участват на предстоящите местни избори през октомври. Това обяви по време на брифинг говорителят на Централната избирателна комисия (ЦИК) Александър Андреев.Андреев уточни, че до крайния срок за регистрация, който беше до вчера, са подали документи 64 партии и 8 коалиции, но на няколко от тях са отказани регистрация. \"Беше отказана регистрация на 5 партии и 1 коалиция заради документални пропуски и недостатъчна числена подкрепа\", обясни той. ", "date": "2019.09.12", "title": "59 партии и 7 коалиции ще участват на местните избори през октомври "}
{"url": "http://www.cross.bg/natzionalite-gimnastika-sportna-1613135.html", "text": "/КРОСС/ С 4 медала от две световни купи се завърнаха националите ни по спортна гимнастика при мъжете. Състезанията бяха последна проверка преди Световното първенство след броени дни в Щутгарт. В Германия страната ни ще търси спечелване на поне една квота за Олимпийските игри в Токио догодина.Дейвид Хъдълстоун спечели сребърно отличие на прескок, а Йордан Александров взе три бронза на уредите успоредка и висилка от Световните купи в Турция и Унгария.Така в рамките на седмица медалите за националите ни станаха четири на брой, което е огромен успех за българската спортна гимнастика.Най - важното състезание за гимнастиците ни предстои. Това е Световното първенство в Щутгарт след около двайсет дни. До тогава националите ни ще имат поне четири контролни проверки преди старта на шампионата на планетата на 4 октомври. ", "date": "2019.09.12", "title": "Четири медала от две световни купи за националите по спортна гимнастика"}
{"url": "http://www.cross.bg/nezavisimost-iskane-katalyniya-1613130.html", "text": "/КРОСС/ Около 600 000 души излязоха по улиците на Барселона с искане за независимост на Каталуния. Поводът - празникът на автономната област, известен като Диада. От 2012 г. този ден по традиция се използва от каталунските сепаратисти за протест срещу Мадрид. Тази година обаче, броят на демонстрантите е чувствително по-малък в сравнение с предходните години.", "date": "2019.09.12", "title": " Стотици хиляди излязоха на протест с искане за независимост на Каталуния "}
{"url": "http://www.cross.bg/vodorod-stantzii-zarezhdane-1613134.html", "text": "/КРОСС/ До края на 2020 г. в България трябва да бъдат изградени първите станции за зареждане на автомобили с водород, а до 2030 г. броят им може да достигне до 50. Това е заложено в проект на Наредба за условията и реда за проектиране, изграждане, въвеждане в експлоатация и контрол на станции за зареждане на автомобили, задвижвани с водород. Проектонаредбата е разработена от експерти на Министерството на регионалното развитие и благоустройството, съвместно с Министерството на вътрешните работи, Министерството на околната среда и водите, Министерството на икономиката и Министерството на транспорта, информационните технологии и съобщенията и е качена за обществено обсъждане в Портала за обществени консултации и на интернет страницата на МРРБ.  Проектът е в изпълнение на Националната рамка за политиката за развитие на пазара на алтернативни горива в транспортния сектор (НРПРПАГТС) и се отнася за разгръщането на инфраструктурата за зареждане на автомобили, задвижвани с гориво водород. Подобен технически нормативен акт се разработва за пръв път в България и е мярка по прилагането на политиките за изпълнение на НРПРПАГТС.  В момента у нас  липсват регулации, определящи изискванията за проектирането, изпълнението, контрола и въвеждането в експлоатация на точки за зареждане с водород.  Водородното гориво е сред алтернативите варианти с потенциал за дългосрочно заместване на нефта. Редица европейски оценки показват, че все още не е създадена положителната икономическа ситуация за развитие на инфраструктура за алтернативни горива в т.ч. за доставчици на инфраструктура за изграждане на станции за зареждане с водород. В същото време ЕС се договори за обвързващи цели за дела на възобновяемата енергия в транспортните горива (10 % до 2020 г.) и за намаляване на интензивността на емисиите на CO2 от автомобилните горива (с 6 % до 2020 г.). Обявеното в Бялата книга намаляване с 60 % на емисиите на CO2 до 2050 г. изисква и значителен подем на използването на алтернативни горива.В тази връзка наредбата е съобразена с прогнозните пазарни развития в европейски и в национален мащаб. При разработване на проекта на наредба е изследвана водородната мобилност, основана на добри практики в Европа, Калифорния (САЩ) и Канада.Според оптимистичната прогноза на Индустриален клъстер електромобили за разгръщането на зарядна инфраструктура на водород, с оглед навлизане на превозни средства с водородно задвижване в България, до 2020 г. в страната ни ще бъдат изградени 4 зарядни станции, 10 - до 2025 г., и 50 до 2030 г. В по-песимистичен сценарий е прогнозата на Института по електрохимия и енергийни системи към Българска академия на науките. Тя сочи, че след 2020 г. в страната ни ще има поне една функционираща зарядна станция и една в процес на изграждане, а до 2030 г. ще са изградени четири зарядни станции. Наредбата е предназначена за подпомагане дейността на всички участници в строително-инвестиционния процес съгласно правомощията им, определени в Закона за устройство на територията: възложители, строители, физически лица, упражняващи технически контрол за част \"Конструктивна\", проектанти, консултанти, технически ръководители, доставчици на машини, съоръжения и технологично оборудване в т.ч. доставчици на съоръжения и елементи за изграждане на инфраструктура за водородни зарядни станции. Основната цел е да се осигури възможност за изграждане на инфраструктура за зареждане на автомобили с водород, като по този начин се допринесе за постигане на развитието на пазара на превозни средства, използващи алтернативно гориво.С проекта на Наредба се определят техническите изисквания за проектиране, изграждане и въвеждане в експлоатация на водородни зарядни станции и контролът по отношение на минималните проектни характеристики за безопасност. Тя ще се прилага за изграждане на станции за зареждане на автомобили с водород, доставен с товарен автомобил, в бутилки в сгъстено газообразно състояние, или произведен на мястото на монтаж и експлоатация на водородната зарядна станция в генератори на водород, използващи процес на електролиза на вода.Водородната зарядна станция може да се изгражда като интегрирано съоръжение, като компонент на територията на съществуваща или новоизграждаща се бензиностанция и/или газостанция, или автономно - като самостоятелно съоръжение.Водородните зарядни станции, обхванати от наредбата, са строежи първа категория съгласно Закона за устройство на територията и се въвеждат в експлоатация съгласно определения в него ред.  ", "date": "2019.09.12", "title": "До края на 2020 г. в България може да заработят първите станции за зареждане на автомобили с водород"}
{"url": "http://www.cross.bg/razkriha-kanal-za-donorstvo-na-bubretzi-y-nas-1613136.html", "text": "/КРОСС/ Спецпрокуратурата и антимафиотите с пореден удар срещу трафикантите на органи. Във вторник вечерта на българо-турската граница са задържани четирима души, информира NOVA.Двама от тях са организатори на схема за набиране на донори на бъбреци, които били продавани на тежко болни наши сънародници.Трансплантациите се извършвали в Турция, където били представяни фалшиви документи, че донорът и реципиентът са роднини.За да се сдобият с бъбрек, нуждаещите се плащали по 60 000 евро. ", "date": "2019.09.12", "title": "Разкриха канал за донорство на бъбреци у нас "}
{"url": "http://www.cross.bg/brekzit-otsrochka-oktomvri-1613137.html", "text": "/КРОСС/ Европейският парламент не е против нова отсрочка по Брекзик, ако тя бъде предоставена, например, за да се избегне „твърд\" изход на страната от ЕС, заяви председателят на ЕП Давид Сасоли.Пред журналисти той обяви, че Европарламентът е отворен да разгледа възможността за отсрочка, ако целта е избягване на Брекзит без сделка.Това мнение се съдържа в резолюцията, която ще бъде подложена на гласуване по време на пленарното заседание на ЕП следващата седмица. Тя е предложена от пет от седемте партии, включително най-големите ЕНП, Прогресивния алианс на социалисти и демократи, Renew Europe, както партията на „Зелените\" и Европейската обединена левица.Великобритания трябва да напусне ЕС на 31 октомври, но парламентът прие закон за предотвратяване на Брекзит без сделка, освен ако условията на споразумението с ЕС са съгласувани и одобрени преди 19 октомври. В този случай Лондон ще бъде принуден да иска удължаване на Брекзит.Окончателното решение за даване на отсрочка на Обединеното кралство за Брекзит се взема от Съвета на Европейския съюз. Такава отсрочка вече беше дадена един път - от 29 март на 31 октомври.Според публикуван по-рано от правителството на Великобритания документ, ако страната напусне ЕС без споразумение, се очаква увеличаване на цените на електроенергията и горивата, недостиг на лекарства и храни, нарушаване на транспортните връзки с континента, както и възможни протести. ", "date": "2019.09.12", "title": "Европарламентът готов за нова отсрочка по Брекзит "}
{"url": "http://www.cross.bg/voiina-vreme-ryabkov-1613138.html", "text": "/КРОСС/ Съществува риск от избухване на ядрена война в съвременната международна ситуация. Това заяви в четвъртък заместник-министърът на външните работи на Русия Сергей Рябков по време на презентацията на доклада „Ново разбиране и пътища за укрепване на многостранната стратегическа стабилност\" в пресцентъра на ТАСС.„Има риск от избухване на ядрена война. Тази негативна динамика се проявява особено забележимо през последната година\", посочи дипломатът.По неговите думи, действията на Запада стават все по-емоционални и от време на време много агресивни.„Те избягват обсъждането на назрелите въпроси по същество, блокират работата на каналите за диалог, продължават да разрушават архитектурата на контрола над въоръженията и целенасочено провеждат откровено деструктивна линия за разрушаване на градените десетилетия ефективни договорни механизми в сферата на сигурността и стабилността\", поясни Рябков.„Това е крайно опасно и безотговорно поведение. То може да има много негативни последици за стратегическата стабилност\", заключи заместник-министърът.Той добави, че ядрените държави трябва да потвърдят недопустимостта на ядрената война.„Отговорните ядрени държави трябва да препотвърдят недопустимостта на ядрената война. Това са класически формули. Те бяха изковани включително с участието от американска страна на президента Роналд Рейгън, който е кумир на много днешни дейци, задаващи тона във Вашингтон\", каза Рябков. ", "date": "2019.09.12", "title": "МВнР на Русия: Има риск да започне ядрена война "}
{"url": "http://www.cross.bg/obshtinite-zadulzheniya-godina-1613139.html", "text": "/КРОСС/ Просрочените задължения на общините към края на юни са 132.1 млн.  лв., в т.ч. по бюджета на общините 123.9 млн. лв., като са формирани от  131 общини, представляващи 49.4% от общия брой общини, показва анализът  на Министерството на финансите за финансовото състояние на общините към  края на първото полугодие. Данните сочат, че 134 общини завършват  второто тримесечие без просрочени задължения.От данните в анализа се вижда, чеимат Видин - 11.4 млн. лв., Пазарджик - 20.6 млн. лв., Смолян -  14.3 млн. лв., Стара Загора - 13.4 млн. лв., и Кърджали - 8.1 млн. лв.  Спрямо година по-рано най-голям ръст на просрочените задължения има в  Стара Загора - с 12.3 млн. лв., Благоевград - с 2.4 млн. лв., Бургас - с  1.4 млн. лв., Добрич - с 1 млн. лв. Най-много спадат просрочените  дългове спрямо юни 2018 г. в Кърджали - с 6.6 млн. лв., в Перник - с 2.9  млн. лв., в Хасково и Сливен - с по 1.8 млн. лв.Сравнено със  същия период на миналата година, намаление на просрочените задължения  отчитат една трета от общините, или 83 общини, като общият размер на  реализираното от тях намаление е приблизително 32 млн. лева. В същото  време 50 общини, представляващи 18.9% от всички, увеличават просрочените  си задължения в рамките на една година общо с 26.7 млн. лева. В  делегираните от държавата дейности просрочените задължения са в размер  на 2.4 млн. лв. и съставляват около 2% от размера на просрочените  задължения по бюджетите на общините.Общинският дълг и  общинските гаранции към 30 юни са 1.4 млрд. лв., от които вътрешен дълг  са 43.5% от общата сума, а външен - 56.5%. Дългът на Столичната община  формира 52% от общия размер на дълга. Спрямо края на 2018 година  размерът на общинския дълг и общинските гаранции намалява с 10 млн. лв.,  което се дължи на намаление на размера на вътрешния дълг с 20.6 млн.  лв. и увеличение на размера на външния дълг с 10.6 млн. лв.Средният  дял на приходите в общите постъпления на общините нараства до 39.41%  спрямо 36.65% в края на 2018 г., като остава по-нисък и спрямо същия  период на миналата година, когато е 41.95%, показват още данните. Броят  на общините, които отчитат дял на приходите от общите постъпления,  по-висок от средния за страната, е 38 и за трите разглеждани периода.Приходите  превишават разходите за местни дейности към края на второто тримесечие  при 20.4 % от общините, или при 54 общини, наблюдава се намаление спрямо  същия период на миналата година, когато са били 77. Средното за  страната равнище на размера на дълга като процент от планираните  приходи, изравнителна субсидия и други трансфери за местни дейности от  централния бюджет спада до 47.40% спрямо 49.41% година по-рано, но  остава по-ниско спрямо края на 2018 г., когато е 50.25%.Пълният на финансовото състояние на общините може да се прочете на сайта на Министерството на финансите.", "date": "2019.09.12", "title": "Половината общини са с просрочени задължения"}
{"url": "http://www.cross.bg/oktomvri-prokyror-glaven-1613119.html", "text": "/КРОСС/ Изслушването и гласуването на кандидатурата на единствения номиниран за следващ главен прокурор - настоящият заместник-главен прокурор Иван Гешев, ще е на 24 октомври от 10 часа, реши единодушно Пленумът на Висшия съдебен съвет.Събеседването ще се проведе в сградата на кадровия орган на ул. \"Екзарх Йосиф\" №12.До 17 септември трябва да бъдат готови и представени и докладите на Комисията по атестирането и конкурсите (КАК) към Прокурорската колегия, както и на Етичната комисия за професионалните и нравствени качества на кандидата, заедно с публикуването им на сайта на ВСС.Обсъждането от страна на Прокурорската колегия на докладите на комисиите да се изтегли за 9 октомври, а до 16 октомври всички неправителствени и съсловни организации, представители на висши учебни заведения, научни организации и магистрати да имат време за въпроси и становища към номинирания. ", "date": "2019.09.12", "title": "Изслушват Иван Гешев за главен прокурор на 24 октомври "}
{"url": "http://www.cross.bg/siderov-skandal-volen-1613120.html", "text": "/КРОСС/ Атака\" ще подкрепя Йорданка Фандъкова, тъй като тя е най-подходящият кандидат за кмет на София и трябва да продължи да ръководи общината. Това заяви лидерът на партията Волен Сидеров в Дряново, великотърновско, цитиран от БГНЕС.\"Редно е партията \"Атака\" да подкрепя ГЕРБ, тъй като сме коалиционни партньори\", допълни още Сидеров.Той коментира и темата с шпионския скандал. По думите му този скандал цели да окаже натиск срещу Борисов заради енергийните проекти. ", "date": "2019.09.12", "title": "Волен Сидеров: Ще подкрепим Йорданка Фандъкова"}
{"url": "http://www.cross.bg/viza-elektronna-elektronnata-1613121.html", "text": "/КРОСС/ Гражданите на 53 страни, сред които и България, ще могат от 1 октомври да посещават Санкт Петербург и Ленинградска област с електронна виза, пише РИА Новости.Облекчението е част от поетапното въвеждане на електронната виза за цялата територия на Русия, което трябва да стане факт от 1 януари 2021 г.Досега с електронна виза можеше да се отиде в Далечния изток и Калининград, като режима беше въведен през лятото.Желаещите да ползват електронната виза трябва да попълнят информация за себе си на сайта на външното министерство на Русия не по-късно от 4 дни преди пътуването.Електронната виза важи 30 календарни дни, като позволения престой в страната е не повече от 8 дни.За издаването на визата не се искат такси. ", "date": "2019.09.12", "title": "Пътуваме за Санкт Петербург с електронна виза "}
{"url": "http://www.cross.bg/razvitie-gradsko-osiek-1613123.html", "text": "/КРОСС/ Заместник-министърът на регионалното развитие и благоустройството Деница Николова ще участва в семинар на тема „Устойчиви инвестиции в устойчиво градско развитие\". Форумът се провежда днес и утре в град Осиек, Република Хърватия. Той се организира от Генерална дирекция „Регионална и градска политика\" на Европейската комисия и Мрежата за градско развитие, в сътрудничество с хърватското Министерство на регионалното развитие и фондовете на ЕС и Университета в Осиек.Събитието ще събере представители на националните и местните власти от Хърватия, България и Румъния, както и експерти от ЕС за обмяна на опит и добри практики в сферата на териториалното сближаване и градските въпроси.Семинарът ще предостави възможност на участниците да направят равносметка на постиженията до този момент и да обсъдят общи предизвикателства, възможности и конкретни решения за устойчиво градско развитие, което ще бъде и платформа за обмен на идеи и добри практики с оглед  подготовката на политиката на сближаване и градско развитие през новия програмен период 2021-2027 г. ", "date": "2019.09.12", "title": "Зам.-министър Деница Николова ще участва в семинар на ЕК за развитие на регионите"}
{"url": "http://www.cross.bg/krustovden-gora-zatrydneniya-1613122.html", "text": "/КРОСС/ По повод честване на християнския празник Кръстовден се очаква голям пътникопоток към манастирския комплекс \"Кръстова гора - Св. Троица\" на територията на Община Лъки, съобщиха от полицията.В тази връзка от днес до неделя, са възможни значителни затруднения на движението на моторни превозни средства в района.От страна на ОД на МВР-Пловдив, са предприети необходимите мерки за осигуряване на обществения ред и недопускане на пътни произшествия и инциденти по време на празничните дни.Призовават са водачите на автомобили да бъдат търпеливи и да изпълняват стриктно разпорежданията на полицейските служители, за да се избягват необосновани затруднения на трафика по посочения маршрут.  ", "date": "2019.09.12", "title": "На Кръстовден: Пътни полицаи подпомагат трафика към местността “Кръстова гора” "}
{"url": "http://www.cross.bg/indeksa-bulgariya-godina-1613124.html", "text": "/КРОСС/ България се изкачва в индекса \"Икономическата свобода по света\" на института \"Фрейзър\", като в последното му издание за 2019 г. тя заема 37-о място от 162 държави и територии, на фона на 46-то място само преди година. Използваните данните в изследването са за 2017 г., съобщава Институтът за пазарна икономика, местен партньор на института \"Фрейзър\".България постига най-високата си позиция заемана в индекса, но всъщност това е връщане на това най-високо място от 2009 г., когато е пак на 37-мо място. От 2009 г. до 2015 година има влошаване, а от 2015 г. се наблюдава обръщане на тенденцията, отбелязват експертите.Няма изненади в подреждането на лидерите по икономическа свобода и тази година - на първите места се нареждат Хонконг (със стойност на индекса 8,91 от възможни 10), Сингапур (8,71) и Нова Зеландия (8,5), а челната десетка се допълва от Швейцария, САЩ, Ирландия, Обединеното Кралство, Канада, Австралия и Мавриций, като всички са със стойност на индекса над 8. На другия край на класацията са Венецуела, Либия и Судан, като повечето от страните на дъното са в условия на гражданска война, тежка икономическа криза или и двете.Над България в класацията на индекса се нареждат Испания и Швеция, а под нея - Израел и Белгия. Общият ръст в стойността на индекса е 0,12 - от 7,43 до 7,55. За сравнение, в първата година, в която страната ни участва - 1985 г., стойността му е била 5,27.Динамиката и класирането на страната обаче далеч не е еднакво в различните категории на индекса.В категорията \"Регулации\" оценката за страната ни е 7,78, като се наблюдава леко подобрение спрямо предходната година. България получава най-ниските оценки в този подиндекс за административните изисквания за правене на бизнес, както и поради наличието на корупция. Обратно, в регулирането на кредитния пазар, започването на бизнес и лицензирането страната ни получава близки до максималните резултати.В категорията \"Свобода\" на международната търговия (8,11) - България постига добър резултат поради членството си в ЕС, заради което категориите за мита и регулаторни пречки пред търговията са с висока оценка.В категорията \"Стабилни пари\" (9,43) - валутният борд остава гарант за стабилността на лева, като това е категорията, в която България традиционно постига най-добрите си резултати.При категорията \"Правна система и право на собственост\" (5,28) остава най-слабият аспект на икономическата свобода у нас. Тук обаче своята роля играе изменение в множителя за равенството в третирането на половете, по който страната получава максимален резултат, на фона на 0,85 миналата година, което от своя страна я тласка нагоре спрямо тези с по-значителни полови неравенства. Реални увеличения има само при надеждността на полицията (0,13) и независимостта на съдебната система (0,16), но по втория индикатор оценката е изначално много ниска - 3,49 от 10.В подиндекса \"Размер на правителството\" (7,13) - промени няма. Оценката е сравнително ниска в резултат на високите държавни разходи и бюджетни трансфери и субсидии. Положително влияние обаче оказва благоприятният данъчен режим и, в частност, плоският данък, посочват от ИПИ. ", "date": "2019.09.12", "title": "България стигна 37-мо място в индекса „Икономическата свобода по света“ "}
{"url": "http://www.cross.bg/prokyratyrata-malinov-deiistviya-1613125.html", "text": "/КРОСС/ Прокуратурата за пореден път тиражира доказателствен материал срещу лице, срещу което се води разследване. В прессъобщение до медиите този път магистратите разпратиха доклад на руски език, намерен в компютъра на Николай Малинов - председател на НД Русофили, срещу когото се води разследване за шпионаж. В съобщението до медиите пише следното \" Водени от интереса на българските граждани да бъдат информирани за действията на правоохранителните органи, Пресцентърът на Прокуратурата на Република България публикува част от писмения доказателствен материал, събран в хода на разследването срещу Николай Малинов (обвиняем по чл. 105, ал. 1, предложение II от НК). Данните са само част от иззетите материали и се публикуват с разрешението на наблюдаващия прокурор. Те ще бъдат представени в пълнота пред съда, когато досъдебното производство приключи.В прессъобщението е заличена информацията, увреждаща права и интереси, както и лични данни на трети лица. Защитата на националния интерес е позиция, която Прокуратурата на Република България ще следва във всичките си действия. Разследването е започнало от оперативно дело в Държавна агенция „Национална сигурност\". Извършените действия по разследването (претърсване, изземване, личен обиск) са след предварително разрешение от Специализирания Наказателен съд.На опитите за компрометиране на действията на правоохранителните органи, ПРБ ще отговаря с публичност и прозрачност, при спазване на презумпцията за невиновност и законовите права на гражданите.Процесуално-следствените действия продължават.\"Ето и факсимиле на въпросната докладна записка.В сряда пред камерата на NOVA Малинов обясни какви са връзките му с генерал Решетников и Константин Малофеев. Отрече обаче да е получавал пари от тях, както и да е шпионирал в полза на Русия.Откритата докладна, на руски език, за създаване на партия и телевизионна мрежа, които да пропагандират промяна на геополитическите нагласи на българите, председателят на движение „Русофили\" обясни така: „Да си направиш партия, е в рамките на закона. Да си направиш неправителствена организация, или медиен пул, да защитаваш своите идеали, е в рамките на закона\".  ", "date": "2019.09.12", "title": "Прокуратурата тиражира част от доказателствения материал срещу Николай Малинов"}
{"url": "http://www.cross.bg/slychaii-pazardzhik-hora-1613127.html", "text": "/КРОСС/ В специализираната референтна лаборатория потвърдихме западнонилска треска при жена на 56 години от Пазарджик. „Доказаха се антитела към вируса, който причинява инфекцията. Това е шести случай за лятото\", съобщи проф. Тодор Кантарджиев, директор на Националния център по заразни и паразитни болести.Жената е с възпаление на мозъка. Още при началните симптоми лекарите в пазарджишката болница са се ориентирали правилно и са изпратили серум за изследване в референтната лаборатория.Вирусът се предава на човека основно с ухапване на комари. Това може да са екзотичните тигрови, както и „местните\" видове, характерни за България. В редки случаи заразата се пренася чрез ухапване от кърлежи.До август миналата година имаше 1 регистриран случай. От болните таза година само 1 е заразен извън България - в Кипър.В страната са се заразили мъж и жена от Монтана, дете от Бургас и 40-годишен софиянец и жената от Пазарджик. „Търсим вируса при всички изпратени материали за изследване на хора с мозъчни възпаления. Обръщам внимание и на лекарите да мислят в тази посока\", обясни още проф. Кантарджиев, цитиран от БГНЕС.Инкубационният период на заболяването е между 3 и 14 дни. Много хора изкарват западнонилиската треска безсимптомно. В масовия случай протича леко или умерено тежко с грипоподобни оплаквания.Тежките неврологични форми на болестта като енцефалит, менингоенцефалит или менингит са 1 на 140-320 случая, по-вероятно при хора в напреднала възраст или със силно понижен имунитет. ", "date": "2019.09.12", "title": "Първи случай на западнонилска треска в Пазарджик"}
{"url": "http://www.cross.bg/malinov-nikolaii-proekti-1613128.html", "text": "/КРОСС/ В интервю за БНТ, обвиненият в шпионаж председател на движение \"Русофили\" Николай Малинов коментира, че проекти на движението са финансирани от руски организации, но са със сключени договори и са преминали през няколко данъчни проверки. Според Малинов, затова не може да се говори за пране на пари.По думите на Малинов, прокуратурата трудно ще докаже тезите си поради липса на достатъчно факти в подкрепа на обвинението.Николай Малинов: Това, което не се чува от нещата, които казвам е, че тази акция категорично е удар срещу управляващата коалиция, в която влизат Патриотите със своите проблеми и срещу ГЕРБ, тъй като за българския бюджет, за ГЕРБ, за българската държава е много важно тези проекти - \"Турски поток\", \"Белене\", да се случат. Те са важни за нашия бюджет, за нашите пенсии, заплати, за нашите обществени медии, така че ще продължавам да правя всичко възможно, за да подобрявам отношенията между България и Русия, тъй като ако България няма добри отношения с Русия и Турция, тя не е в състояние като малка държава да отиграва добре позициите си в Брюксел и във Вашингтон.  ", "date": "2019.09.12", "title": "Николай Малинов: Финансирането на всеки наш проект и минало през няколко данъчни проверки"}
{"url": "http://www.cross.bg/roditelite-etazh-dete-1613126.html", "text": "/КРОСС/ Пострадалото при падане от втория етаж на сграда дете може да бъде изведено от семейството му, ако родителите бъдат задържани и се сдобият с обвинения. Това съобщиха социалните власти в Пловдив.Агенцията за закрила на детето и службата за социално подпомагане изготвят доклад за условията, при които е било отглеждано момиченцето и дали родителите системно са употребявали алкохол. Състоянието на детето се подобрява. То вече е без опасност за живота и е изведено от интензивното отделение.„Днес ни предстои среща с бабата по майчина линия и със сестрата на майката, за да видим какви са техните намерения. Те са посочени от майката като евентуалните хора, при които Дария може да бъде настанена като мярка на закрила, ако евентуално се стигне до обрат в обстоятелствата и родителите бъдат подведени под наказателна отговорност\", заяви Надя Танева, директор на Дирекция „Социално подпомагане\"-Пловдив. ", "date": "2019.09.12", "title": " Падналото от втория етаж дете може да бъде отнето от родителите му"}
{"url": "http://www.cross.bg/suoruzheniyata-razpredelenie-namirat-1613111.html", "text": "/КРОСС/ ЧЕЗ Разпределение България извърши профилактика на съоръженията от електроразпределителната мрежа, които се намират в близост до учебни заведения. Проверени са съоръженията около всички училища и детски градини, които се намират на обслужваната от ЧЕЗ Разпределение територия в Западна България. Кампанията се осъществява по повод началото на учебната година. Тя има за цел да потвърди, че съоръженията по електроразпределителната мрежа са в перфектно техническо състояние.\"Правим подобни проверки в началото на всяка учебна година, за да се уверим, че сме взели всички необходими мерки, за да гарантираме безопасността на нашите деца. Профилактиката е необходима и за да минимизираме риска от смущения на учебния процес, заради евентуални прекъсвания на електрозахранването\", каза Васил Василев, директор „Експлоатация и поддържане\" в ЧЕЗ Разпределение България.Сигнали при забелязани нередности по съоръжения на компанията могат да бъдат подавани на денонощната информационна линия 0700 10 010, на имейл адрес klienti@cez-rp.bg и в центровете за обслужване на клиенти на дружеството.", "date": "2019.09.12", "title": "ЧЕЗ Разпределение  извърши профилактика на съоръженията в близост до учебни заведения"}
{"url": "http://www.cross.bg/diana-kovacheva-ombydsmana-1613109.html", "text": "/КРОСС/ Омбудсманът Диана Ковачева организира среща с експерти и граждани, на която ще се търсят решения на проблемите със замърсяването на въздуха. Събитието ще се състои от 15.00 часа в институцията на омбудсмана на ул. „Георг Вашингтон\" 22. Това съобщиха от пресцентъра на омбудсмана.В дискусията са поканени да участват отговорните по проблема институции - Столичната община, министерствата на околната среда и водите, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Държавна агенция за метрологичен и технически надзор, Химикотехнологичен и металургичен университет, неправителствени организации и заинтересовани граждани. ", "date": "2019.09.12", "title": "Омбудсманът Диана Ковачева инициира среща заради замърсения въздух "}
{"url": "http://www.cross.bg/macha-vreme-tilev-1613101.html", "text": "/КРОСС/ Момче е жестоко пребито след аматьорска футболна среща в София. Калоян Тилев е с няколко избити зъба и с комоцио, след като тийнейджъри от противниковия отбор му нанасят десетки удари в главата.„Зъбите ми са реимплантирани, венецът ми е зашит. Болката вече отшумя. От комоциото при дневна светлина все още се чувстван замаян, болят ме очите\", каза пострадалият Тилев.По думите му провокацията е дошла от другия футболен отбор по време на мач в събота вечерта. „Срещата се организира чрез Facebook. Дойдохме на игрището, всичко започна нормално. По време на мача те започнаха да се държат по-грубо и започнаха да ни провокират. На това аз из отговорих с малко по-остри влизания и те затова са помислили, че след мача трябва да ме нападнат\", каза още Тилев.След края на мача, играчите от другия отбор му се нахвърлят. „Аз нямах никакъв шанс срещу тях, защото те бяха седем човека\", допълни пострадалият.„Ругаеха ни, заплашваха ни по време на мача, че ще ни убият. Като цяло имаше заплахи и обиди. Ние си мълчахме и не искахме да се стига до ексцесии, защото каквото се случва, то се случва по време на мача и не би трябвало да се прехвърля след това\", разказа един от съотборниците на Тилев - Мартин Заков.Кадър Нова тв", "date": "2019.09.12", "title": "Момче е с избити зъби след футболен мач на аматьорски турнир"}
{"url": "http://www.cross.bg/sofiya-manolova-kaloyan-1613115.html", "text": "/КРОСС/ Моделът на управление в София очевидно достигна тавана на компетентността си, а за да има нова перспектива е необходима консолидация на онази част от обществото, която иска промяна, каза лидерът на БСП - СофияКаузата на БСП в предстоящата кампания за местните избори ще бъде да се пребори с липсата на прозрачност, компетентност и експертност в Столична община. Това каза лидерът на БСП - София Калоян Паргов в студиото на \"Тази сутрин\" по bTV. Целта на столичните социалисти ще бъде да участват във формирането на мнозинство в СОС с нов кмет, което ще бъде гаранция за промяна на модела на управление.\"В момента имаме 7 общински съветници, на които делегатите на Градската конференция вчера дадоха много добра оценка за работата им, каза Калоян Паргов. - Поставихме си за цел минимум двойно увеличаване на броя на общинските съветници от БСП, за да можем да участваме във формирането на мнозинството. Всъщност, това ще е голямата битка за София. В момента всички се концентрират върху мажоритарните фигури на основните кандидати - Мая Манолова и Йорданка Фандъкова. А реално, без мнозинство в СОС, нито един кмет не може да прокара вижданията и политиките си\".БСП влиза в битката за София с три основни цели, разкри той. \"Първият проблем е с прозрачността и начина, по който се взимат решенията в СОС. Вторият е с експертността и компетентността. Тези два проблема създават трети - сблъсъкът между институцията община и гражданите - всички сме свидетели на масови недоволства през последната година, каза Калоян Паргов. - Необходимо ни е мнозинство, за да предложим друг модел на управление на София\".Водачът на листата на БСП с общински съветници добави, че Мая Манолова ще разчита на подкрепа от всички политически групи и партии в СОС, споделящи тази визия за София, която тя ще предложи като платформа. \"Делегатите на Градската конференция на БСП - София вчера взеха решение през следващата седмица членовете на Изпълнителното бюро на софийската организация да проведат среща с Мая Манолова, каза Калоян Паргов. - На тази среща ще представим нашата платформа и ще видим допирните точки с тази на кандидата за кмет на София. Убеден съм, че доста от тези политики, които ни е педлагаме, ще бъдат споделени от Мая Манолова. Това ще бъде гаранция за бъдещо успешно управление с нея\".Лидерът на БСП - София даде пример от последната седмица, който показва, че има поле за общи политики между платформата на социалистите и тази на Мая Манолова. \"БСП в края на юли поиска от кмета Фандъкова да спре поръчката за чистотата в София, която е за близо половин милиард, тъй като договирите изтичат догодина по това време, каза Калоян Паргов. - Има достатъчно време новите кмет и мнозинство да стартират тази процедура, за да бъде тя легитимна. Чух тези дни и Мая Манолова да призовава за същото. Истината е, че моделът на управление в София очевидно достигна тавана на компетентността си, а за да има нова перспектива е необходима консолидация на онази част от обществото, която иска промяна\". ", "date": "2019.09.12", "title": "Калоян Паргов: Каузата ни е да се преборим с липсата на прозрачност, компетентност и експертност в СО"}
{"url": "http://www.cross.bg/sigyrnost-natzionalnata-nyama-1613114.html", "text": "/КРОСС/ „Качеството на един доклад се определя не от неговата обширност, а с акцентите и политиките, които извежда. В този доклад няма такива. Той е небалансиран, защото в него има теми, по които има ненужни детайли, а най-общи констатации по теми, които имат пряко отношение към националната сигурност\". Това каза зам.-председателят на Народното събрание Кристиан Вигенин от парламентарната трибуна при обсъждането на годишния доклад за националната сигурност за 2018 г. Той добави: \"Липсата на акценти показва, че докладът е едно най-общо отчетничество, а липсата на препоръки го прави до голяма степен безсмислен.\" Вигенин коментира, че един от ключовите въпроси, които застрашават националната сигурност на България -  задълбочаващото се социално разделение в страната, не е показан достатъчно. „Тази пропаст вместо да се затваря, откакто сме член на ЕС, се разтваря. Разликата между доходите на най-бедните и най-богатите продължава да нараства и е най-голяма в сравнение с другите страни в ЕС. Заедно с това продължават да растат и регионалните различия и дисбаланси\", коментира още социалистът.  Той добави, че въпреки наближаващия край на втория програмен период, който е насочен към регионалната политика, тези дисбаланси не намаляват. Вигенин заяви, че различията между регионите определено са риск за националната сигурност на страната, особено там, където става дума за обезлюдяването на пограничните региони. „В доклада няма нищо за функционирането на институциите, а темата за електронното управление буквално липсва.Това е ключов въпрос за националната сигурност, както видяхме при срива на Търговския регистър миналата година, а вниманието към него е близко до нулата\", обясни Кристиан Вигенин.  Той каза още, че темата за епидемиите, които възникнаха през миналата година не е намерила почти никакво място в доклада, а тя е свързана със земеделието, демографията и нуждата от специфична подкрепа за пограничните райони. „За БСП темата за демографията е ключова и тя трябва да бъде център на вниманието на правителството и парламента. От действията на управляващите и Доклада за националната сигурност за 2018 г. не можем да направим извода, че тя е приоритет за кабинета\", коментира още Вигенин. Той заяви, че не вижда основание в доклада за националната сигурност за бъдат отделени цели 30 страници за българското европредседателство, защото по думите му то няма пряка връзка с вътрешната сигурност. Друг съществен пропуск е, че отношенията със съседните държави са просто маркирани. Членството ни в Шенген, макар и да беше свалено като приоритет от премиера, също липсва от доклада. За нас то е важно и тази тема трябва да продължи да бъде на вниманието на институциите\", каза още зам.-председателят на парламента. Той бе категоричен, че заради всички тези липси и много други  ПГ на „БСП за България\" няма да подкрепи този доклад.  Георги Гьоков към управляващите: Защо избягвате дебат за бедност, неравенства, обедняване?„В Доклада за националната сигурност липсват констатации и политики по отношение на социалните баланси и социалната политика\". Това заяви зам.-председателят на социалната комисия в НС Георги Гьоков. Той обясни, че е видна сериозна тенденция за нарастване на броя на социално изключените. По думите му липсва и стратегия за намаляване на риска от разширяване на маргинализиращите групи, към които се присъединяват все повече представители на средната класа: млади хора, самотни майки, възрастни хора, наркозависими, работещи в сивата икономика, хора с увреждания, \"енергийно\" бедни, хора които са във фактически личен фалит. „Защо управляващите избягват какъвто и да е дебат по теми, свързани с бедност, неравенства, обедняване, междуетническо противопоставяне, маргинализиране?\", попита той. Според него тези болезнени за българското общество въпроси няма да се решат от само себе си. „Хубаво е управляващите поне по тези теми да се вслушват в опозицията в лицето на БСП, ние имаме решения\", призова той.Таско Ерменков: Управляващите дават различна оценка на националната сигурност от април месец„Управляващите твърдят в доклада, че сме добре по отношение на националната сигурност. В него обаче няма оценка, а изводите, които се правят, са в противоположност на изводите на това същото правителство от април месец в документа „Социално-икономическо развитие на България в периода 2007-2017\", заяви депутатът Таско Ерменков. Той обясни, че през април са направени констатации за неблагоприятно развитие на образование, демографска криза, здравеопазване, цифровизация, икономика, туризъм, селско стопанство и др. Ерменков заяви, че в доклада сега всичко това е замазано. „Видимо управляващите считат, че водят политиката на щрауса, който крие главата си в пясъка и мисли, че нищо друго не се вижда, а останалото е лъснало още повече\", заключи Таско Ерменков.Кристина Сидорова: Докладът признава, че има огромна корупция„Докладът признава, че има огромна корупция в държавни и общински институции\", обясни зам.-шефът на антикорупционната комисия в НС Кристина Сидорова. Тя подчерта, че въпреки това няма никакви мерки за справяне с нея. „Това говори, че управляващите или нямат желание или не знаят как да се справят с нея. Неглижирането на този проблем ще доведе до задълбочаването му и руши националната сигурност\", категорична бе тя. Сидорова обясни, че в доклада няма и дума за работата на КПКОНПИ, превенцията както и за конкретни мерки.  ", "date": "2019.09.12", "title": "Кристиан Вигенин: Докладът за националната сигурност е най-общо отчетничество и до голяма степен е безсмислен"}
{"url": "http://www.cross.bg/moni-rymen-britaniya-1613112.html", "text": "/КРОСС/ Изтъкнатият руски шпионин Мони Паси съсипа американските и британски служби. Това каза лидерът на АБВ Румен Петков по повод шпионския скандал. „Той се оказа по-информиран от тях и назова число на руските шпиони  в България, в което усложливо не включи себе си.  Всички предстоящи кадрови промени на шпионлъка на Щатите и Британия, се дължат на това, че Мони изнесе информация, която генерално се разминава с тяхната. Не е нужно да си много тъп, за да говориш такива работа, достатъчно е да носиш червени маратонки. Съболезнование на колегите от Щатите и Британия, които разчитат на хора, които се смеят без да знаят защо\", посочва още лидерът на АБВ.", "date": "2019.09.12", "title": " Румен Петков: Изтъкнатият руски шпионин Мони Паси съсипа американските и британски служби"}
{"url": "http://www.cross.bg/auto-webos-microsoft-1613113.html", "text": "/КРОСС/ LG Electronics (LG) ще демонстрира нова система, която интегрира webOS Auto инфотейнмънт система (IVI) с платформата за свързани автомобили на Microsoft на Международно автомобилно изложение (IAA).  Използвайки комбинираните силни страни на webOS Auto и MCVP, IVI може да събира и предава голямо разнообразие от информация, като статус за шофьора, статус за вратите и използване на приложението.Новата система е проектирана да прехвърля генерирани от превозни средства данни и  история на използване на аудио, видео и навигация (AVN) на Microsoft Power BI през облака, за да предостави на производителите на оригинално оборудване (OEM) изчерпателен набор от данни за подобряване на потребителското преживяване, безопасността и жизнения цикъл на автомобила. Тази облачна услуга в крайна сметка ще бъде включена в предстоящата платформа за webOS Auto, за да помогне за подобряване на потребителското преживяване вътре в автомобила. Услуги от партньори също ще бъдат представени в уеб-системата за автомобили IVI на тазгодишното Международно автомобилно изложение (IAA).webOS Auto, чийто произход е софтуерната платформа на LG webOS, захранваща милиони умни устройства, е задвижвана от Linux Auto IVI платформа за свързани автомобили, за да осигури производителността и гъвкавостта, необходими за разработването на софтуер за производителите на оригинално оборудване (OEM) и Tier 1, като използва своя опит в умните домове за преживяване в автомобила от следващо поколение.\"Чрез това сътрудничество с Microsoft, ние се стремим да укрепим автомобилната IVI платформа на LG и да ускорим навлизането на свързани превозни средства, използвайки технологии, предоставени от MCVP \", каза Хелън Чой, вицепрезидент на CTO подразделението в LG Electronics. „Ще продължим да развиваме екосистемата на webOS Auto, като предоставяме широк спектър от услуги с нарастващ списък с партньорски компании.\"„В бързо разрастващ се свят на свързани автомобили, интеграцията на webOS Auto на LG с платформата на Microsoft Connected Vehicle ще осигури значителни предимства на производителите, като доставят диференцирана стойност, която се извлича от дигиталния цикъл за обратна връзка, който включва данни за превозните средства\", каза Тара Пракрия, програмен мениджър на Microsoft Connected Vehicle Platform and Mobility в Microsoft. „Сътрудничеството ни с LG ще разшири нашите екосистеми и ще даде възможност за дигитални услуги в превозни средства чрез изцяло нов опит и функционалност, базиран на изкуствен интелект.\"Най-голямото автомобилно изложение, IAA ще се състои във Франкфурт, Германия от 12 до 23 септември. ", "date": "2019.09.12", "title": " LG представя инфотейнмънт система  с webOS Auto на IAA 2019"}
{"url": "http://www.cross.bg/pedofiliya-sliven-pastor-1613117.html", "text": "/КРОСС/  Осъден за педофилия англичанин се е спасил от британското правосъдие, като е станал пастор в ромската махала на Сливен. Той живее в квартала. По следите на криминално проявения беглец тръгва разследващият журналист от Би Би Си 4 Пол Кениън.Даниел Хъл от лондонския квартал \"Плейстоу\" е осъден на 15 месеца затвор за педофилия през 2017 г. Действащият пастор се изправя пред съда за съхраняване на стотици порнографски снимки с деца на компютъра си. След като изтърпява наказанието си, той получава забрана да пътува в чужбина, без да уведоми предварително властите на Острова, както и да общува с малолетни в отсъствието на техен родител. Хъл обаче успява да напусне родината си и си купува няколко къщи в ромското гето на Сливен, където се радва на огромна почит.Местните хора изобщо не подозират, че британецът е осъждан за педофилия.В излъчен по британската телевизия филм се вижда как журналистът Пол Кениън хваща на тясно издирваното лице и му задава неудобни въпроси. Пред камерата Хъл отрича да е педофил беглец, след което демонстративно обръща гръб на екипа.По време на снимките на филма репортерът и екипът му срещнали яростна съпротива от ромите в махалата, които ги замеряли с камъни.„Този човек така дълбоко е обсебил ромите, че те го възприемат като техен брат и го защитават с всички сили\", разказва журналистът.Стийв Фицпатрик от Лондонската полиция заявява, че е „ужасен\" от факта, че педофилът контактува необезпокояван с деца в България. „Съответните власти във Великобритания са информирани за случая, но засега липсва нужната ответна реакция\", казва още полицаят. ", "date": "2019.09.12", "title": " Осъден и издирван британски педофил стана пастор в Сливен"}
{"url": "http://www.cross.bg/sled-skandal-zhena-namyshka-s-nozh-priyatelya-si-1613118.html", "text": "/КРОСС/ 21-годишна жена от Лозница намушка с нож мъжа, с когото живее на семейни начала, съобщиха от полицията.Инцидентът е станал на 11 септември при скандал между нея и 53-годишния мъж.С кухненски нож, жената е нанесла порезна рана на гърдите му. Пострадалият е откаран в болницата в Разград, където е установено проникване в гръдната кухина и частично засегнат бял дроб. ", "date": "2019.09.12", "title": "След скандал: Жена намушка с нож приятеля си "}
{"url": "http://www.cross.bg/borisov-bozhyrishte-bulgariya-1613116.html", "text": "/КРОСС/ Предвижда се изграждането на околовръстен път край Божурище, съобщи министър-председателят Бойко Борисов по време на откриването на дистрибуционен център на датска компания в Божурище. Проектът за пътя вече е готов. Той ще започне от булевард \"Царица Йоанна\", ще премине през индустриалната зона в Божурище и ще се свърже с магистралата за Сърбия. Борисов посочи, че инвестицията ще е около 50 млн. лева. Околовръстният път ще облекчи трафика в района и ще осигури и на живеещите и работещите в Божурище нормални условия.\"Обещавам да ускорим всички процедури. Веднъж трябва да спасим Божурище, втори път трябва да не отпъждаме инвеститорите\", добави премиерът.Бойко Борисов отбеляза, че в момента се отчита бум на инвестициите в България. Доказателство за това е огромният интерес към индустриалната зона в Божурище. По думите му има няколко огромни инвеститори, които искат да встъпят в България, но той не може да им позволи, защото трафикът ще блокира работата и живота в района. Затова, въпреки че изграждането на околовръстния път не е евтино, трябва да се изгради нужната инфраструктура, за да могат да продължат инвестициите в страната ни. \"Асфалтът със сигурност създава милиарди инвестиции и хиляди работни места\", изтъкна премиерът.Министърът на икономиката Емил Караниколов посочи, че датската компания е инвестирала 100 млн. евро за откриването на дистрибуционния център в България. Реализацията на този проект е доказателство, че България предлага привлекателна бизнес среда и дава стимули на чуждестранните инвеститори. По време на строителството на този център са работили около 500 строители. Караниколов добави, че в момента в дистрибуционния център ще бъдат назначени около 300 служители. Той обяви, че общо договорените инвестиции до момента в Индустриална зона Божурище са за 530 млн. лева. Освен това са осигурени 1600 работни места.Общата площ на дистрибуционния център е 95 000 кв. метра. Общият капацитет за съхранение на стоки е близо 125 000 палетоместа. От дистрибуционния център ще се обслужват над 200 магазина на фирмата в България, Гърция, Сърбия, Румъния и Босна и Херцеговина.Борисов припомни, че на откриването на завода на \"Кока кола\" в Костинброд преди около 10 дни също са обещали да отпуснат пари за нов път. \"Там пътеките бяха червени, благодаря на JYSK, че днес са сини\", пошегува се премиерът и добави: \"Асфалтът дали се яде, или не, той създава милиарди инвестиции и хиляди работни места\".Борисов коментира и темата за Шенген. \"Ние отдавна сме в Шенген с всичко, което правим\", напомни той на журналистите. \"Кой дойде - ние ви подкрепяме за Шенген, ами подкрепете ни като ни приемате\", заяви премиерът.На въпрос дали добрите отношения с президента Реджеп Ердоган не са ли гаранция за спиране на мигрантския поток, Бойко Борисов заяви, че всичко е факт.Относно това дали Мая Манолова ще победи Йорданка Фандъкова на местните избори, той каза : \"Я стига глупости\". В отговор на въпрос, но \"Манолова ще използва протеста на медицинските сестри срещу Вас\", Бойко Борисов каза: \"Тя какво ли не е използвала. Аз парите съм ги дал - не 50, даже са 86 млн.! Премиерът уточни още, че на Манолова \"какво ли не е дал...\".По-рано през деня в Министерския съвет премиерът се срещна с колегата си от Федерална провинция Долна Австрия Йоханна Микл-Лайтнер.\"С Йоханна сме приятели от много години, била е на нашата граница. България е държавата, която има нула миграция благодарение на всички взети мерки, спазвайки всички европейски правила\", изтъкна Борисов.Той акцентира върху интереса на страната ни от увеличаване на инвестициите от Долна Австрия, особено в проекти с висока производствена и високотехнологична стойност. Според българския министър-председател конкретни резултати може да даде сътрудничеството в областта на цифровизацията на икономиката, внедряването на иновации и информационните технологии.Друга сфера с потенциал за взаимодействие е производството на резервни части и компоненти за водещи световни производители на автомобили и предприятия в сферата на услугите със значителна добавена стойност. Борисов посочи също предимствата на индустриалните зони и технологичните паркове в България, съобщиха от правителствената информационна служба. ", "date": "2019.09.12", "title": "Околовръстен път ще свързва бул. \"Царица Йоана\", Божурище и Сърбия"}
{"url": "http://www.cross.bg/hristova-milka-manolova-1613098.html", "text": "/КРОСС/ „Справянето с досегашния модел е силата на Мая Манолова.Тя е човек с изявени позиции. Познаваме нейния мироглед и виждания\". Това заяви по БНР   заместник-председателят  на СОС и член на ИБ на БСП  Милка Христова. „Ще  търсим общото между нашата и нейната платформа и ще работим по приоритети. Мая Манолова е с изграден и доказан социален профил, и досега изразяваните от нея позиции и поведение съвпадат до голяма степен с нашето  виждане за развитие на града\", каза Христова. Тя отбеляза, че БСП и Манолова ще набележат общи действия за реализация на двете платформи.„Разчитаме преди всичко на платформата, ангажиментите и предложенията, които отправяме към гражданите на София. Постарали сме се да идентифицираме недостатъците на досегашното управление и в 12 направление правим нашите предложения към софиянци за по-доброто управление на нашия град\", каза Христова. Тя подчерта, че в листата за общински съветници на БСП за София има голяма степен на приемственост, като  6 от досегашните кандидати са включени в нея. „Целта ни  е да удвоим кметовете и да увеличим общинските съветници с 30 процента. Надявам се тези резултати не само да се постигнат, а и да се надминат\", завърши Милка Христова. ", "date": "2019.09.12", "title": "Милка Христова : Справянето с досегашния модел е силата на Мая Манолова"}
{"url": "http://www.cross.bg/horata-godini-dogovor-1613099.html", "text": "/КРОСС/ Как десетки жители на бобовдолското село Мламолово загубиха земеделските си земи? В  Дупница дадоха ход на дело за незаконно присвояване на земеделски земи. Местните хора твърдят, че с фалшиви подписи имотите им са били отнети от кмета на селото Георги Александров. Днес въпреки че се водят дела, той продължава да е кмет, а хората продължават да са без земи.Заради дългото отлагане на делото ощетените жители от Мламолово се събраха в сградата на съда, за да чакат справедливост. В селото не спира да се говори, че кметът Георги Александров, чрез подставена фирма е получавал близо 450 хиляди лева годишно от субсидии - за земи, които са притежание на местни жители. Сега, единственото, което селският управник прави, е да отказва да отговаря на въпроси. И при първите заседания на съда и сега - когато делото е в ход, той повтаря, че не иска да коментира. Говорят само ощетените - хората, които преди няколко месеца случайно един от друг разбират, че са дали на кмета земите си за по 15 години напред.  „Тръгнахме да продаваме имоти и излезе договор за 15 години, който не съм подписвала, и оттам беше изненадата\", сподели Радка Христова, една от ощетените жителки на Мламолово.Кметът е правил само фиктивни договори, нито е земя орана, нито е добив изкарван, нито е давана аренда. И са си вземали субсидиите от европейските фондове тия субсидии, пък разказа Петър Василев.10 декара земя ми е блокирана, не мога да правя нищо, от кмета обаче тука дори не искат да ми обърнат внимание съдията. Той е подписал договор че 15 години той е собственик, той е, аз съм никой, 15 години подписа договор в списъка.  Кметът е сложил отгоре шапка дето викат, това е безобразие ми направил, колко ти знаеш, толко3я и аз знам, нищо не ме е уведомил. Плюс  това от 16-та година, ние сме трима наследници, около 40 декара земя, той не е дал по едно кафе на никой\", каза Райчо Спасов.А списъкът на хората е дълъг. Всички казват, че договор, с който да отдават земята си за 15 години, не са подписвали. И никога не са преговаряли с кмета Александров за подобно нещо. За една година ужким, а става за 15 после.Плати за една аренда да ползва, той си писал за 15.. Ние научаваме чак след това от полицията, тогава разбрахме, коментира Пламен Йолев.Делото в съда няколко пъти се отлага. Все заради нечии отсъствия. А хората казват, че съдебният състав им се струва предубеден. И обмислят да искат отвод на съдията. Гледам хорицата, те са измъчени душички, те не смеят да говорят, то трябваше него да го махнат от работа, да освободят хората, и цяло село беше да дойде тука да се плаче. Той действа на хората, секретарката доколкото знам, тя призовкитене им дава, крие им призовките, плаши ги, че дело нема да има, много хора на мене се оплакват, но как да докажем аз тия неща, като нема възможност, заяви Петър Василев.Междувременно черешовите масиви, които са присвоени от хората, са почти унищожени при пожар, възникнал при странни обстоятелства. Местните се съмняват, че насажденията са жертва на умишлен палеж. И въпреки това хората чакат земите си обратно. Едни за да ги продадат, а други само за да опазят честта и достойнството на тези, които са им ги завещали. ", "date": "2019.09.12", "title": "Кмет присвои земите на съселяните си и получава субсидии за тях"}
{"url": "http://www.cross.bg/bulgariya-chyma-afrikanskata-1613110.html", "text": "/КРОСС/  „За пореден път гледаме законопроект, който не е внесен от Министерски съвет. За пореден път Министерски съвет прехвърля топката към парламента, който няма никаква вина за разразилата се африканска чума\". Това заяви зам.-председателят на ПГ на „БСП за България\" Драгомир Стойнев от парламентарната трибуна по време на дебатите за Закона за лова и опазване на дивеча. Той бе категоричен, че всичко, което се е случило, е изцяло по вина на министерството на земеделието и ГЕРБ, защото по думите му държавата се управлява така, че всеки един проблем се превръща в криза. \"Преди няколко години министерството  проспа момента за превенция. В продължение на четири години се знае, че африканската чума настъпва към България, но не бяха предприети никакви мерки, освен да се построи една телена ограда. Не бяха предупредени стопаните в Северна България, не им бе забранено да отглеждат свине, не бяха предприети и никакви мерки за изграждане на нужните екарисажи\", коментира народният представител. Той добави, че когато се е създал хаосът, правителството както винаги е дотичало в парламента, за да  иска от народните представители да решат проблема.  „Отново се прави законодателство набързо, когато кризата вече е факт и това се превръща в практика\", заключи Драгомир Стойнев. Филип Попов: Създава се усещане за бърза реакция, но мерките са закъснели„Създава се усещането за бърза реакция, за опасност, за да влезе законът в сила\". Това заяви секретарят на ПГ на левицата Филип Попов. По думите му  дори не могат да се спазят трите дни по Закона за нормативните актове, за да се запознае обществото със закона и той да влезе в сила нормално. „Защо се прави това бързане? Защо след като НС прие закон, с който възложи на министъра удобни правомощия той се отказа от тях, влезе африканската чума у нас и сега постфактум бързаме с този закон?\", попита социалистът.Той подчерта, че ПГ на „БСП за България\" принципно подкрепя закона, но не е навременен. „Не се знае дали министърът и този път ще издаде заповед за удължаване на ловния сезон на дива свиня. Дори и да бъде издадена тази заповед, всичко вече е след дъжд качулка\", заключи Филип Попов.  ", "date": "2019.09.12", "title": "Драгомир Стойнев: Кризата с африканската чума е по вина на министерството на земеделието и ГЕРБ"}
{"url": "http://www.cross.bg/avtobysite-vetrino-komentira-1613102.html", "text": "/КРОСС/ Преди началото на учебната година започват засилени проверки за техническото състояние на училищните автобуси във Варненска област. Целта е превозвачите и шофьорите да обърнат внимание на специализираните превозни средства и готовността им да превозват учениците. Идеята на проверките е да се гарантира безопасно превозване на децата до класната стая.След първия учебен ден с автобусите на Община Ветрино ще се извозват деца от близките села, затова и проверките са изключително прецизни - от техническото състояние до документацията. В общината има едно средно училище. Всеки ден извозват над 200 деца от 10 села.Светлана Петрова, директор на СУ \"Христо Ботев\", Ветрино, коментира, че имат две населени места, които са извън общината, но имаме ученици, пътуващи от там. Това лято само сме дали около 10 000 лева за ремонт на няколко от автобусите, които се нуждаеха от такъв.Грижата на училищното ръководство е не само за автобусите, но и за шофьорите. Шофьорите ежедневно преминават медицински преглед при училищния лекар, коментира Светлана Петрова.Училището има седем автобуса, един механик и шестима шофьори. Бекер Хасан вози ученици от 37 години.В Община Ветрино зимите са сурови. Падне ли сняг, хората често са откъснати от света, но училищните автобуси не спират да се движат и да извозват децата до училище.Шофьорът Бекер Хасанов коментира, че стоплят автобусите и тръгват за децата. Държим и връзка с диспечера как са пътищата и почти нямаме проблеми, допълни той.При проверката на автобусите в Община Ветрино не са били открити сериозни нарушения. Всички предписания на проверяващите ще бъдат изпълнени до края на седмицата.БНТ, „Сутрешен блок\" ", "date": "2019.09.12", "title": "Започват засилени проверки на училищните автобуси"}
{"url": "http://www.cross.bg/bulgarski-generalnata-administratziya-1613103.html", "text": "/КРОСС/ 14 български предприятия изнасят млечни продукти за Китай. Първите четири от тях бяха одобрени от Генералната митническа администрация на Китайската Народна Република (КНР) през месец юли 2019 г. В началото на месец септември тази година одобрение за износ получиха още 10 български предприятия.През месец септември 2016 г., по време на първи мандат на Десислава Танева като министър на земеделието и храните бе подписан Протокол между Министерството на земеделието и храните на Република България и Генералната администрация за надзор на качеството, инспекция и карантина на КНР за ветеринарните и здравни изисквания за износ на млечни продукти.  По това време Генералната администрация за надзор на качеството, инспекция и карантина на КНР беше китайският национален компетентен орган.  От 20 април 2018 г. това е Генералната митническа администрация на КНР. След подписването на документа 21 български фирми изявиха желание да изнасят своите млечни продукти за Китай.През последните три години Българската агенция по безопасност на храните (БАБХ)  изпращаше попълнени изискваните от китайската страна въпросници и допълнителна информация за тези български предприятия.  МЗХГ и БАБХ полагат всички усилия за възможно най-скорошно одобряване от страна на Генералната митническа администрация на КНР и на останалите 7 български предприятия.  Списъкът с 14-те одобрени до момента български предприятия е публикуван на интернет-страницата на Генералната митническа администрация на КНР и е достъпен на следния линк: http://www.customs.gov.cn//customs/jyjy/jckspaq/xxfw63/jkspjwscqyzcxx/jkrpjwscqyzcmd/rzpyyepfrpcw/oz8/2528910/index.html ", "date": "2019.09.12", "title": "14 български предприятия изнасят млечни продукти за Китай "}
{"url": "http://www.cross.bg/komisiya-zasedanieto-turgoviyata-1613100.html", "text": "/КРОСС/ В периода 16-17 септември 2019 г., в резиденция „Евксиноград\", гр. Варна ще се проведе XVII-то заседание на Българо-руската междуправителствена комисия за икономическо и научно-техническо сътрудничество. Съпредседатели на комисията са министърът на енергетиката на Република България Теменужка Петкова и министърът на промишлеността и търговията на Руската Федерация Денис Мантуров.В рамките на сесията двете страни ще обсъдят въпроси от взаимен интерес в областта на търговията, енергетиката, туризма, инвестициите, околната среда, транспорта, селското стопанство и други. Успоредно със заседанието на междуправителствената комисия ще се проведе и българо-руски бизнес форум.След приключване на заседанието се предвижда изявление пред медиите на 17-ти септември, вторник, след 15.45 ч. ", "date": "2019.09.12", "title": "Министър Петкова ще председателства XVII-та сесия на Междуправителствената българо-руска комисия"}
{"url": "http://www.cross.bg/remont-posoka-lenta-1613104.html", "text": "/КРОСС/ Oт 10 до 15 ч днес се ограничава движението в активната лента на тунел \"Траянови врата\" в посока Бургас на АМ \"Тракия\". Заради ремонт на противопожарната система, трафикът ще се осъществява в изпреварващата лента.Движението от 30 до 35 км на АМ \"Хемус\", в посока София, остава ограничено за моторни превозни средства над 12 тона. Заради ремонт на виадукт, обходният маршрут за тях минава по пътя Ботевград - София.Карайте внимателно и в участъка между Козарево и Елхово. Движението от 263 до 282 км се осъществява в една лента заради частичен ремонт на асфалтовата настилка. ", "date": "2019.09.12", "title": "Ограничават движението в тунел \"Траянови врата\", посока Бургас "}
{"url": "http://www.cross.bg/stanilov-bulgariya-chlen-1613106.html", "text": "/КРОСС/ Има ли сценарий и достатъчно доказателства за руски шпионаж у нас - гост по темата в Сутрешния блок на БНТ беше проф. Станислав Станилов, член на ПП \"Атака\".Проф. Станислав Станилов, член на ПП \"Атака\": Вчера главният прокурор каза в парламента, че има достатъчно доказателство за руска намеса, но това било следствена тайна. Доколкото аз разбрах от сложното му изложение, основното е, че Николай Малинов е получавал от Константин Малофеев някакви пари за някакво руско внимание, което на мен ми се струва несъстоятелно. Аз мисля, че това нещо е съшито с бели конци и представлява част от предизборната кампания. Някой иска да клати властта в България и да има постоянно избори и напрежение.Бойко Борисов води една балансирана политика, която в България е водил само Борис III, категоричен е проф. Станилов. Според него, геостратегическото положение на страната предполага две лица - на Изток и на Запад, и затова трябва да се постига балансирана външна политика.Руската държава не може да бъде обвинявана в нищо, защото Константин Малофеев е олигарх, той иска да има влияние, категоричен е проф. Станилов.Той призна, че е близък приятел и познава от дълги години руския генерал Леононид Решетников, който получи 10-годишна забрана да посещава България.Проф. Станислав Станилов, член на ПП \"Атака\": Ако Леонид Решетников е руски разузнавач, той толкова ли явно ще посещава България, ще общува с приятелите си? Според мен той е най-големия българофил в Русия.  ", "date": "2019.09.12", "title": " Проф. Станилов: Скандалът с руския шпионаж е съшит с бели конци "}
{"url": "http://www.cross.bg/velev-spad-nyama-1613107.html", "text": "/КРОСС/ За индустрията въпросът дали идва криза не стои - всъщност кризата дойде\", заяви пред БНР председателят на Асоциацията на индустриалния капитал Васил Велев.„За юни статистиката отчете спад на износа с 6,4%. За юни и юли отчете спад на индустриалното производство. Стопанската конюнктура за август е -3,1%. За пръв път от много време несигурността изпреварва проблема с човешките ресурси\", посочи Велев в интервю за предаването „Преди всички\" на програма „Хоризонт\".Спад в продажбите от месеци„И в машиностроенето, и в електротехниката, и в текстил и облекло, в производството на мебели, на метали имаме спад в продажбите и то от месеци. Очакваме за цялото трето тримесечие спад на индустриалното производство в страната\", добави още Велев.Два начина на поведениеСпоред него има два начина на поведение - да се правим, че нищо не се случва, за да не се свива допълнително потреблението и оттам да не се усилва допълнително кризата, другото - да се каже честно на хората да бъдат по-разумни.Посока - към рецесияЗапитан дали ще се стигне до рецесия в България, Васил Велев отговори: „Когато индустрията тръгне надолу, икономиката е инертна, процесите се развиват бавно, но посоката е тази\".След големия харч за изтребители може да се окаже в един момент, че ERM II ще се отдалечи поради голям дефицит, ако не се вземат своевременно мерки, изказа мнение председателят на Асоциацията на индустриалния капитал.От МТСП е поискана подкрепа за експортно ориентираните компании, при които има проблемВреме е да се действа, няма какво да чакаме, категоричен е Велев. По думите му очакваната помощ от държавата е за десетки хиляди работни места:„Не са огромни средства и те безалтернативно трябва да се намерят. Не трябва да допускаме грешката от миналата криза, когато не подкрепихме предприятията. Надяваме се тази да не е нито толкова дълбока, нито толкова дълга - няма такива предпоставки\". ", "date": "2019.09.12", "title": "АИК: Кризата вече дойде"}
{"url": "http://www.cross.bg/ykraiina-ostrov-galindez-1613108.html", "text": "/КРОСС/ Участниците в 24-та украинска експедиция до Антарктида откриха „изгубена\" ледникова пещера с езера и река, съобщиха от пресслужбата на Министерството на образованието и науката на Украйна, посочва РИА Новости.Пещерата на остров Галиндез, където се намира украинската станция \"Академик Вернандски\", е открита по време на първите антарктически експедиции.\"Входът към нея е бил на брега на острова срещу станцията, под върха на ледника. Оказало се обаче, че преди няколко години този ледник се е преместил в океана, а входът е бил блокиран\", разказаха от министерството.Ръководителят на 24-та експедиция Игор Дикий призна, че не са успели веднага да открият пещерата.\"Имаше няколко неуспешни опита за откриването й от пролива Пенола. Но в ледника от страната на стара британска база музей , имахме късмет - намерихме входа на изгубената пещера\", каза той.Общата ширина на пещерните проходи, които са разположени на три етажа, е около 200 метра, в нея има и леденостудена река и две езера. Освен това учените са открили перо на птица, което „със сигурност не принадлежи към пингвин\". Проби за изследване вече са изпратени в Украйна.Станция „Академик Вернански\" работи от 1996 г. Основана е през 1953 г. на остров Галиндез от британски изследователи под името \"Фарадей\", а по-късно е предадена на Украйна безвъзмездно.  ", "date": "2019.09.12", "title": "Интересно откритие на Антарктида"}
{"url": "http://www.cross.bg/listata-obshtinski-suvetnitzi-1613089.html", "text": "/КРОСС/ Делегатите на петото заседание на XIII конференция на Софийската градска организация на БСП подредиха листата с кандидати за общински съветници късно снощи. Таен вот определи местата на номинираните от районните конференции. Получилите еднакъв брой гласове се явиха на балотаж и с явно гласуване на делегатите беше определено крайното им класиране.Осем от местата в листата бяха определени за коалиционните партньори и гражданска квота - 11-то, 16-то, 21-во, 31-во, 40-то, 45-то, 50-то и 55-то. В първата десетка попаднаха шестима от общо седемте настоящи общински съветници. Водачът на листата Калоян Паргов, който в сегашния мандат е председател на групата на БСП в СОС, беше избран отделно и с явно гласуване и получи абсолютно мнозинство от 177 гласа. Вотът за него беше веднага след като делегатите гласуваха да подкрепят издигнатата от Инициативен комитет за кандидат за кмет на София Мая Манолова. Тя получи подкрепа от 175 от делегатите, а двама се въздържаха. Настоящият заместник-председател на СОС от БСП Милка Христова получи второто място в листата със 155 гласа. Трети е заместник-председателят на Комисията по финанси и бюджет в СОС Иван Таков със 132 гласа. Владимир Данев е на 5-то място със 114, Альоша Даков е 8-ми със 102, а Николай Николов е 9-ти с 97. Борис Цветков се нареди на 19-то място, след като събра 76 гласа при тайния вот.Шестото място в листата с кандидати на БСП за общински съветници беше отредено на юриста Диана Тонова - бивш областен управител на София.Листата с кандидати на БСП за общински съветници:1. Калоян Драгомиров Паргов 2. Милка Христова Христова3. Иван Янчов Таков 4. Иван Максимов Пешев 5. Владимир Димитров Данев 6. Диана Нинова Тонова 7. Михаил Иванов Ставрев 8. Альоша Маков Даков 9. Николай Милчев Николов 10. Васко Любомиров Тодоров 11. -12. Иван Митьов Виделов 13. Албена Александрова Кръстева 14. Николай Вельов Велчев 15. Даниел Сергеев Тунчев 16. -17. Петко Емилов Димитров 18. Орлин Георгиев Ваташки 19. Борис Цветков Цветков 20. Евгений Николаевич Белий 21. - 22. Любка Георгиева Костова 23. Гергана Сашова Алексова 24. Пламен Стоилов Фердов 25. Николай Йорданов Белалов 26. Любомир Симеонов Черногорски 27. Райна Николаева Душкова 28. Цецка Димитрова Кочкова 29. Борислав Янков Борисов 30. Ленко Николов Петканин 31. - 32. Елеонора Георгиева Петрова 33. Мариана Неделчова Божкова 34. Александър Спасов Грозданов 35. Йордан Йорданов Христов 36. Миглена Китанова Иванова 37. Анатолий Христов Станкулов 38. Виолиона Николаева Стефанова 39. Ивайло Илиянов Павлов 40. - 41. Юлиян Асенов Генов 42. Атанас Нанов Минев 43. Явор Николов Димитров 44. Поля Тодорова Христова 45. - 46. Пламен Веселинов Пувков 47. Борислав Райчев Борисов 48. Валентина Василева Узунова 49. Мария Стоилова Димитрова 50. - 51. Кристина Любомирова Иванова 52. Тони Владов Попов 53. Димитър Пламенов Петров 54. Даниела Тодорова Гълъбова 55. -56. Елмира Иванова Котева 57. Радина Стойнова Гечева 58. Александър Любомиров Кьосевски 59. Марина Спасова Богданова 60. Станка Йорданова Калева 61. Стоян Рачев Ралев ", "date": "2019.09.12", "title": "Делегатите на Градската конференция на БСП - София подредиха листата с кандидатите за общински съветници"}
{"url": "http://www.cross.bg/tzena-namalenie-namalenieto-1613091.html", "text": "/КРОСС/ Тази рокля наистина ли е намалена? Възможна ли е толкова голяма отстъпка? Дали изобщо си струва покупката? Това са първите въпроси, които обикновено си задаваме след първоначалния ентусиазъм при вида на витрините с големите анонси за отстъпки, когато започнат т.нар. сезонни разпродажби. Примамливите оферти изникват буквално отвсякъде - те са и в социалните мрежи, електронната поща, по телевизията, на билбордовете в градската среда... Но преди да се впуснем в „изгодното\" пазаруване, да опитаме да изтрием кавичките...Може да сте напълно сигурни в това, само ако цяло лято сте гледали на витрината дадена дреха, която Ви е грабнала вниманието и сте следили нейната цена. Ако обаче доскоро сте отсъствали от града или инцидентно минавате покрай магазин с надпис намаление, е добре да сте по-внимателни и критични към процентите отстъпки. Особено, когато те са по-големи, защото тогава е и по-вероятно да са нереални. По закон, за да е истинско едно намаление, старата цена следва да е прилагана поне един месец. Комисията за защита на потребителите извършва проверки, при които нарушаването на това правило лесно може да бъде документално установено и тогава търговецът се наказва със санкция в размер на до 3 000 лв.Важно е да не забравяме, че дори да са спазени всички изисквания на закона, покупката „на сметка\" от сезонна разпродажба е не просто тази с реален отбив от редовната цена, а онази с най-изгодната изобщо на пазара цена в момента. Затова, за да се възползваме пълноценно от намалението, е полезно да проверим на повече места при какви условия можем да си закупим избрания от нас модел, включително и в интернет. Дори и там, където той не е непременно намален и където може да се окаже дори по-евтин.Понякога търговците поставят определени условия, при които клиентите им могат да се възползват от обявеното намаление. Например, че отстъпката ще важи само при покупка на два артикула от един и същи вид - два панталона, две блузи, две ризи и т.н. Или пък при комбиниране на избрания артикул в промоция с продукт от друг вид на редовна цена. Понякога се среща и поставянето на ограничение на броя артикули от един вид, които могат да бъдат закупени на обявените намалени цени - това по-скоро се прави с цел да бъдат препятствани опитите търговци да закупуват по-големи количества от стоки, които да препродават в своите обекти по-скъпо. Ако не е предоставена предварително информацията за всички условия на промоцията, ще е налице нелоялна търговска практика, каквито случаи Комисията за защита на потребителите е установявала и забранявала през годините.Търговецът е длъжен да обяви стоките и услугите или групата стоки и услуги, за които е валидно намалението. На витрината на магазина следва да е посочен и срокът, през който стоките и услугите се продават с намалени цени, за да може потребителят да планира своята покупка - най-малкото да прецени дали да побърза с нея или да я обмисли в следващите дни, ако разполага с време за това.Погледнете цената, която ще платите - не размера на отстъпката! Задължение на търговеца е да посочи старата и новата цена, за да можем да се ориентираме колко е струвала стоката преди намалението и колко - с днешна дата. Често не само на витрината, но и на етикета - освен старата и новата цена - ще видите и процента отстъпка. Съветът на експертите е да не се водите само по него при вземането на решение дали да купите или не дадена стока в намаление. ", "date": "2019.09.12", "title": "КЗП: Капаните на летните разпродажби"}
{"url": "http://www.cross.bg/prodanov-hristo-model-1613092.html", "text": "/КРОСС/ \"Ако Манолова спечели, печелят всички софиянци, на които им е омръзнал порочният модел на управление - преди чрез Борисов, сега чрез Фандъкова като лице.\" Това заяви зам.-председателят на ПГ на \"БСП за България\" Христо Проданов пред БНТ. „Нашата основна цел е да сменим модела. За кандидат за кмет на София се спряхме на надпартийна кандидатура, която да обедини недоволните от този модел на управление, които стават повече и повече\", коментира той. Проданов подчерта, че  освен политически партии, доста неправителствени организации и сдружения, които са работили успешно с Манолова като омбудсман, също подкрепят нейната кандидатура. „Подкрепата, която ние сме дали е при условие, че основните параметри в нейната програма съвпадат с нашите. Не можем да направим компромиси с политиките, защото в миналото БСП е правела такива компромиси и е плащала тежка цена\", каза той. Христо Проданов подчерта, че левицата е направила своите изводи. „Анонсите, които досега е направила Мая Манолова в публичното пространство, съвпадат с голяма част от тезите в нашата програма\", допълни социалистът.Проданов сподели, че очаква мръсна и компроматна кампания, виждайки какво се случва в публичното пространство. „Много от общините са превърнати във феодални владения и хората живеят в страх. Промяната на този модел е средство, с което да се постигне основната цел - да се промени животът на хората. Очакваме тежка битка и ще я проведем\", заяви той.По темата за шпионския скандал, Проданов изрази мнение, че той е свързан с предизборната кампания. \"Да се разпали темата русофили и русофоби и да се нагнети омраза и разделение в обществото. Това започна още с декларацията на Външно министерство по повод 75 години от 9 септември и продължи с тези показни арести\", коментира Христо Проданов. Той подчерта, че засега няма конкретна информация, за да се правят изводи.  ", "date": "2019.09.12", "title": "Христо Проданов : Ако Манолова спечели, печелят всички софиянци, на които им е омръзнал порочният модел на управление"}
{"url": "http://www.cross.bg/gebrev-emiliyan-razsledvaneto-1613093.html", "text": "/КРОСС/ При наличието на скандал никога няма печеливша страна. А когато е свързана и самата държава, винаги остава нещо във времето. Това каза в БТВ „Тази сутрин\" оръжейният предприемач Емилиян Гебрев. Аз не съм специалист, но от изказването на зам.-главния прокурор, за мен лично изскочиха нови обстоятелства, свързани с опита за моето и това на сина ми убийство, допълни той. Точно по думите на зам.-главния прокурор, през месец януари-февруари е било договорено редица български дружества, в това число и „Дунарит\", по никакъв начин да не попадат в български ръце. Това за мен е водещо, защото това променя и дава друга насока, според мен на разследването, каза Гебрев. Времето съвпада в намерението ми да придобия предприятието, както и установяването на съмнителни хора, обикалящи около дома ми, коментира той. До момента нямам информация за развитието на разследването за опита за отравяне срещу мен, допълни още бизнесменът.\"Емко\" е българска фирма, част от националната сигурност на страната и срещу нас се изправят две чужди нови фирми, които започват да водят съдебни атаки. Надявам се тези факти и обстоятелства да ускорят разследването и истината да излезе наяве. Надявам се, че най-накрая държавата ще защити сама себе си, а след това и нас, коментира още оръжейният предприемач.Емилиян Гебрев отрече да се е виждал и срещал с Константин Малофеев и генерал Решетников и допълни, че е нямал никакви корпоративни отношения с бившия собственик на КТБ Цветан Василев. С него съм се видял 4 или 5 пъти. В един от случаите сме коментирали придобиването на ВМЗ \"Сопот\" и то за 10 минути. От Търговския регистър става ясно, че \"Дунарит\" е собственост на \"Емко\"и Емилиян Гебрев. Преди 20 дни, съдът дава ясни и точни указания да се впише увеличение на капитала на предприятието. Това до момента не е направено. Въпреки че предприятието е заплатило задълженията си, запорът срещу него не е свален, коментира още Емелиян Гебрев. ", "date": "2019.09.12", "title": "Емилиян Гебрев: Не познавам Малофеев и Решетников, нямам бизнес с Цветан Василев"}
{"url": "http://www.cross.bg/manolova-sofiya-pargov-1613094.html", "text": "/КРОСС/ Кандидатите за кмет на София бяха 18, като 17 от тях се отказаха. Направиха се  отводи в полза на Мая Манолова. Имаме 16 отвода. Остана Борислав Борисов, който се отказа в залата по време на вчерашното заседание. Той е архитект и ще продължи да работи в София и ще помага на Манолова. Това коментира председателят на БСП-София Калоян Паргов. Той уточни, че решението на градската организация на левицата е окончателно.Според Паргов модела на управление на София достигна тавана своята компетентност. Има нужда от консолидация на обществото, което иска промяна. Според председателя на БСП-София Мая  Манолова е консолидационна фигура. 30 години в София БСП не може да пробие със своя кандидатура, надпартиен кандидат винаги е бил успешната формула в подобни случаи, допълни Паргов.Две години назад на един форум обявихме старта на тази кампания. Казахме, че ще търсим модел тип Румен Радев. БСП в края на юли обяви, че иска от Фандъкова да спре поръчката за сметопочистване за половин милиард. Г-жа Фандъкова я чух онзи ден да иска същото. Градската конференция взе решение ИБ да проведе среща с Мая Манолова, за да видим допирните си точки. Убеден съм, че ще има много такива. Искаме двойно увеличаване на общинските съветници. Без мнозинство в Общинския съвет не може нито един кмет  да прокарва и реализира политики. ", "date": "2019.09.12", "title": "Калоян Паргов: Искаме двойно увеличаване на общинските съветници"}
{"url": "http://www.cross.bg/biomasa-godina-investitzionno-1613095.html", "text": "/КРОСС/ „Топлофикация Перник\" възобновява работа след седмица прекъсване. Експертите на РИОСВ трябва да започнат премахването на пломбите от генераторите.Реално топлоподаването и наличието на топла вода се очаква гражданите да го усетят до вечерта, някъде след 20.00 часа. Това каза в сутрешния блок на БТВ „Тази сутрин\" Любомир Спасов, директор на ТЕЦ „Република\" в Перник. Ще ни трябва малко технологично време, за да запалим парогенераторите и работата на ТЕЦ-а да започне. Трябва да се уточни, че миналата седмица проверките на РИОСВ установиха на склад при нас наличието на биомаса, а не са установили в момента на проверката ние да я горим, допълни той. Преди повече от година сме входирали нашето инвестиционно намерение, с което искаме да ни бъде разрешено горенето на биомаса. В продължения на една година обаче такова разрешение и отговор не са ни дадени - вие ако в продължение на една година нещо не ви се дава и нямате отговор, какво ще направите на наше място, запита Спасов. Отново ще подновим своето инвестиционно намерение, но засега няма да продължим с изгарянето на биомаса в ТЕЦ-а.Да, действително както каза директора на ТЕЦ „Република\", те имат заявено инвестиционно намерение за добавъчни горива към основното, а именно включващи биомаса, е в процедура по преценяване на необходимостта от ОВОС от 2018 година. Това коментира Анелия Дренска от РИОСВ-Перник. Процедурата не е приключила, има произнасяне на други компетентни органи - РЗИ. В хода на процедурата има безкрайно много възражения от граждани и НПО-та, с които по процедура РИОСВ се съобразява, допълни Дренска. ", "date": "2019.09.12", "title": " „Топлофикация Перник” възобновява работа след седмица прекъсване"}
{"url": "http://www.cross.bg/godina-pevetz-ostra-1613145.html", "text": "/КРОСС/ Лекари са диагностицирали популярния певец Карел Гот, известен като Краля на чешката поп музика, с остра форма на левкемия.Това заяви пред журналисти самият певец, който през юли навърши 80 години, предаде ТАСС, цитирана от БТА.\"Преди четири години минах интензивно противораково лечение - каза той. - Преди около година и половина лекари откриха нарушение в сърдечносъдовата ми система, а преди няколко месеца бях диагностициран с остра форма на левкемия.\"Световноизвестният певец се е подложил на лечение в Университетската болница в Прага. Лекари периодично пречистват кръвта му чрез кръвопреливане.Вече пета поредна година феновете на Карел Гот са обезпокоени за здравето му. През 2015 г. лекари откриха злокачествен тумор в лимфните му възли. Гот претърпя две операции, след които заяви, че се чувства много добре и че скоро ще се завърне на сцената.Бил е почетен гост на фестивала \"Златният Орфей\" през 1974 и 1986 година. През 1990 година решава да прекрати кариерата си, но по-късно променя решението си и продължава да работи над нови албуми.През 2014 г. е обявен за \"Абсолютен славей\" на чешката поп музика.Гот е изключително популярен изпълнител, изпял едни от най-големите чешки хитове. Негова и е песента към анимационното филмче \"Пчеличката Мая\".Има 2 дъщери от различни връзки и 2 по-малки дъщери от съпругата си, с която сключва брак през 2008 година. ", "date": "2019.09.12", "title": "Кралят на чешкия поп Карел Гот страда от остра форма на левкемия"}
{"url": "http://www.cross.bg/lihvi-ochakvaniyata-bankata-1613142.html", "text": "/КРОСС/ Европейската централна банка (ЕЦБ) намали лихвата по депозитите, предават световните агенции. Този път намалението е с 10 базисни точки до -0.5%, което е изцяло в очакванията на участниците на пазара.Прогнозите на банката са лихвените проценти по кредитите да останат на сегашните сиили по-ниски нива, докато инфлацията не се доближи постепенно и стабилно до определената цел от 2%. Освен това, от ЕЦБ промениха и нивата на новата серия от 3-месечни целеви операции за дългосрочно рефинансиране (програмата TLTRO III) така, че да се запазят благоприятните условия за банково кредитиране.Нова система пък ще позволи на кредитополучателите да бъдат обслужвани с преференциални лихви, ако допустимото им кредитиране надвиши дадена граница, което ще стимулира банките да използват тези пари.Важно нововъведение е програмата за купуване на облигации, с която ЕЦБ цели да стимулира забавящата се икономика в Еврозоната. С Програмата за количествено облекчаване (QE)банката ще инвестира 20 млрд. евро всеки месец в купуване на активи като това ще продължи, колкото банката сметне за необходимо.Наред с очакванията на пазара, ЕЦБ представи и двустепенна система за лихви, насърчена от ръководителите на големи европейски банки. Целта й е да облекчи част от напрежението, което негативните лихви оказаха върху отчетите за баланса на институциите. ", "date": "2019.09.12", "title": "Европейската централна банка смъкна лихвата по депозитите"}
{"url": "http://www.cross.bg/bolesti-redki-siratzi-1613096.html", "text": "/КРОСС/ Водещи български и международни специалисти по редки заболявания ще се срещнат в Пловдив от 13-ти до 15-ти септември в рамките на юбилейната Десета национална конференция за редки болести и лекарства сираци. Форумът се провежда ежегодно от Института за редки болести и събира на едно място пациенти, асоциации и експерти от медицинската и фармацевтичната общност от България и чужбина.Участие в Конференцията са заявили повече от 200 специалисти и пациентски организации, които ще обменят опит с експерти от САЩ, Италия, Великобритания и Турция. Акцент в съдържанието тази година е поставен върху новостите и актуалните тенденции в диагностиката, лечението и проследяването на редките болести и развитието на европейските референти мрежи. Ще бъде обсъден достъпът на българските пациенти до иновации в областта на редките болести, а в рамките на научната програма ще бъдат представени над 50 научни лекции и постери. Сред гост-лекторите ще бъде и д-р Стивън Грофт - един от най-известните експерти в областта на редките болести и лекарства сираци в света, инициатор на първия закон за лекарства сираци, приет в САЩ (Orphan Drug Act, 1983 г.) и дългогодишен директор на Центъра за редки болести в National Institutes of Health. Той ще очертае тенденциите и напредъка в международното сътрудничество в областта на лечението и диагностиката на редките заболявания. Дейността и напредъкът на Международната мрежа за недиагностицирани болести (Undiagnosed Diseases Network International) ще бъдат представени от д-р Доменика Тарушо от Италия, а д-р Едмънд Джесъп ще обобщи опита и постиженията на Великобритания в диагностиката и лечението на редките заболявания за последните 16 години. С официална церемония на 14 септември вечерта ще бъде отбелязана и 15-годишнината на Информационен център за редки болести и лекарства сираци (ИЦРБЛС).Информационният център стартира своята дейност през 2004 г. в Пловдив и е първи по рода си в Източна Европа, посветен на пациенти, организации и медицински специалисти с интерес към редките болести и лекарствата сираци. По време на церемонията ще бъдат отличени 33 представители на медицинската и пациентската общност, разпределени в 6 категории. Юбилейната Десета национална конференция за редки болести и лекарства сираци се провежда под патронажа на Комисията по здравеопазване към Народно събрание и Министерството на здравеопазването.За повече информация:  ", "date": "2019.09.12", "title": "Световнопризнати специалисти по редки болести се срещат в Пловдив"}
{"url": "http://www.cross.bg/hora-skyteri-trotinetki-1613097.html", "text": "/КРОСС/ Електрическите скутери в София набират все по-голяма популярност, но с нея растат и случаите на изхвърлени тротинетки на най-абсурдни места. Оказва се, че фирмата, която ги предлага, наема хора, които имат задачата да ги прибират, зареждат и паркират. Те се наричат „джусъри\".Георги и Нели освен двойка в живота, са и екип търсещ скутери по софийските улици и не само.  Реално с приятеля ми започнахме да джусваме. Излязохме една вечер, изтеглихме си приложението и започнахме да търсим скутери из София, казва Нели Велева. Събрахме един, два... Доста ни хареса, защото е доста динамично всичко. Състезаваш се даже в някакви ситуации с другите хора, които също събират скутерите и така натоварихме 9, посочи още тя.Тяхната задача е да открият скутерите, чиито батерии са изтощени, да ги заредят и да ги поставят на паркинги за тротинеткиГотино е, че първо нямаш шеф, нямаш работно време, ти си избираш кога да ги зареждаш, дали днес ти се зареждат, дали утре ти се зареждат, дали изобщо ти се зареждат, коментира Георги Докатанов.Понякога обаче, намирането на скутерите се оказва трудно. А и често се оказва задача с повишена трудност. Има някакви хора, които наистина си ги взимат вкъщи и то не с цел да ги откраднат а, за да са сутрин като отиват на работа, да си ги вземат и някой друг да не им ги вземе, посочва Георги Докатанов.Странните места, на които са намирали тротинетките не са много, но и двамата са виждали публикациите в интернет, в които тротинетките се паркират на меко казано необичайни места. Оказва се, че доста от подадените сигнали за кражби на скутери са фалшива тревога. В повечето от случаите става въпрос за хора, които събират тротинетки, за да ги заредят.Някой хора си мислят, че нашите джусъри ги крадат, защото знам, че изглежда странно посред нощ някой да си прибира скутери в колата, но тези хора всъщност работят за нас и събират тези скутери, които нямат батерия, за да ги заредят, коментира Томаш Тот - оперативен директор на фирма за отдаване на тротинетки. ", "date": "2019.09.12", "title": "Професия „джусър” - Кой събира разхвърляните тротинетки в София?"}
{"url": "http://www.cross.bg/promenite-vneseni-chyma-1613105.html", "text": "/КРОСС/ Парламентът окончателно прие промените в Закона за лова и опазване на дивеча. Част от тях бяха внесени заради епидемията от африканска чума по свинете. Целта на нововъведенията е да може държавата да реагира адекватно на епидемии и болести по животните.Една от промените е, че министърът на земеделието еднолично със своя заповед ще може да променя сроковете за ловуване на някои видове дивеч според конкретната обстановка след съгласуване с министъра на околната среда и водите като част от мерки по профилактика за ограничаване и ликвидиране на болестите по животните.Промените бяха внесени от ПГ на „Обединени патриоти\" и са въз основа на мерки за увеличаване на запасите на дивеча и усложняването на епизоотичната обстановка, свързана с разпространение на африканската чума по свинете, която води след себе си икономически загуби. ", "date": "2019.09.12", "title": " НС прие окончателно промените в Закона за лова "}
{"url": "http://www.cross.bg/protestite-produlzhavat-meditzite-posreshtat-depytatite-s-palatkov-lager-1613082.html", "text": "/КРОСС/ Продължават протестите на медицинските работници. Сестри, лаборанти, акушерки и фелдшери искат стартово възнаграждение от две минимални работни заплати и по-добри условия на труд.Този път те разпъват палатка при народното събрание, за да говорят с депутатите лично, след като исканията им не са чути от март месец. според тях обещаните 950 лв. заплата в сектора не са факт. А в момента липсват 30 000 медицински сестри в болничната сфера. ", "date": "2019.09.12", "title": "Протестите продължават: Медиците посрещат депутатите с палатков лагер"}
{"url": "http://www.cross.bg/ybezhishta-dorian-dyshi-1613079.html", "text": "/КРОСС/ Бахамски официални представители заявиха, че 2500 души са в неизвестност след преминаването на опустошителния ураган Дориан над Бахамските острови, но предупредиха, че още не е извършена пълна проверка дали някои от изчезналите се намират в убежища, предаде Ройтерс.\"Списъкът (с хората в неизвестност) още не е сверен с официалните данни за приетите в убежища и евакуираните. Тази проверка протича в момента\", заяви говорител на националната служба за реакция на извънредни ситуации.Хиляди души се намират по убежища на различните острови. Има потвърдени 50 загинали при преминаването на Дориан на 1 септември. ", "date": "2019.09.12", "title": "2500 души са в неизвестност след урагана Дориан над Бахамите "}
{"url": "http://www.cross.bg/reshetnikov-leonid-kampaniya-1613077.html", "text": "/КРОСС/  Шпионският скандал с Русия е част от голяма кампания, в която всеки член на НАТО трябва да участва, каза в интервю за БНР бившият директор на Руския институт за стратегически изследвания генерал Леонид Решетников.На въпрос как скандалът ще се отрази на планираното посещение на външния министър Екатерина Захариева в Москва Решетников отговори:\"Засега влияе много лошо, но до октомври има още много време. Ако посещението е утре, то ще се провали. Трябва да контактуваме на всяка цена, но все пак да не го разваляме преди да е започнало. Това е най главното\".Припомняме, че на Леонид Решетников беше забранено да посещава България в следващите 10 години във връзка с делото за шпионаж срещу председателя на сдружението \"Русофили\" Николай Малинов.  ", "date": "2019.09.12", "title": "Решетников: Шпионският скандал с Русия е част от голяма кампания"}
{"url": "http://www.cross.bg/sega-tryd-telegraf-1613078.html", "text": "/КРОСС/в. Сега -  И общински служители ще могат да задържат граждани за нарушенияв. Сега -  Правителството раздаде несъществуващи 1 милиард лева в. 24 часа - След 0:4 и наказание за расизъм от мача на „Уембли\"в. Труд - Английски педофил кръщава българчета в Сливенв. Телеграф - Църквата търси 1400 свещеницив. Монитор -  Глобиха 1173 семейства на деца кръшкачи от часв. Сега -  Мая Манолова събра подкрепата на ключови фигури в БСПв. Сега -  БАН и СУ ще получат 23 млн. лв. за научен центърв. 24 часа -  Български ученици в борба за 62 000 евров. 24 часа -  Борисов обвърза шпионския скандал с покупката на F-16в. Труд -  Развалят договора за скъпия ток от „Марица Изток 3\"в. Труд -  Борисов иска ускоряване на газовата връзка с Гърцияв. Телеграф -  Главният прокурор обяви: Превратаджията Малофеев с 10 г. забрана да влиза у насв. Телеграф -  Иванчева, \"Боец\" и \"Биволъ\" готвят превратв. Монитор -  3 области с воден режим заради сушатав. Монитор -  И Малофеев със забрана да влиза в Българияв. 24 часа -  Бетина Жотева, член на Съвета за електронни медии: Онлайн медиите ще бъдат регулирани от 2020 г., тогава влиза в сила и европейска директивав. Труд - Шефът на огнеборците ген. Николай Николов, пред „Труд\": По 300 пъти на ден спасяваме от бедствия и пожарив. Телеграф - Тодор Кантарджиев, шеф на Центъра по заразни и паразитни болести: Септември е идеален за ваксина срещу грипв. Монитор - Минчо Коралски, директор на Агенцията за хората с увреждания: Човек с увреждания не означава неработоспособен човекв. Сега -  А едно време какви шпиони имаше...в. Сега - Държавната енергетика още дълго ще печели на чужд гръбв. 24 часа -  Москва ни освободи и от фашизма, и от комунизмав. Труд -  Битката за историческата памет - битка за Европав. Телеграф - BTV се превърна в бухалка на олигархията ", "date": "2019.09.12", "title": "Преглед на вестниците "}
{"url": "http://www.cross.bg/vodi-komentira-ylitzata-1613081.html", "text": "/КРОСС/ Вече три години местната власт в село Белащица и държавните институции не могат да решат проблем с разлива на фекални води по една от улиците в населеното място. Ситуацията е бедствена според живеещите в близост до зловонието.Фекални води периодично потичат по улица „Възраждане\" - причината е септична яма, в която се събират обратните води от жилищен блок, строен преди четиридесет години. Блокът се намира на 300 метра нагоре по улицата.Прелива и мирише непрекъснато. Аварии, тече по улицата, тоест тази мръсна отпадна вода с дни се изтича по улицата, коментира Жана Токова.Мизерията е голяма. Направихме лабораторно изследване, където излязоха абсолютно всички възможни патогенни микроорганизми, така че това наистина е много опасно, коментира Павел Кръстев.Просто това съоръжение трябва да се премахне, коментира Васил Георгиев.Вече три години проблема се задълбочава заради ревизионна шахта.Преди тук имаше ревизионна шахта, преди по нареждане на зам.-кмета да се засипе дупката и тук продължават да избиват фекалните води. Това каза арх. Атанас Недевски, главен архитект на община Родопи.От община Родопи потвърдиха, че ямата е напълно законна и затова не може да бъде премахната, но трябва да бъде обезопасена. ", "date": "2019.09.12", "title": "Фекални води заливат улица в Белащица"}
{"url": "http://www.cross.bg/avramova-yzbekistan-sutrydnichestvo-1613131.html", "text": "/КРОСС/ Партньорството ни с Узбекистан е на добро равнище, но трябва да се динамизира, разшири и задълбочи по всички направления. Това коментира министърът на регионалното развитие и благоустройството Петя Аврамова по време на петата сесия на българо-узбекската Междуправителствена комисия за икономическо и научно-техническо сътрудничество.Министър Аврамова отчете, че стокообменът между България и Узбекистан през последните години се увеличава, като през 2018 г. той отбеляза ръст с 1,3% спрямо 2017 г. и достига близо 20 млн. щат. долара. За първите пет месеца на 2019 г. взаимната търговия се увеличава със 7,3% спрямо същия период на 2018 г. и достига 8,4 млн. щ. д. Съществуват реални предпоставки за добро сътрудничество в машиностроенето и химическата индустрия, енергетиката, земеделието, хранително-вкусовата промишленост, текстилното производство, строителството, транспорта и информационните технологии, туризма. Очаква се и ръст в търговията с фармацевтични продукти, селскостопански машини и оборудване, машини и технологии за хранително-вкусовата промишленост, IT-техника и софтуер.Петя Аврамова напомни, че български компании участват успешно в икономиката на Узбекистан чрез създаването на смесени предприятия в областта на нефтопреработвателната и химическата промишленост, текстилната индустрия и козметично-парфюмерийното производство.Бихме приветствали по-широк интерес и на Узбекистан към нашата икономика, заяви още министър Аврамова и подчерта, че поради финансовата си стабилност, ниските производствени разходи и благоприятната бизнес среда страната ни е отлично място за инвестиции в Югоизточна Европа. Големи са перспективите за сътрудничество и развитие на производството на текстил, животновъдството, биоземеделието, оранжерийното производство и туризма.Петя Аврамова подчерта, че за нея, като министър на регионалното развитие и благоустройството, е  важно да се засилят контактите в посока разширяване обмена на информация, специалисти и опит в областта на строителството, енергийната ефективност и обновяването на жилищни сгради. Български компании също така разполагат със значителен капацитет и биха могли да участват в изграждането на промишлени и инфраструктурни обекти в Узбекистан.Узбекистан винаги е разглеждал България като перспективен партньор, заяви заместник министър-председателят Ельор Ганиев. Той потвърди, че има възможност за разширяване на нивото на сътрудничество и обърна внимание на нереализирания потенциал в търговията. Подчерта, че има интерес към внос на висококачествена продукция от България в областта на фармацевтиката, химическата промишленост, технологии, селското стопанство и други.Министър Аврамова и заместник министър-председателят Ганиев изразиха увереност, че проведеното заседание на Междуправителствената комисия ще бъде крачка в посока сближаване на двустранните отношения и насърчаване на развитието в съответствие с икономическия потенциал. Вицепремиерът отправи покана към българската страна следващата сесия да се проведе в Ташкент през 2020 г.Министър Петя Аврамова и вицепремиерът Ельор Ганиев, като съпредседатели, подписаха Протокол от Петата Междуправителствена българо-узбекска комисия за икономическо и научно-техническо сътрудничество.Паралелно с работата на комисията се проведе и българо-узбекски бизнес форум, който беше открит от министър Аврамова и заместник министър-председателят Ганиев. Представители на деловите среди, на браншови и бизнес организации и на административни структури от двете страни също обсъдиха възможности за разширяване на двустранното сътрудничество в различни сфери на икономиката. В резултат бяха подписани споразумения за реализация на проекти в сферата на фармацевтиката, хранително-вкусовата и кожарската промишленост и на енергетиката. Председателят на Българската търговско-промишлена палата Цветан Симеонов и зам.-председателят на Търговско-промишлената палата на Узбекистан Джахонгир Мамаджанов подписаха Споразумение за създаване на делови форум между двете организации.... ", "date": "2019.09.12", "title": "Министър Петя Аврамова: Партньорството ни с Узбекистан е на добро равнище"}
{"url": "http://www.cross.bg/heming-godini-fydzhiko-1613080.html", "text": "/КРОСС/ На 18 септември от 19 ч. в зала България Софийската филхармония ще открие 30-те юбилейни дни на Японската култура. В концерта, дирижиран от Славил Димитров, ще вземе участие световнопризнатата японска пианистка Фуджико Хеминг, позната на българската публика от съвместните ѝ изяви с Васко Василев.През 1999 г. Фуджико Хеминг става сензация буквално за една нощ със записа си „Ла Кампанела\". С него започва и международната ѝ кариера, която я отвежда до големите концертни зали в Ню Йорк, Лондон, Париж и Берлин и до съвместни концерти с Московската филхармония, Английския камерен оркестър и други ансамбли от световна класа.Хеминг е пример за това, как несломимият дух и изключителният талант се комбинират, за да постигнат най-накрая широкото признание, което тя заслужава. Сред обширния ѝ репертоар личи пристрастието ѝ към класици като Моцарт, Бетовен, Шуман, Шопен, Лист, Григ, Дебюси, Равел и много други. Те могат да бъдат открити и в десетки записи за JVC Victor, Domo Records и EMI.Ингрид Фуджико Хеминг е родена в Берлин, Германия, на 5 декември 1932 г. От петгодишна възраст тя живее в Япония заедно с си майка си - пианистка, която е първата ѝ учителка по пиано. Хеминг учи от десетгодишна възраст при Леонид Кройцер. Още тогава той предрича успехa ѝ на изпълнител, който един ден ще очарова света със своя сензационен талант. По-късно тя учи в Токийския национален университет за изящни изкуства и музика.Въпреки че губи слух в дясното си ухо от болест в тийнейджърските си години, тя започва концертна кариера в Япония. На 28 години продължава образованието си в Берлинския музикален институт, къдетопостъпва с най-висок резултат. След дипломирането си се мести във Виена да учи при Паул Бадура-Скода и поддържа сравнително успешна кариера в Европа през 60-те години. По време на поредица от концерти във Виена през 1971 г. Хеминг губи слуха си в лявото ухо от друга болест. Следва лечение в Швеция и слухът частично се възвръща.Фуджико Хеминг преподава 15 години в Хайделберг, Германия и поддържа сравнително успешна кариера, след което се завръща в Япония. Истинският бум обаче настъпва през 1999 г.,когато нейният запис на „Ла Кампанела\" се продава в над два милиона копия. Този феноменален успех води до дебюта ѝ в Карнеги Хол през 2002 г. и концерти в цяла Европа с големи оркестри. В София тя ще представи творби от Шопен, Лист и Моцарт. ", "date": "2019.09.12", "title": "Софийската филхармония ще открие 30-те юбилейни дни на Японската култура"}
{"url": "http://www.cross.bg/aresta-todorov-boiikov-1613083.html", "text": "/КРОСС/ Специализираният апелативен съд решава дали собственикът на \"ТАД груп\" да излезе от ареста.Първоначално Тодоров беше пуснат на свобода срещу 100 000 лева гаранция. Прокуратурата обаче обжалва, представи 4 тома нови доказателства и съдът го върна в ареста. Иван Тодоров е обвинен и се разследва в подбудителство за кибертероризъм.В същото е обвинен и търговския директор на фирмата - Георги Янков. Кристиян Бойков, работил във фирмата, пък беше подведен под отговорност за хакерската атака срещу НАП. Още през юли - Янков и Бойков бяха освободени от ареста срещу парична гаранция от 20 000 лева. ", "date": "2019.09.12", "title": "Специализираният наказателен съд решава съдбата на Иван Тодоров от „ТАД груп”"}
{"url": "http://www.cross.bg/lova-agentziya-direktor-1613084.html", "text": "/КРОСС/ Народното събрание ще обсъди окончателните промени в Закона за лова и опазване на дивеча, пряко свързани с мерките срещу африканската чума по свинете. В програмата на парламента е и годишният доклад за състоянието на националната сигурност през 2018 г.Промените в закона за лова, внесени от Александър Сабанов от \"Обединени патриоти\", предвиждат, в случай на епизоотия, земеделският министър да може със заповед да ограничава или да забранява някои видове дивеч, да прилага санитарен обстрел на диви животни и да променя сроковете за ловуване на дива свиня. Заповедта ще се издава както и досега след съгласуване с министъра на околната среда и водите, по предложение на изпълнителния директор на Изпълнителната агенция по горите или на изпълнителния директор на Българската агенция по безопасност на храните. Обжалването на заповедта няма да спира нейното изпълнение. ", "date": "2019.09.12", "title": "НС ще гледа промени в Закона за лова и дивеча, свързани с мерките срещу АЧС "}
{"url": "http://www.cross.bg/lihva-ochakva-obyavi-1613085.html", "text": "/КРОСС/ Управителният съвет на Европейската централна банка се събира на ключово заседание. Очаква се банката да обяви нов пакет от парични мерки за стимулиране на икономиката в еврозоната. Възможно е да се стигне и до намаляване на рекордно ниската лихва върху депозитите, въпреки че срещу това има остра позиция от страна на германските банки.На теория по-ниската лихва върху депозитите на търговските банки - т.е. за капитала, който те държат в Европейската централна банка, ще ги стимулира да кредитират повече, а по този начин ще бъде подкрепена икономиката. В момента показателят е минус 0,4 и се очаква да бъде намален до минус 0,5. Срещу подобна мярка обаче има сериозна съпротива от банките, защото от отрицателната лихва, каквато е и настоящата, те губят пари, а с допълнителното намаление загубите им ще се увеличат.Очаква се ЕЦБ да обяви планове за възобновяване на програмата си за изкупуване на облигации, за да стимулира растежа на инфлацията. Програмата \"Драги\" приключи в края на миналата година, като за близо четири години ЕЦБ изкупи облигации за 2,6 трилиона евро. Ръководството на банката ще задържи основната лихва по рефинансирането на нулево равнище, според предварителните очаквания.Днешното заседание е едно от последните за гуверньора Марио Драги, който от 1 ноември ще предаде поста на Кристин Лагард. ", "date": "2019.09.12", "title": "Очаква се ЕЦБ да обяви нов пакет от мерки за стимулиране на икономиката в еврозоната "}
{"url": "http://www.cross.bg/ivan-veliko-turnovo-1613143.html", "text": "/КРОСС/ Време е за страхотни новини от ! Вестоносците на късмета съобщават за топ печалба от 20 000 лева в пункт на „Евробет\" във Велико Търново. Щастливецът, който ще похарчи цялата сума е 29-годишният Иван Александров.Късметът го връхлита след като залага 50 стотинки в любимата игра и познава 9 от 9 числа. Иван разказва, че всичко се случва много бързо и това прави емоцията още по-силна. „Но най-хубавото е, че еуфорията продължава дълго след това\", споделя късметлията.Тегленията на играта  можете да следите в пунктовете на и на . Забавлявайте се и с мобилно приложение, което можете да свалите от  ", "date": "2019.09.12", "title": "Участник от Велико Търново спечели 20 000 лева от „Еврошанс“"}
{"url": "http://www.cross.bg/sigyrnost-natzionalnata-doklada-1613086.html", "text": "/КРОСС/ Депутатите ще обсъдят Доклада за националната сигурност за 2018 година. В него се отчита повишение на честотата, обхвата и разнообразието на киберпрестъпленията в България. Друг вид заплахи за сигурността са свързани с миграционния натиск към страната, като през 2018 г. тенденцията за неговото намаляване се запазва.Акцент е поставен върху влезлия в сила Антикорупционен закон, с който се е разширил кръгът от лицата, задължени да подават имуществени декларации. В борбата с тероризма се отправят препоръки за по-засилено сътрудничество на международно ниво. ", "date": "2019.09.12", "title": "Повишение на киберпрестъпленията в България се отчита в Доклада за националната сигурност "}
{"url": "http://www.cross.bg/bulgariya-lecheva-grazhdanite-1613090.html", "text": "/КРОСС/ \"Познавам Мая Манолова  като един енергичен човек, изключително фокусиран върху каузи и проблеми и даващ решения. Тя е  човек, който не дели гражданите на цвят - сини и червени. Това заяви пред БНТ членът на ИБ на БСП и зам.-председател на ПГ на „БСП за България\" Весела Лечева. \"Виждаме как тя получава изключителна подкрепа от гражданите, някои политически сили са я подкрепили. Тя прави политиката, и създава увереност в хората заявените ангажименти да бъдат изпълнени\", коментира Лечева.Тя отбеляза, че  има шанс София да смени модела на управление и да се сложи край на пропуснатите ползи за софиянци.\"Нагледахме се на некачествено изпълнени проекти. Дори и заявените намерения за нов екип показват, че сегашният екип не се е справил с проблемите и предизвикателствата пред софиянци\", категорична бе Лечева. Според нея Манолова като омбудсман е доказала, че може да бъде представител на гражданите. \"БСП ще води позитивна и честна кампания. Ние отчитаме нашите грешки и заставаме пред хората открито. Надявам се на честна предизборна кампания, за да не се подменя вота на българския народ\", изрази мнение социалистът.Относно кандидатурата й за кмет на Велико Търново, Лечева коментира: \"Аз съм израснала в този град. Основното си възпитание, образование съм получила в града. Почетен гражданин съм на града, така че заставам с увереност пред българските и търновски граждани, че мога да им дам верни и нови решения за перспективите на града\". Тя посочи и опита си на ръководни длъжности: \"4 години бях председател на Държавната агенция по младежта и спорта. Това изисква управленски решения. Периода ми като народен представител ми дава увереност, че мога да бъда човек, който да управлява и общината, и процесите в местната власт. Когато съм заставала с ангажименти пред българските граждани, не съм ги разочаровала. \"Искам да обещая на гражданите от Велико Търново, че ще направя всичко възможно да не ги разочаровам\", завърши Весела Лечева.\"Надявам се да има толерантна кампания.  Напредъкът на България е почти незабележим. На последно място сме по доходи, съществува огромно социално разделение. Време е България най-после да се отлепи от дъното. Едноличният модел на управление е вреден за България. То носи само негативи в перспективата за България\", категорична бе Лечева.\"Познавам Мая Манолова  като един енергичен човек, изключително фокусиран върху каузи и проблеми и даващ решения. Тя е  човек, който не дели гражданите на цвят - сини и червени. Това заяви пред БНТ членът на ИБ на БСП и зам.-председател на ПГ на „БСП за България\" Весела Лечева. \"Виждаме как тя получава изключителна подкрепа от гражданите, някои политически сили са я подкрепили. Тя прави политиката, и създава увереност в хората заявените ангажименти да бъдат изпълнени\", коментира Лечева.Тя отбеляза, че  има шанс София да смени модела на управление и да се сложи край на пропуснатите ползи за софиянци. \"Нагледахме се на некачествено изпълнени проекти. Дори и заявените намерения за нов екип показват, че сегашният екип не се е справил с проблемите и предизвикателствата пред софиянци\", категорична бе Лечева. Според нея Манолова като омбудсман е доказала, че може да бъде представител на гражданите. \"БСП ще води позитивна и честна кампания. Ние отчитаме нашите грешки и заставаме пред хората открито. Надявам се на честна предизборна кампания, за да не се подменя вота на българския народ\", изрази мнение социалистът.Относно кандидатурата й за кмет на Велико Търново, Лечева коментира: \"Аз съм израснала в този град. Основното си възпитание, образование съм получила в града. Почетен гражданин съм на града, така че заставам с увереност пред българските и търновски граждани, че мога да им дам верни и нови решения за перспективите на града\". Тя посочи и опита си на ръководни длъжности: \"4 години бях председател на Държавната агенция по младежта и спорта. Това изисква управленски решения. Периода ми като народен представител ми дава увереност, че мога да бъда човек, който да управлява и общината, и процесите в местната власт. Когато съм заставала с ангажименти пред българските граждани, не съм ги разочаровала. \"Искам да обещая на гражданите от Велико Търново, че ще направя всичко възможно да не ги разочаровам\", завърши Весела Лечева.\"Надявам се да има толерантна кампания.  Напредъкът на България е почти незабележим. На последно място сме по доходи, съществува огромно социално разделение. Време е България най-после да се отлепи от дъното. Едноличният модел на управление е вреден за България. То носи само негативи в перспективата за България\", категорична бе Лечева.  ", "date": "2019.09.12", "title": "Весела Лечева : БСП ще води позитивна, честна, открита кампания"}
{"url": "http://www.cross.bg/avtonom-korniliii-soreos-1613072.html", "text": "/КРОСС/ Св. Автоном живял в трети и началото на четвърти век. Бил епископ в Италия. При царуването на император Диоклетиан започнало силно гонение срещу Божията църква. Автоном си спомнил думите на Господа Иисуса Христа: „Когато ви гонят от един град, бягайте в друг\" (Мат. 10:23). Ръководен от тия думи, той напуснал Италия и дошъл във Витиния, малоазийска област. В градеца Сореос, разположен до Никомидийския залив, бил приет в дома на известния в областта страннолюбец Корнилий. Радостта на Корнилий била голяма, че в дома му гостува един светител.Автоном започнал да просвещава езичниците със светлината на евангелската истина. Обърнал мнозина от тях към Христа Господа. Мисионерската му дейност протичала така успешно, че станало нужда от по-широко помещение за молитвено събрание на новообърнатите. Домът на Корнилий се оказал вече малък да побере голямото множество вярващи.Явила се нужда от просторен храм. И новата християнска община в Сореос си построила храм в чест на св. архистратиг Михаил.Като уредил Сореоската църква с необходимия брой свещеници, епископ Автоном ръкоположил Корнилий за дякон в нея. След това се отдалечил в Исаврия и Ликаония, където насаждал със същия успех Христовото учение. Оттук се върнал пак в Сореос и ръкоположил Корнилий за свещеник, посветил го нашироко в християнските истини и в правилата на църковното служение, и подпомогнат най-вече от него, продължил да наставлява и ръководи цялото сореоско паство.По това време император Диоклетиан пристигнал в Никомидия. С неговото идване гонението срещу Църквата се разразило и тук с голяма сила. Фанатици езичници тръгнали да търсят Автоном, известен нашироко като най-голям деец при разпространяване на християнското учение. Епископът си спомнил наново думите на Спасителя - „когато ви гонят от един град, бягайте в друг\" - и решил пак да запази себе си за благото на Църквата. Отпътувал тайно за град Клавдиопол, разположен на брега на Черно море.Тук той прекарал до времето, когато опасността за сореоското паство преминала. След това се върнал отново във Витиния и поставил Корнилий за епископ на Сореоската църква.Като устроил по тоя начин напълно тази църква, той тръгнал на мисионерска проповед из разни други малоазийски области.Недалеч от град Сореос се намирало селото Лимна. Автоном обърнал към Христа Бога много от езическите жители на това село.Един ден останалите езичници на село Лимна извършвали тържество в капището на езически идол. Новопокръстените християни, като узнали за това, навлезли масово в капището, разрушили идола, разсипали жертвите и съборили до основи самото капище.Разгневените езичници се сговорили да отмъстят на християните. Те узнали тайно деня, в който епископ Автоном ще служи в храма „Св. архистратиг Михаил\" в Сореос. Решили да предприемат внезапно нападение срещу богомолците. През време на светата Литургия те нахлули с оръжия в храма, прогонили молещите се, влезли в светия олтар, убили епископа и затрупали тялото му с камъни.Това станало около 313 г. Една благочестива дякониса, на име Мария, вдигнала останките на светителя Автоном и ги погребала на удобно за молитвени срещи място.Няколко години по-късно, когато Църквата Божия била вече напълно възтържествувала над езичеството, един военен построил храм на мястото на блажената кончина на свещеномъченик Автоном. През времето на строежа този мъж намерил неговите свети мощи, които се оказали нетленни.Много болни, които пристъпвали с вяра към тия свети, чудотворни мощи, получавали изцеление. ", "date": "2019.09.12", "title": "Св. свщмчк Автоном (Отдание на Рождество Богородично) "}
{"url": "http://www.cross.bg/temi-i-gosti-v-sytreshnite-blokove-na-televiziite-1613073.html", "text": "/КРОСС/ Тема:  В началото на сезона: как ще работи Парламентът? - гост председателят Цвета Караянчева;Тема:  Обвинения и доказателства - и още: по следите на шпионския пъзел;Тема:  Кандидатът на левите в столицата - каква подкрепа ще търси?Тема:  Надежда за живот - повече за лечението със стволови клетки;-Тема:Продължават ли фиктивните операции? Разказ от първо лице на пациент, опериран само на документ.Тема:За шпионския скандал и вътрешнополитическия рикошет. Как ще се отразят на местните избори и оста София-Москва?Тема:След инцидент с бебе, паднало поради родителска небрежност. До къде са промените за закрила на децата. Говори социалният министър Бисер Петков.Тема:Измамени чужденци - как собственици на имоти в Несебър олекнаха с над 100 хиляди лева?Тема:Зов за помощ. семейство остана без дом след пожар.Тема:Социалните мрежи въвеждат нова функция за борба с разпространението на анти ваксинална информация.  Ще си върнат ли здравните организации доверието на пациентите?Тема:Стартира кампания за възстановяване на книжния фонд на читалище в Катрище. Среща с първите дарители.  ", "date": "2019.09.12", "title": "Теми и гости в сутрешните блокове на телевизиите"}
{"url": "http://www.cross.bg/voiina-kenedi-sili-1613074.html", "text": "/КРОСС/ 490 пр.н.е. - Гръко-персийски войни: В Битката при Маратон атинската войска и нейните съюзници от Платея спират първото нахлуване на персите в Гърция.1609 г. - Английският мореплавател Хенри Хъдсън открива реката Хъдсън.1683 г. - Голямата турска война: Под ръководството на Ян III Собиески полските въоръжени сили се обединяват с армията на Хабсбургите, за да победят Османската империя в Битката при Виена.1923 г. - Властите извършват обиски в клубове на БКП, разпускат контролираните от нея общински съвети и арестуват около 2500 партийни функционери.1924 г. - Започва тържествения ритуал по освещаване на храм-паметникът „Св. Александър Невски\" в София, който продължава до 14 септември.1924 г. - Хората на Ванче Михайлов провеждат терористични акции в района на Горна Джумая.1925 г. - Цар Борис III връчва бойно знаме на Военното училище.1928 г. - Съставено е четиридесет и четвъртото правителство на Царство България, начело с Андрей Ляпчев.1940 г. - Четири момчета откриват рисунки на 17 000 години и предмети, направени от праисторически хора в пещерата Ласко, Франция.1943 г. - Втора световна война: Проведена е Операция Дъб, в която намиращият се под стража италиански диктатор Бенито Мусолини е освободен от немски парашутисти-десантчици, командвани от Ото Скорцени.1953 г. - Джон Кенеди и Жаклин Лий Бувие Кенеди сключват брак.1953 г. - Никита Хрушчов е избран за първи секретар на ЦК на КПСС.1958 г. - Американският инженер Джак Килби прави демонстрация на първата работеща интегрална схема.1959 г. - СССР изстрелва втората си ракета към Луната - Луна 2.1968 г. - Албания обявява, че напуска Варшавския договор.1969 г. - Президентът на САЩ Ричард Никсън заповядва да бъдат прекратени бомбардировките над Северен Виетнам.1970 г. - Палестински терористи взривяват три отвлечени самолети в Йордания, а заложниците преместват минути преди това на тайно място в Аман.1979 г. - Индонезия е ударена от земетресение с магнитуд 8,1 по скалата на Рихтер.1980 г. - В Турция генерал Кенан Еврен извършва военен преврат и става държавен глава.1990 г. - В Москва е подписан Договор „Две плюс четири\" между двете германски държави и четирите велики сили, победителки във Втората световна война, с който се прокарва пътя към повторното Обединение на Германия.2001 г. - САЩ обявяват Война срещу тероризма.2001 г. - 39 Народно събрание на Република България приема декларация срещу тероризма.2003 г. - Организацията на обединените нации вдига санкциите над Либия, след като страната се съгласява да поеме отговорността и да компенсира семействата на жертвите в Атентата над Локърби.2005 г. - Израел завършва изтеглянето си на всички войски и заселници от Ивицата Газа.", "date": "2019.09.12", "title": "12 септември в историята"}
{"url": "http://www.cross.bg/bivsh-depytat-aktrisa-1613075.html", "text": "/КРОСС/  Аня Пенчева, актрисаПроф. Борислав Борисов, почетен ректор на УНСС, бивш депутатВълчо Камарашев, актьорДрагомир Николов, изпълнителен директор на Агенцията по заетосттаИво Хаджимишев, художник-фотографКирил Желев, бивш зам.-министър на финансите, бивш директор на Агенция \"Митници\"Лияна, фолкпевицаЛюбомир Денев, музикант, композитор и диригентНиколай Малинов, председател на НД \"Русофили\" бивш депутатПавел Христов, депутатПетър Лесов, олимпийски шампион по боксРени Врангова, актрисаСветослав Спасов, постоянен представител на ООН, ОССЕ и други международни организации във Виена, бивш депутат ", "date": "2019.09.12", "title": "Рождениците на 12 септември"}
{"url": "http://www.cross.bg/korab-iskash-postroish-1613071.html", "text": "/КРОСС/ \"Ако искаш да построиш кораб, не започвай да караш хората да събират дъски, да разпределяш работата и да даваш заповеди. Вместо това ги научи да копнеят за огромното и безкрайно море.\"Антоан дьо Сент-Екзюпери", "date": "2019.09.12", "title": "Ако искаш да построиш кораб"}
{"url": "http://www.cross.bg/chasa-provede-bezopasnost-1613076.html", "text": "/КРОСС/ София.От 15.00 часа вицепремиерът и министър на външните работи Екатерина Захариева ще приеме министърпредседателя на провинция Долна Австрия Йоханна Микл-Лайтнер в МВнР. След срещата са предвидени изявления пред медиите.***София.От 09.00 часа ще се проведе заседание на Народното събрание.***София.От 15.00 часа омбудсманът Диана Ковачева организира среща с експерти и граждани, на която ще се търсят решения на проблемите със замърсяването на въздуха. Събитието ще се проведе в институцията на омбудсмана на ул. „Георг Вашингтон\" № 22.***София.От 11.00 часа заместник-кметът по екология на Столична община Йоана Христова ще направи проверка на новите контейнери за текстилни отпадъци в столицата.***София.От 11.30 часа в Клуба на народния представител Георги Марков ще представи книгата си „Феноменът Виктор Орбан\".***с. Лозен.От 10.30 часа в района на Националния учебен и логистичен център на БЧК (НУЛЦ) и полигона на ГД „Пожарна безопасност и защита на населението\", БЧК организира демонстрация за спасяване на пострадали при инциденти след бедствие.***София.От 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г.***София.От 15:00 часа в Централния военен клуб ще се състои награждаване на Община Момчилград с отличие за  динамично развиваща се община в туризма.***Асеновград.В 11.00 часа в кабинета на кмета д-р Емил Караиванов ще се проведе пресконференция по актуални теми.***Благоевград.От 17.30 часа на площад „Георги Измирлиев\" кметът д-р Атанас Камбитов и областният управител Бисер Михайлов ще посрещнат ръководители на дипломатически мисии и представителства на международни организации, акредитирани в Република България.***БургасОт 10.15 часа в клуба на втория етаж в сградата на Регионална дирекция „Пожарна безопасност  и защита на населението\" - Бургас ще се проведе церемония по награждаване на отличените в областния етап на международния конкурс „С очите си видях бедата\". От 11.00 часа в клуба ще се проведе пресконференция относно отбелязването на Седмицата на пожарната безопасност и честването на Професионалния празник на служителите на Главна дирекция „Пожарна безопасност и защита на населението\" към МВР.***Бургас.От 18.00 часа пред Пантеона, пожарникари ще се включат с вълнуващи демонстрации в Седмицата на пожарната безопасност.***Варна.От 11.30 часа в Общината ще се проведе заседание на Постоянна комисия \"Социални дейности и жилищна политика\" към общинския съвет.***Видин/село Иново.От 10.00 ч. на площада в село Иново ще бъде извършено тържествено освещаване на паметника на загиналите във войните 1912-1918 година. На събитието ще присъства заместник-кметът на Община Видин Венци Пасков.***Пазарджик.От 10.00 ч. в сградата на РДПБЗН-Пазарджик ще се проведе брифинг, в който участие ще вземе директорът на пожарната комисар Ангел Дудов.***Перник.В 08.00 часа експерти на РИОСВ ще премахнат в присъствието на кмета Вяра Церовска поставените пломби към генераторите, за да може да бъде възстановено подаването на гориво на спрените мощности на „Топлофикация\".***Перник.От 14.00 ч. в зала „Струма\" на Областна администрация - Перник ще се проведе заседание на Областната комисия по безопасност на движението.***Пловдив.В 10.00ч в сградата на „Социално подпомагане\" директорът д-р Надя Танева ще даде изявление във връзка с инцидента с пострадалото дете.***Смолян.От 10.00 часа в 101-ви Алпийски полк ще се проведе пресконференция и демонстрации във връзка с провеждащото се в Смолян Международно тактическото учение на Сухопътните войски „Родопи -2019 г.\"***Смолян.От 10.00 часа в сградата на КНСБ-Смолян с адрес бул. „България\" 58 ще се проведе пресконференцията във връзка с провежданата в страната кампания „Сивото убива\" и мобилно приложение VOX KNSB.***Смолян.От 10.30 часа в малката зала на ОДМВР - Смолян ще се проведе месечен брифинг за резултатите от работата на ОДМВР-Смолян от началото на 2019г. и отделно за м. август. Друга тема ще бъде пътно-транспортната обстановка на територията на област Смолян. Специално внимание ще бъде отделено на препоръки за безопасност при откриването и през новата учебна 2019/2020 г. година.***Шумен.От 10.00 часа в сградата на РДПБЗН-Шумен ще се проведе брифинг с участието на комисар Иван Иванов - директор на РДПБЗН-Шумен и ръководни служители на дирекцията във връзка с професионалния празник на служителите на Главна дирекция \"Пожарна безопасност и защита на населението\" - 14 септември.***Шумен.От 10.30 часа в зала 203 в общината ще се проведе заседание на Постоянна комисия „Култура, културноисторическо наследство, туризъм, интеграционна политика и вероизповедания\".***Шумен.От 11.30 часа в Националния пресклуб на БТА в Шумен ще се състои пресконференция на общинския съветник Добромир Драев относно участието му в кметската надпревара в града.***Шумен.От 14.00 часа в зала 203 на Общината ще заседава Постоянна комисия „Просвета, образование и наука\" към Общинския съвет.***Шумен.От 16.00 часа в зала 203 на Общината ще се заседава Постоянна комисия „Териториално развитие и селищно устройство\" към Общинския съвет. ", "date": "2019.09.12", "title": "Предстоящи събития на 12 септември"}
