{"url": "http://www.cross.bg/ministerstvoto-gurtziya-sgradata-1565106.html", "text": "/КРОСС/ Демонстранти, свързани с гръцки комунистически профсъюз, щурмуваха министерството на труда в Атина в протест срещу нови промени в трудовото законодателство, изисквани от международните кредитори на Гърция, съобщава \"Ройтерс\", цитирана от БНР. Те стигнаха до 8-ия етаж на сградата, където някои влязоха в кабинета на министъра Ефи Ахциоглу и викаха „как не ви е срам\" срещу нея.Пред министерството имаше около 500 демонстранти, които носеха плакати с надпис \"Министерство на ЕС и МВФ\" и скандиращи „Няма да се дадем на плутокрацията\".Европейският съюз и Международният валутен фонд подписаха спасително споразумение с Гърция, за да не фалира под натиска на многомилиардните дългове, като в замяна изискват реформи за затягане на коланите и намаляване на разходите. Част от тях са промени в трудовото законодателство.Демонстрантите, свързани с близкия до гръцката комунистическата партия синдикат ПАМЕ, повредиха метални щори на основния вход на министерството и счупиха някои от прозорците на сградата. Около нея продължиха да пристигат още протестиращи, докато проникналата група спусна от покрива на сградата в центъра на Атина голям плакат с надпис „Не пипайте стачките, те са право на трудещите се\".Правителството на СИРИЗА планираше да внесе законопроект с реформите в парламента по-късно във вторник. То вече прие повишаване на кворума за основните синдикати при гласуване за стачка. Очаква се депутатите да гласуват промените преди срещата на финансовите министри на еврозоната на 22 януари, на която ще бъде оценен напредъка по спасителната програма. ", "date": "2018.01.09", "title": "Демонстранти нахлуха в министерството на труда в Гърция"}
{"url": "http://www.cross.bg/avstriya-pomoshti-evropeiiskata-1565099.html", "text": "/КРОСС/ Словакия разкритикува плана на Австрия да отреже социалните помощи за деца, които живеят в чужбина, предупреждавайки, че мярката е дискриминираща спрямо словаците, които работят в Австрия, предава \"Ройтерс\", цитирана от news.bg.През миналата седмица управляващата австрийска коалиция разкри планове за орязване на помощите, които са минимум по 114 евро на дете на месец.На пресконференция в Братислава след среща с външния министър на Австрия Карин Кнайсъл словашкият външен министър Иван Корчок призова Виена да спази принципа на недискриминация.Той добави, че словаците в Австрия внасят пари в държавната хазна на страната и следователно трябва да получат помощи.Кнайсъл каза от своя страна, че Австрия ще търси промяна на европейско ниво, така че помощите за децата да отразяват стандарта на живот, социалната система и покупателната способност във всяка страна.„Ние, дипломатите, се съгласихме, че трябва да отворим вратата за обсъждания по въпроса между министрите на социалните работи\", допълни австрийският министър.Австрия граничи с 8 държави, включително Чехия, Словакия, Унгария и Словения, където заплатите са значително по-ниски.През 2016 г. Австрия е отпуснала 273 милиона евро социални помощи за 132 000 деца в Европейския съюз и държавите от Европейската икономическа зона.Европейската комисия разкритикува Германия през миналата година за подобен план, който предвиждаше намаляване на детските помощи. Впоследствие Берлин се отказа от предложението.Европейската комисия обяви, че ще следят промените в Австрия.  ", "date": "2018.01.09", "title": "Словакия обвини Австрия в дискриминация"}
{"url": "http://www.cross.bg/karakachanov-zapadnite-otnoshenie-1565105.html", "text": "/КРОСС/ „Хубавото е, че в своето изказване и в своята позиция президентът подкрепи усилията на правителството за целите, които сме си поставили по време на Европредседателството по отношение на сигурността и Западните Балканите, където бяха основните доклади\". Това каза в предаването \"Още от деня\" по БНТ вицепремиерът и министър на отбраната Красимир Каракачанов по повод днешния Консултативен съвет по национална сигурност, който бе свикан от държавния глава по тема  „Ролята на България за развитието на общата политика за сигурност и отбрана на ЕС в контекста на българското председателство на Съвета на Европейския съюз 2018\". „Мнението на президента за Западните Балкани е споделено с мнението на правителството и парламентарните групи. Държавите от Западните Балкани трябва да получат много ясна перспектива по отношение на своето европейско бъдеще. Ние го задаваме като приоритет в рамките на тези шест месеца, но след нас идва Австрия, която също има отношение към Балканите и то най-вече Западните\", допълни вицепремиерът.По думите на Каракачанов ние като държава-членка на НАТО и ЕС и като България имаме хилядолетни интереси на Балканите.\"Конкретно нашите интереси са стабилност, мир и спокойствие, за да се развива икономиката.\", каза лидерът на ВМРО и съпредседател на „Обединени патриоти\".Красимир Каракачанов коментира, че Босна и Херцеговина, Македония, Косово и Албания са страни, в които се правят опити да се настанява радикален ислям.\"Ние с Македония няма какво да делим, имаме обща история, общ език, общи националните герои, а защо да не делим и общо бъдеще в ЕС.\", каза Каракачанов.Относно ресорното му министерство той коментира:„27 години средствата за отбраната са рязани. За да имаш нормални, мотивирани военни сили, трябва да отделяш адекватни средства. За първи път заплатите в армията се увеличиха с 10%\". ", "date": "2018.01.09", "title": "Каракачанов: Хубаво е, че президентът подкрепи правителството за поставените цели за председателството"}
{"url": "http://www.cross.bg/forym-ikonomicheski-sandurs-1565107.html", "text": "/КРОСС/ Американският президент Доналд Тръмп ще присъства на Световния икономически форум в швейцарския курорт Давос, който ще се проведе по-късно през януари. Това съобщиха във вторник от Белия дом, предава \"Фокус\".В съобщението на прессекретаря Сара Сандърс се казва, че „президентът приветства възможността да сподели своята програма „Америка първо\" със световните лидери\". Освен това „на тазгодишния Световен икономически форум, държавният глава смята да популяризира неговата политика за подсилване на американския бизнес, американската индустрия и американските работници\", допълни още Сандърс.", "date": "2018.01.09", "title": "Тръмп ще присъства на Световния икономически форум"}
{"url": "http://www.cross.bg/katya-ilieva-hristov-1565095.html", "text": "/КРОСС/ Полицията разполага с много сериозни данни за това, че „Килърите\" готвят няколко покушения в момента. Има няколко такива сигнала, които са се натрупали от 2013 г. и по тях не се работи. Това каза в предаването „Лице в лице\" разследващият журналист Катя Илиева, която е работила и 7 години в ГДБОП.По думите ѝ хората, които са в опасност, са тогавашният шеф на Контратерор на ГДБОП Валентин Цоновски, зам.-главният прокурор Ася Петрова, която беше наблюдаващ по делото „Килърите\", и свидетелите, като един от тях е Боян Джамалов.„В момента тези хора са застрашени, защото има реални оперативни данни за това\", допълни Катя Илиева.„Има сигнали, че „Килърите\" в момента готвят бягство от затвора и събират финансов ресурс\", разкри журналистът.Според нея те разполагат с ресурс и са способни да направят всичко.„Има данни също, че някой от затвора им осигурява логистична подкрепа\", каза тя.Според Катя Илиева няма никакъв напредък по тези сигнали, тя има информация от кухнята и тези хора са на свобода, те се движат, нямат охрана и никой не е в състояние в тази държава да ги защити.По темата с убийството на бизнесмена Петър Христов, Катя Илиева заяви, че от момента, в който е станало убийството, като че ли МВР и управляващите ни пробутват една опорна точка - това, че „Наглите\" и „Килърите\" са заподозрени зад това покушение.Според нея това е подозрително, защото в първите часове трудно може да се каже кой по какъв начин е действал.„Но да казваш, че това е най-възможната версия, е непрофесионално. Твърди се, че това е дело на хора, които са в затвора в момента. МВР се вкарва отново в задънена улица с това изказване\".По думите ѝ не е имало оперативни сигнали, че се готви покушение срещу бизнесмена Петър Христов, защото, ако е имало той е щял да бъде предупреден, защото е близък до управляващите.„Още 2009 г., когато задържаха „Наглите\" Цветан Цветанов каза, че е завел някакъв човек, който е дал информация и оттам е започнало разплитането\", припомни Катя Илиева и каза, че Петър Христов няма общо с разкриването на бандата на „Килърите\".Катя Илиева заяви, че един път се е срещала с убития Петър Христов и той ѝ е казал, че да се прави вБългария бизнес няма как да стане без съдействието на депутата от ДПС Делян Пеевски.Тя призова МВР и управляващите да се опитат да бъдат по-откровени към себе си. По думите ѝ те ни спестяват с какво се е занимавал Петър Христов, с кого е бил в близки контакти, върху какви структури, институционални, и служби е имал влияние.„Прави се аналогия във Велико Търново... разговарях с магистрати от Велико Търново, прави се аналогия между начина, по който той е влияел в този регион и Георги Вълев от „Килърите\".Той е бил крупен бизнесмен, получавал е, както се казва, големият пай от баницата, имал е влияние в прокуратурата, в МВР, имал е близки контакти с политици. Дори с висши магистрати е имал връзка.Същото можем да кажем - ако трябва да направим някаква характеристика за Петър Христов, този образ не се различава. Не казвам в никакъв случай, че този човек е извършвал престъпления, или го подозирам, не, в никакъв случай, но това са много идентични образи\", заяви още Катя Илиева.", "date": "2018.01.09", "title": "Имало данни, че \"Килърите\" готвят покушения и бягство от затвора"}
{"url": "http://www.cross.bg/panasonic-oled-fz-1565097.html", "text": "/КРОСС/ След като през 2017 година получи редица престижни отличия за своите OLED екрани, възпроизвеждащи великолепни образи, Panasonic с удоволствие представя продуктовата си гама OLED телевизори за 2018 година, включваща четири нови модела от две серии. Предлагането на изключително успешния 77-инчов EZ1000 продължава, като през 2018 година към него се присъединяват сериите FZ950 и FZ800, от модели с 65- и 55-инчови екрани. FZ950 и FZ800 се отличават със значителни предимства. Те използват нови OLED панели в комбинация с видео процесора HCX на Panasonic от последното поколение, настроен в Холивуд. Четирите нови модела ще бъдат първите OLED екрани за 2018 година, които поддържат технологията за динамични метаданни HDR10+. За осигуряване на възможно най-високо качество на звука, моделите от серията FZ950 са оборудвани с озвучителна система Dynamic Blade Speaker, настроена от Technics - изненадващо тънка аудио система, оптимизирана от инженерите на прочутата Hi-Fi марка на Panasonic за създаване на мощно и същевременно прецизно звуково поле. Успехът на OLED екраните на Panasonic се дължи на изключителните технологии и техники за обработка на изображенията, развивани и прилагани в продължение на десетилетия. Сред тях са първокласните плазмени екрани, разработени с участието на експерти от филмовата и телевизионна продукция, и собственото подразделение на Panasonic за производство на професионално аудио-визуално оборудване. За да гарантира, че технологичната точност и прецизност на екраните ще отговаря напълно на творческата визия на режисьорите, Panasonic възнамерява да продължи сътрудничеството си с холивудския гигант Deluxe и неговите водещи студия за пост-продукция Company 3, EFILM и Encore. Deluxe е глобален партньор на много създатели и разпространители на съдържание.Наред с Deluxe, все повече холивудски студия за пост-продукция избират да използват OLED екраните на Panasonic като широкоформатни референтни монитори. Тъй като същите тези екрани сега са достъпни и за потребителите, утвърдената вече идея на Panasonic да пренесе „Холивуд във вашия дом\" е повече от реална.Panasonic ще се стреми да получи Ultra HD Premium и THX сертификати за всеки от новите си OLED модели, преди пускането им в продажба.Оборудвани с най-новия и най-мощен досега 4K видео процесор HCX, и с HDR OLED панели от последно поколение, новите телевизори на Panasonic изобразяват по-вълнуващи и по-прецизни от всякога телевизионни картини с висок динамичен диапазон (HDR).Изключителните нива на контрол и прецизност на новия процесор са комбинирани със способността за постигане на много дълбоко черно и с цветова гама, съдържаща един милиард нюанса - резултат от способността на Panasonic да показва почти 100 процента от DCI цветовото пространство. Пресъздаването на цветовете е изключително прецизно, включително и там, където това е затруднено, например в тъмните или в много светлите зони.Най-същественото подобрение в процесора HCX е въвеждането на изцяло новата динамична система „Dynamic LUT\". Технологията с таблици на съответствие LUT (Look Up Table) се използва широко от професионалистите при пост-продукцията и телевизионното излъчване в Холивуд и извън него, за да се осигури максимална прецизност на цветовете. Досега LUT таблиците бяха фиксирани според цветовото пространство, използвано от източника. При новата технология процесорът HCX автоматично анализира всяка сцена, отчитайки средното й ниво на яркост, и по определен алгоритъм динамично зарежда съответната LUT таблица за тази сцена. Това значително подобрява изобразяването на сцените, особено тези със средни нива на яркост, правейки ги да изглеждат много по-естествени.За по-голяма прецизност на цветовете в сенките и тъмните зони отпреди, Panasonic включва допълнителни слоеве в LUT данните с информация за по-тъмни нива. Това означава, че освен зоните с преходи от чисто черно, всички цветове в тъмните части на изображението също ще бъдат пресъздадени максимално прецизно.И накрая, в отговор на изискванията на професионалните потребители от Холивуд, Panasonic разшири диапазона и намали интервала между стъпките на калибриране в най-тъмните зони на RGB и гама скалите. Това може да се настройва от потребителя чрез системата за управление на цветовете Colour Management System на Panasonic. FZ950 и FZ800 поддържат ISF (Imaging Science Foundation) настройки за калибриране с нови точки на калибриране през 5 процента, и - за първи път в бранша - през само 2.5 процента за яркостта. Така потребителите имат възможност за изключително прецизен контрол там, където е най-необходим - точно над напълно черното в тъмните сцени. Тези нови точки на калибриране ще се поддържат също и от софтуера CalMAN® с AutoCal функционалност на Portrait Displays®. Panasonic FZ950 и FZ800 сега предлагат готовност за CalMAN.Всички нови OLED модели за тази година са оборудвани със специален филтър на екрана, наречен Absolute Black Filter (Абсолютно черен филтър). Този филтър поглъща околната светлина и елиминира отраженията, така че черните зони в картината да са максимално прецизни и действително да изглеждат черни, особено в светло помещение.При новите OLED телевизори е предвидена поддръжка на технологията за динамични метаданни HDR10+, която ще предложи възможно най-доброто зрително изживяване чрез оптимизиране на образа поотделно за всяка сцена. Panasonic възнамерява да разшири поддръжката на тази технология и от други продукти, които предстои да бъдат обявени.HDR10+ е отворена, безвъзмездна платформа за динамични метаданни за HDR (High Dynamic Range), създадена от 20th Century Fox, Panasonic и Samsung. След като лицензионната програма за HDR10+ бъде открита, трите компании ще внедрят технологията HDR10+ във всички бъдещи Ultra HD филми, в избрани модели телевизори и Ultra HD Blu-ray плейъри, както и в други продукти. За да научите повече за лицензионната програма, моля обърнете се към административния офис за HDR10+ лицензиране на адрес: .Освен това, OLED телевизорите на Panasonic предлагат и поддръжка на HDR10 - стандартния HDR формат, който се съдържа в UHD Blu-ray формата и в 4K HDR съдържанието, поточно предавано от услуги, като Netflix, Amazon и YouTube. Също така, всички модели предлагат и поддръжка на HLG - HDR форматът за телевизионно излъчване, който се очаква да бъде все по-широко използван в близко бъдеще. Panasonic добави и новата функция Dynamic Scene Optimizer (Динамично оптимизиране на сцени), която използва специален алгоритъм за анализ на картината, имитиращ динамични метаданни при възпроизвеждане на образ от стандартен HDR10 източник. Нещо повече, новата функция Auto HDR Brightness Enhancer (Автоматично увеличаване на яркостта при HDR) осигурява на зрителите оптимално възприемане на творческата идея чрез ръчна или автоматична настройка на начина на изобразяване на HDR съдържание в светло помещение.За да осигури възможно най-добрия звук, достоен за великолепната картина на FZ950, Panasonic разработи красива, елегантна и завладяваща озвучителна система. Системата Dynamic Blade Speaker, носеща логото „Tuned by Technics\", използва Hi-Fi компоненти от аудиофилски ранг и предлага най-доброто в своя клас звучене за телевизор с вградени говорители. С не по-малко от осем говорителя (четири големи нискочестотни говорителя, четири средночестотни говорителя и два високочестотни говорителя, плюс пасивен излъчвател за усилване на басите) и с 40 процента по-голяма сила на звука, системата Dynamic Blade Speaker е разработена съвместно с инженерите от Technics - прочутата Hi-Fi марка на Panasonic - които са участвали активно във всеки етап от процеса на конструиране, от механичната конструкция и електронните схеми до звуковите настройки.Задоволявайки изискванията и на най-опитните геймъри, телевизорите FZ950 и FZ800 на Panasonic предлагат завладяващо 4K HDR гейминг изживяване, благодарение на по-краткото от всякога време на реакция. Специалният гейминг режим използва изключително бърза обработка на изображенията за пресъздаване на ясни и детайлни образи, дори при 4K HDR игрите, в които има бързи движения и се изисква много бърза реакция.Изтънчени и елегантни, OLED телевизорите на Panasonic са проектирани и изработени по най-високите стандарти и с използване единствено на първокласни материали. Разработени в съответствие с дизайнерската концепция „Art & Interior\" (Изкуство и интериор) на Panasonic, FZ950 и FZ800 впечатляват с тъмните си метални покрития. Без видими съединения, те изглеждат като плаващи над поставките, в които елегантно са скрити мощните озвучителни системи.", "date": "2018.01.09", "title": "Panasonic разширява продуктовата си гама с първите в света OLED телевизори, поддържащи HDR10+ технологията за динамични метаданни "}
{"url": "http://www.cross.bg/internet-danni-potrebitelite-1565081.html", "text": "/КРОСС/ В края на годината ще бъде в сила нов регламент на Европейския съюз за защита на личните данни за потребителите на интернет. Новото е свързано с това кой и при какви условия има право да обработва данни. Чрез изискванията към компаниите трябва да бъдат защитени потребителите, когато избират каква информация от интернет ще ползват, съобщава БНР.Предложените промени въвеждат няколко нива на защита на потребителите на интернет сайтове. Единият от тях е свързан с появата на т.нар. „бисквитки\" - пакет информация, изпратен от уеб сървър към вашия браузър, а след това връщан от браузъра всеки път, ако бъде даден достъп до този сървър. Промените ще въведат задължение да се иска съгласие от потребителите на интернет дали да бъде разрешен достъпа. Европейският институт за риск политика продължава с обученията на представители на фирми, за да въведат новите изисквания от регламента на ЕК.Друга промяна в регламента за онлайн защитата на данни предвижда когато потребителят се намира на място, където се предлага безплатен интернет, той да бъде уведомяван със съобщение, че е проследяван. Така всеки може да реши дали да използва безплатната мрежа или не. Друго изискване е свързано с това кой и при какви условия има право да обработва данни. ", "date": "2018.01.09", "title": "В края на годината влиза в сила нов регламент за защита на личните данни в интернет"}
{"url": "http://www.cross.bg/bulgariya-rybin-razvitie-1565089.html", "text": "/КРОСС/ Държавният глава Румен Радев разговаря днес на „Дондуков\" 2 с извънредния и пълномощен посланик на САЩ в България Ерик Рубин. Срещата беше проведена по покана на българската страна.Президентът Радев и посланик Рубин обсъдиха средата на сигурност в региона на Югоизточния фланг на НАТО, оценявайки, че бъдещото развитие на отношенията на стратегическо партньорство между България и САЩ ще има позитивна роля за нейната стабилност.За тази цел ключово значение има взаимодействието във военно-политическата област и започващата година е много важна за неговото развитие.Бяха обсъдени и контактите в различни други сфери на сътрудничество. ", "date": "2018.01.09", "title": "Президентът обсъди сигурността в региона с посланика на САЩ"}
{"url": "http://www.cross.bg/kalotina-kalotina-dragoman-1565088.html", "text": "/КРОСС/ Дванадесет са отворените оферти за избор на изпълнител при изготвянето на техническия проект и строителството на „Модернизация на път І-8 Калотина - Софийски околовръстен път от км 1+000 до км 15+500 и етапна връзка\", съобщават от Агенция \"Пътна инфраструктура\". Това е участъкът след ГКПП „Калотина\" до пътния възел при Драгоман. Общата му дължина е 14,5 км. Индикативната стойност на проекта е 141 667 715 лв. без ДДС. Част от средствата са осигурени от Механизма „Свързана Европа\".•\tДЗЗД „Виа Милитарис Баланстра\", с участници: „Автомагистрали Черно Море\" АД и „Автомагистрали Хемус\" АД;•\t„Инжстройинженеринг\" ЕООД;•\t„ГБС-Инфраструктурно строителство\" АД;•\t„Хидро-вод строй\" ДЗЗД, в което са: „Хидрострой\" АД и „Водстрой 98\" АД;•\tОбединение „Калотина 2017\", с участници: Гранди Лавори Финкосит СПА и Х.С.С. ЕООД;•\t„СТРАБАГ БПА\" ДЗЗД, в което са: „Щрабаг\" ЕАД, „Страбаг Сп. з.о.о., Полша\" и „Битумина ГмбХ-България\" ЕООД;•\tОбединение Калотина - София, с участници: „Джи Пи Груп\" АД, „Контратас Иглесиас\" АД, и „Трансконсулт-22\" ООД;•\tОбединение „Геопът Изток\", в което участват: „ПЪТСТРОЙ 92\" АД и „ГЕОСТРОЙ\" АД;•\t„ИСА 2000\" ЕООД;•\tСдружение „Калотина I\" ДЗЗД, с участници: „ПСТ Груп\" ЕАД и „Аква модул\" АД);•\tДЗЗД „АПВ Калотина СОП 1\", в което са: „Пътища Пловдив\" АД, „Агромах\" ЕООД, „Водно строителство - Благоевград\" АД);•\t„Трейс Груп Холд\" АД.Проектът предвижда уширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина\" и „Драгоман\". Срокът за изпълнение на поръчката е 852 календарни дни.Утре - 10 януари, в 14 ч. в АПИ, ще бъдат отворени офертите в обществената поръчка за изпълнител на следващия участък от Драгоман до Сливница, с дължина 16,98 км. Обектът „Изготвяне на технически проект и строителство на проект: Модернизация на път І-8 Калотина - п. в. „Храбърско\" от км 15+500 до км 32+447,20 и етапни връзки\" е с индикативна стойност 117 млн. лв. без ДДС. Финансирането е от републиканския бюджет. Проектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.Двете обществени поръчки за избор на изпълнители за модернизацията на 31,5 км от път I-8 между ГКПП „Калотина\" и Сливница Агенция „Пътна инфраструктура\" стартира през септември м. г. Индикативната им стойност е 258,6 млн. лв.Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина\" - София осигурява връзка към трансевропейски коридор „Ориент/Източно Средиземноморски\".Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.01.09", "title": "12 са офертите за изграждането на пътя между Калотина и Драгоман"}
{"url": "http://www.cross.bg/ostavka-kolarova-direktorite-1565087.html", "text": "/КРОСС/ Колективна оставка подава съветът на директорите на многопрофилната болница в Ловеч, съобщава БНТ.Председателят Даниела Коларова е депозирала молбата за напускане в Министерството на здравеопазването още в края на миналата година, а в понеделник това са направили и изпълнителният директор на болницата д-р Анка Георгиева и членът на съвета Теодора Пенкова.Мотивите на Коларова да подаде оставка са заради липсата на приемственост в стратегията и подхода между предишния екип на Министерството на здравеопазването и настоящия, и игнорирането ѝ като специалист и експерт при вземането на решения след идването на новото ръководство на министерството.Коларова каза още, че ще настоява в най-кратки срокове да бъде свикано извънредно общо събрание на акционерите, за да бъде избран нов Съвет на директорите, старият да бъде освободен от отговорност.", "date": "2018.01.09", "title": "Шефовете на болницата в Ловеч подадоха колективна оставка"}
{"url": "http://www.cross.bg/hristo-botev-rozhdenieto-1565093.html", "text": "/КРОСС/ На 10 януари лидерът на БСП - София Калоян Паргов ще вземе участие в тържествено честване на 170-ата годишнина от рождението на Христо Ботев.Събитието е организирано от Съюза на българските писатели и издателство „Захарий Стоянов\" и ще се проведе от 18.00 часа в Големия салон на Българската академия на науките (ул. „15-и ноември\" №).    ", "date": "2018.01.09", "title": "Лидерът на БСП-София Калоян Паргов ще участва на честването на 170-годишнината от рождението на Христо Ботев в БАН"}
{"url": "http://www.cross.bg/mozuk-horata-aktivnost-1565086.html", "text": "/КРОСС/ В човешкия мозък функционира безжичен скенер на човешките емоции, чиито принцип на действие прилича на wi-fi. До такъв извод стигнаха учени от университета в Шефийлд (Великобритания) съобщава „Лайф\".По мнението на специалистите \"вълновите процеси\" в главния мозък изучават поведението и социалната активност на околната среда и на хората, като формират представите на човека. При съвпадение на активността на вълните в човешкия мозък хората са способни не само да общуват \"на една вълна\" но и в организирани групи. Така те са склонни да посещават едни и същи музикални или религиозни сбирки.За учените се оказала най-интересна груповата мозъчна активност. Именно благодарение на този феномен възниквали според тях групите по интереси, клубовете и много други социални структури, обвързващи хората със сходна мозъчна активност. ", "date": "2018.01.09", "title": "Човешкият мозък притежавал скенер, който функционира като wi-fi"}
{"url": "http://www.cross.bg/zemyata-kosmosa-santimetra-1565083.html", "text": "/КРОСС/ Японски астронавт порасна с 9 сантиметра само за три седмици в Космоса.Астронавтът Норишиге Канаи е пристигнал в Международната космическа станция преди 3 седмици. Той написа в социалните мрежи, че за този период се е издължил с цели 9 сантиметра и е притеснен дали ще се побере с новия си ръст на руския кораба \"Союз\" при завръщането си на Земята.По план японецът трябва да се прибере на Земята през месец юни. В кораба \"Союз\" обаче наистина има лимит на височината на астронавтите, което може да се окаже проблем.По принцип астронавтите порастват в Космоса средно с 2 до 5 сантиметра. Това се получава заради липсата на гравитация, което позволява на гръбначните им прешлени да се разширят.В поста си в социалните мрежи астронавтът пише, че расте \"като растение\".\"Такова нещо не ми се е случвало от гимназията. Малко съм притеснен, дали ще успея да се прибера на Земята\", посочва шеговито Канаи, цитиран от news.bg. ", "date": "2018.01.09", "title": "Японски астронавт порасна с цели 9 см в Космоса, притесни се как ще се прибере на Земята"}
{"url": "http://www.cross.bg/godina-miliarda-symi-1565079.html", "text": "/КРОСС/ Новият план за финансиране на модернизацията на армията поставя процеса под съмнение, смята бившият военен министър Ангел Найденов от Центъра за изследване на отбраната и сигурността. Планът беше предложен в дните преди заседанието на КСНС по темата за отбраната и сигурността. В предаването „12+3\" по „Хоризонт\" Найденов коментира:„Прави впечатление амбициозната цел в трите посоки на разходите за отбрана. Казвам \"амбициозна цел\", защото в периода от 2018-а до 2024-та година на практика имаме двойно увеличение на тези средства. Първото, което прави впечатление, е, че средствата в бюджета за отбрана в годините от настоящата 2018-а до 2024-та година остават като прогноза на едно и също ниво - те се движат в рамките на 1,2 млрд. Всичко останало, започвайки от 2019 година, е със средства, които са над прогнозните, без да е ясен източникът на тези средства. Тоест в 2024 година, когато стигаме 2% от БВП, при бюджет от 2,8 милиарда разходи за отбрана, ще имаме осигурени като прогноза, 1,2 милиарда, а 1,6 млрд. не е ясно откъде ще дойдат.Не е ясно дали тези суми са с ДДС, защото са посочени само като суми. Общата сума е 2,6 милиарда.Сумата за строителството на патрулните кораби се запазва на сегашното ниво от 820 милиона. 700 милиона са заделени и по 100 милиона - до 2024 година за новите бронирани машини за Сухопътни войски. Буди недоумение че 1,1 милиарда са предвидените средства за придобиване на новия тип боен самолет, освен ако този проект не се предвижда да бъде продължен след 2024-та година. Това буди недоумение, защото са заложени 1,1 милиарда на фона на досегашните твърдения, че това е проект на стойност един 1,5 милиарда.Изключително нелепо е поведението на управляващите в рамките на 2017 година, които знаят, че от 1 януари на 2017 година се дължи ДДС по отношение на оръжейните сделки. Нямам как да не са знаели! Толкова по-зле, ако не са знаели и ако не са го съобразили, защото в рамките на обсъждането на бюджетите през 2016-а и през 2017 година можеха да се предвидят съответните суми, без това да ощетява съответно реализацията на проектите! Няма фирма, компания, човек, който да се съгласи на 20 процента редуциране на стойността, на която той участва. По същия начин няма как при 1 милиард и 500 милиона да извадите 300 милиона от тази сума за изтребителите и той да се съгласи на същите условия да подпише, при същия брой на самолети, съответния договор. Имаме едно сравнително постоянно число на бюджетите в рамките на прогнозата до 2024 година и главоломно нарастване на суми, които са над прогнозните, без да е известно какъв е източникът на тези суми. Можем да предположим, че източникът е Държавният бюджет. Тук е и третото отбелязване на такива будещи недоумение факти.Ясно е, че голямото натоварване, включително реализацията на проектите за модернизация, са отложени за следващото правителство. Голямото финансово бреме за страната е от 2021-ва до 2024 година - повече плащане, по-голямото процентно увеличение на бюджета за отбрана, съответно на разходите за отбрана.Колко струва един подобен план тогава, когато той е осигурен с решение на Парламента, прието с консенсус. Тук не просто е необходима висока степен на съгласие. Необходим е консенсус!\"", "date": "2018.01.09", "title": "Найденов: Управляващите оставят бремето за модернизацията на армията на следващото правителство"}
{"url": "http://www.cross.bg/zakona-registratziya-putishtata-1565082.html", "text": "/КРОСС/ Законопроект предвижда отпадане на изискването за предоставяне на някои официални удостоверителни документи на хартиен носител при искане за издаване на удостоверение за регистрация за осъществяване на пътна помощ. Изменението на Закона за движението по пътищата е част от предприетите от правителството мерки за облекчаване административните процедури и намаляване административната тежест, за да могат гражданите и бизнеса да спестят време и средства, съобщават от Министерството на регионалното развитие и благоустройството. С предложените промени ще отпадне необходимостта от предоставяне на удостоверение за актуално състояние, копие от съдебното решение за регистрация по реда на Търговския закон или документ за регистрация по Закона за юридическите лица с нестопанска цел. Вече няма да се изисква и декларация за липса на открита процедура за обявяване в несъстоятелност.Предложенията за промяна в Закона за движение по пътищата и мотивите към тях са публикувани на интернет страницата на Министерството на регионалното развитие и благоустройството в секция „\", както  и на .  ", "date": "2018.01.09", "title": "Облекчава се регистрацията за осъществяване на пътна помощ"}
{"url": "http://www.cross.bg/momenta-tzermat-tyristi-1565080.html", "text": "/КРОСС/ Около 13 хиляди туристи са блокирани вече втори ден в един от най-известните швейцарски курорти Цермат заради обилните снеговалежи, предава „Фокус\".В официалната интернет страница на курорта се казва, че „в момента не е възможно да се влезе или излезе от Цермат\", като всички скиорски писти и лифтове остават затворени.Посетителите са помолени да останат в къщите си, съществува и риск от лавини. Електричеството към момента е възстановено след по-ранните аварии, предизвикани от снега.В туристическото село, разположено в подножието на емблематичния за Алпите връх Матерхорн обикновено живеят около 5 500 души, като 13 хиляди е капацитетът, който курортът може да поеме като туристи. В Цермат важи забрана за движение на автомобили, заради което туристите оставят колите в близкоразположеното градче Теш, след което пътуват до курорта с влак.Към момента всичко е спокойно и няма паника сред посетителите, съобщиха местните власти. Очаква се нова информация по-късно във вторник. ", "date": "2018.01.09", "title": "13 хиляди туристи са блокирани в един от най-известните швейцарски курорти"}
{"url": "http://www.cross.bg/podzona-zatvoreni-polzvat-1565084.html", "text": "/КРОСС/ Гражданите, които имат винетни стикери за паркиране по улиците, които ще бъдат затворени от 10 до 12 януари 2018 г за церемонията по откриване на Българското председателство на ЕС, но не могат да намерят свободно място във въпросните три дни, ще имат право да паркират в съседната подзона,  съобщават от Центъра за градска мобилност (ЦГМ) в София.По предварителни проучвания на ЦГМ става дума за около 100 автомобила, които сега ползват паркоместа в подзона  IV. Тези водачи могат да оставят колите си на паркоместата в подзона V, която е значително по-малко натоварена с коли, които ползват правото на паркинг за живущи в зона. Подчертаваме, че възможността за паркиране на автомобилите на гражданите от IV-та подзона е еднократна -  само за трите дни на събитието и е съобразена със Заповед на Кмета на Столична община за промяна в организацията на движението на територията на Столична община, допълват от ЦГМ.На сайта на ЦГМ може да намерите точните улици, които ще бъдат затворени -    . А на  може да видите четвърта и пета подзона, както и да използвате картите.   ", "date": "2018.01.09", "title": "Гражданите с винетни стикери, които не могат да паркират заради откриването на председателството, ще могат да използват чужди места"}
{"url": "http://www.cross.bg/ybiiistvoto-petur-hristov-1565070.html", "text": "/КРОСС/ Оръжието, с което вчера беше убит бизнесменът Петър Христов, е чешки картечен пистолет \"Скорпион\", съобщава БНР, като се позовава на свои източници, близки до разследването на показното убийство в столицата.Предстоят обаче и съответните полицейски експертизи, които да потвърдят това заключение.Полицаите стигнали до него по гилзите, които останали на местопрестъплението. Те бяха открити късно снощи при повторен оглед на мястото на убийството, уточнява \"24 часа\". Патроните са 7,62 мм. Бизнесменът е бил разстрелян от 20 - 30 м, а убиецът се е крил в близкия строеж. Охранителните камери в района не са го заснели, а някои от тях дори не са работили. На мястото на убийството са открити седем гилзи.Освен версиите, свързани с бизнеса и личния живот на Петър Христов, се проверява и дали убийството е извършено заради оказвано от него съдействие за разкриване на тежки престъпления. ", "date": "2018.01.09", "title": "Петър Христов бил разстрелян с чешки картечен пистолет"}
{"url": "http://www.cross.bg/batkov-standart-godini-1565072.html", "text": "/КРОСС/ Най-големия подарък за 25-ия си юбилей получи \"Стандарт\". Досегашният мажоритарен собственик адвокат Тодор Батков подари акциите си на журналистите,  съобщават от вестника. Това стана вчера на среща в кантората му на ул. \"Алабин\" с целия екип на любимия вестник.\"Свободата на словото е гарантирана, когато журналистите сами носят пълната отговорност за изданието, което правят\", каза адвокат Батков. И пожела на екипа: \"За 25 години вие станахте институция. Най-добри сте, дръжте все по-високо летвата и пазете честта на професията\".Издавах 13 години \"Стандарт\" в памет на баща си - големия журналист Коста Батков, имам морален ангажимент към \"Стандарт\" и затова ще продължа да помагам и никога няма да имам финансови претенции към вестника, увери Тодор Батков.Така \"Стандарт\" става първият вестник в последните 10 години, чието управление и бъдеще е в ръцете на журналистическия екип.  ", "date": "2018.01.09", "title": "Тодор Батков подари \"Стандарт\" на журналистите"}
{"url": "http://www.cross.bg/koreya-severna-phenyan-1565074.html", "text": "/КРОСС/ Оръжията на Северна Корея са насочени единствено към САЩ. Това заяви председателят на севернокорейската делегация, по време междукорейските разговори.Той добави, че цел на оръжията на Северна Корея е единствено САЩ, а не Южна Корея, Китай или Русия, и че ядрената програма на Пхенян не е въпрос между Северна и Южна Корея.Днес  Северна и Южна Корея проведоха първите преговори помежду си за последните повече от две години. Южнокорейската делегация, водена от министъра на националното обединения Чо Мьон-гьон и севернокорейската, водена от председателя на Комитета за мирното обединение на нацията Ри Сон-гвон се срещнаха в граничното селище Пханмунчжом в демилитаризираната зона в 10:00 часа сутринта местно време (3:00 часа сутринта българско), предава \"Фокус\".Основни теми на продължилите повече от 12 часа преговори станаха нормализирането на отношенията между Сеул и Пхенян, както и възможното участие на севернокорейски атлети на Олимпийските игри в южнокорейския град Пьончан.Представителите на Северна Корея са заявили, че страната ще изпрати спортисти и делегация на високо ниво на Олимпийските игри в южнокорейския град Пьончан, които ще се проведат през февруари-март.Освен това, представителите на Пхенян са изявили желание за разрешаване на спорните въпроси на Корейския полуостров чрез диалог и преговори.Двете страни са се разбрали да възстановят военната гореща линия помежду си. Това се случва по-малко от седмица, след като гражданската трансгранична телефонна връзка между тях също бе възстановена.Също така те се договориха да проведат по-късно и преговори между военните си, както и да възстановят горещата телефонна линия между въоръжените сили с цел сваляне на напрежението.„Южна и Северна Корея се разбраха да си сътрудничат при провеждането на помирението и единството чрез намаляване на военното напрежение и установяването на мирна среда\", пише в официално заявление на двете делегации, издадено след преговорите.„Северът и Юга са се разбрали, че е необходимо да се намали военното напрежение и да се проведат военни преговори за решаване на въпроса\", пише още в документа. Двете корейски държави са поели ангажимент да разрешат „всички въпроси, които са изникнали в междукорейските отношения\".Правителството на Южна Корея също така съобщи, че обмисля възможността временно да вдигне санкциите срещу Северна Корея, ако това може да улесни участието на изолираната азиатска държава на Зимните олимпийски игри.Прессекретарят на Кремъл Дмитрий Песков, коментирайки първия кръг на диалога по нормализирането на отношенията между Сеул и Пхенян заяви, че руското правителство го приветства, защото така може да се разсее напрежението на Корейския полуостров.Китайското правителство съобщи, че приветства преговорите. Прессекретарят на МВнР Лу Канг също така съобщи, че правителството на страната му приветства всички положителни стъпки в отношенията между двете корейски държави.Генералният секретар на правителството на Япония Йошихиде Суга съобщи, че Токио цени желанието на Северна Корея да участва на Зимните олимпийски игри в южнокорейския град Пьончан, но смята за необходимо запазването на натиска спрямо Пхенян заради продължаващите ракетни и ядрени програми. ", "date": "2018.01.09", "title": "Северна и Южна Корея се помиряват, оръжията на Пхенян са насочени единствено към САЩ"}
{"url": "http://www.cross.bg/stzenariii-sporazymenie-velikobritaniya-1565069.html", "text": "/КРОСС/ Европейският съюз се подготвя за евентуален сценарий, в който Лондон и Брюксел няма да могат да постигнат споразумение за оттеглянето на Великобритания от Общността. Това заяви на пресконференция, официален представител на Европейската комисия (ЕК) Маргаритис Схинас, цитиран от news.bg.\"Изненадан сме, че Обединеното кралство е изненадано, че се подготвяме за сценарий, който самите те обявиха\", обясни Схинас.Той подчерта, че британският премиер Тереза Мей многократно заявява, че \"неуспехът на споразумението, за Лондон е по-добър, от лошото споразумение\". \"Ние се отнесохме към тези думи сериозно, така че е естествено, че се подготвяме за всеки изход\", заяви представителят на ЕК.Новият етап от преговорите трябва да започне през януари 2018 г., но според съобщения в британските медии, може да се отложат до март.Обединеното кралство трябва да се оттегли от ЕС на 29 март 2019 г. Референдумът по въпроса за оттеглянето на Великобритания се състоя на 23 юни 2016 г., а победата с 51.9% бе спечелена от противниците на европейската интеграция.", "date": "2018.01.09", "title": "ЕС подготвя сценарий за провал на Брекзит"}
{"url": "http://www.cross.bg/bulgariya-radev-vuoruzheni-1565071.html", "text": "/КРОСС/ Над четири часа продължи заседанието на Консултативния съвет по национална сигурност, свикано от президента Румен Радев. То беше на тема „Ролята на България за развитието на общата политика за сигурност и отбрана на ЕС в контекста на българското председателство на Съвета на Европейския съюз 2018\".На него, освен държавният глава Румен Радев, присъстваха премиерът Бойко Борисов, председателят на Народното събрание Цвета Караянчева, вицепремиерите Екатерина Захариева и Красимир Каракачанов, министърът на финансите Владисав Горанов, министър на вътрешните работи Валентин Радев, началникът на отбраната ген. Андрей Боцев, лидерът на БСП Корнелия Нинова, зам.-председателят на ГЕРБ Цветан Цветанов, председателят на ДПС Мустафа Карадайъ, лидерът на „Атака\" и съпредседател на „Обединени патриоти\" Волен Сидеров и лидерът на „Воля\" Веселин Марешки.„Обединихме се около позицията, че председателството на съвета на Европейския съюз е голяма отговорност, но предоставя значителни възможности на България в няколко много важни направления\", обяви на пресконференцията след Съвета президентът Румен Радев, цитиран от \"Фокус\".„На първо място, това е ефективното ръководство на процесите на изграждане на общата европейската отбрана в лицето на България като председателстващ на ЕС. На второ място е позицията за пълноценна интеграция на българските въоръжени сили, на нашата промишленост, наука в европейските процеси по консолидиране на отбранителната индустрия и науката на Европа. Не на последно място, това е възможността за повишаване на сигурността и европейската перспектива на Западните Балкани.Стигнахме до общата позиция, че България трябва да излезе с ясни предложения, които да гарантират запазването на динамиката в постигането на целите на глобалната стратегия на ЕС в сферата на сигурността и отбраната. Също така засилване на сътрудничеството в областта на отбраната между страните членки. Разбира се, способстване на тяхната пълноценна интеграция като въоръжени сили, отбранителна индустрия и наука в интеграционните европейски проекти в сферата на сигурността и отбраната. Разбира се, способстване за това българските въоръжени сили, отбранителна индустрия, малки и средни предприятия и наука пълноценно да се интегрират в процесите на изграждане на обща европейска отбрана\", добави президентът.Той уточни, че предвид динамичната среда за сигурност и състоянието на нашите въоръжени сили, са стигнали до много важен консенсус, че този план остава открит и трябва своевременно да бъде прегледан и надграждан, така че България да преследва развитието на адекватни отбранителни способности на средата за сигурност.„Нуждаем се от програма, която да обхване финансите на отбранителната политика и след 2024 г., която да гарантира и да реши проблемите относно неокомплектоваността, мотивацията, подготовката, професионалното развитие и професионалното оборудване на българските военнослужещи, която да гарантира ефективен процес по придобиване на нова бойна и обслужваща техника. Също така по привличане на мощни програми за индустриално сътрудничество. Обединихме се, че трябва да има ускорено приемане на мерки, които да идентифицират всички тези области, проекти, научни звена, предприятия. От съществена важност е в качеството си на председатели на Съвета на ЕС да покажем, че можем да изпълняваме ефективно тази роля. Затова трябва да покажем, че планираме нашата отбранителна политика по европейски образец. Приветствам българското правителство, че прие национален план за нарастване повишаване на разходите за отбрана на 2% от БВП. Този план е много важна основа, на който да градим нашите отбранителни способности\", каза още Румен Радев.„Извън КСНС обсъдихме и тревожното натрупване на тежки криминални проблеми\", допълни държавният глава.„МВР полага всички усилия за тяхното разкриване. Всички се обединихме около позицията, че е необходима още по-добра координация между институциите и усъвършенстване на модела за борба с престъпността\", каза още президентът.", "date": "2018.01.09", "title": "Президентът: България трябва да излезе с предложения, които да гарантират стратегията на ЕС за сигурността"}
{"url": "http://www.cross.bg/hristov-tzvetanov-petur-1565075.html", "text": "/КРОСС/ Единственото притеснение на Петър Христов бе свързано с разкритото за него по случая \"Наглите\". Това каза зам.-председателят на ПП ГЕРБ и председател на парламентарната група на партията Цветан Цветанов пред журналисти във връзка с извършеното в понеделник убийство на бизнесмена Петър Христов, предава „Фокус\".\"През периода, в който бях министър (на вътрешните работи) и вицепремиер, имахме възможност неговата гражданска позиция да подпомогне разкриването на тежки криминални престъпления. В тази връзка аз смятам в момента, че може би има ответна реакция. От това, което е споделял пред мен единственото му притеснение е всичко това, което се разкри за него по случая \"Наглите\".Убеден съм, че правоохранителната система заедно с всички допълнителни институции ще могат действително да успеят да задържат извършителя и най-важното - да се разбере мотивът. Защото най-важното - ако мотивът за това престъпление е ответна реакция на групата \"Наглите\", смятам, че това не е добър знак за държавата и обществото\", коментира Цветанов.Той добави, че Христов никога не е искал охрана и никога не е имал притеснения относно това, което е правил в своя бизнес.\"Към момента, в който съм бил вицепремиер и министър на вътрешните работи не е бил свързан с някакви престъпления\", каза още той и опроверга информациите, че убитият е бил член на ГЕРБ.\"Петър Христов не е бил член на ПП ГЕРБ. Бил е симпатизант по начин, който е изразявал своята воля. Имаше дарение, което беше направено през 2007 г. - в първата европейска кампания. Действително и в нашите структури е имало хора, които са разглеждали евентуалното негово номиниране за народен представител, но той никога не е имал такива политически цели\", коментира Цветанов. \"Това, което мога да заявя категорично, е че Петър Христов беше един достоен човек\", каза още той.\"Благодаря на тези, които се изказаха признателно и дадоха висока оценка за това, което е правил през целия си съзнателен живот\", каза още Цветанов и отбеляза, че именно Петър Христов е човекът, помогнал на семейството на Мануела Горсова, която пострада при причинената от шампиона по фигурно пързаляне Максим Стависки катастрофа. Цветанов каза още, че бизнесменът е бил пряко свързан с развитието на Великотърновския регион и е участвал в много благотворителни акции, без да търси публичност за това, което прави.Относно заседанието на Консултативния съвет по национална сигурност Цветанов коментира:\"Получихме пълен политически консенсус относно приоритетите в сферата на отбраната, Западните Балкани и Председателството. На КСНС постигнахме единна позиция на всички институции, които днес бяха представени - застанаха в подкрепа на държавните институции, на структурите, които работят за гарантирането на сигурността и аз съм убеден, че ще успеем\".", "date": "2018.01.09", "title": "Цветан Цветанов за убития Петър Христов: Единственото му притеснение бе свързано с \"Наглите\""}
{"url": "http://www.cross.bg/radev-ministur-vutreshniyat-1565073.html", "text": "/КРОСС/ Росен Ангелов е извършителят на шесторното убийство в Нови Искър. В това е категоричен министърът на вътрешните работи Валентин Радев, като с изказването си се опита да опровергае плъзналите спекулации, след като 56-годишният мъж се самоуби, че всъщност той само е набеден за убийствата.„Има около 95 експертизи, не всички са готови, но основните, на които се обосновава нашето заключение, че това е убиецът\", обяви Валентин Радев след Консултативния съвет по национална сигурност.„Утре, с Прокуратурата ще направим брифинг с информация, с главния секретар на МВР и други експерти, които да сложат край на спекулациите по случая с доказателствата, които са безспорни в момента\", обяви вътрешният министър.„По телевизията се наслушахме на спекулации във връзка с убийствата. Благодаря на медиите, които допуснахме много близо, може би минахме границата, но това няма значение. Обществеността беше информирана, притеснението беше общо\", допълни Радев.Относно показното убийство на бизнесмена Петър Христов министърът коментира:„Една от първите версии е свързана с бизнеса и личния му живот. До този момент няма информация да е заплашван, разпитваме близките му\", каза министърът на вътрешните работи и призна, че случващото е тревожно, особено в навечерието на европредседателството.„За нас е важно, че има убийство, без значение на кой човек е. Това е човек, убит показно в центъра на София и това ни притеснява\", допълни Радев.В деня, в който България официално поема председателството, се готви протест на полицаите и по този въпрос вътрешният министър обяви:\"Аз им казвам убийства и какво ли не се случва в държавата, вие сте отговорни за тях. Да покажем на обществото, че вършим добре работата си.То няма да ни пита за заплатите ни, само ще предлага да ги увеличаваме\".Радев уточни, че има подозрения за политически мотиви за протеста, защото от всички синдикати на МВР само СФСМВР не били съгласни с направеното за полицаите.\"Какво не направихме? Изплатихме униформите, през годината сме давали и други пари, общо над 48 млн. лв. са раздадени над заплатите допълнително\", допълни вътрешният министър.\"Все още се опитвам да бъда толерантен с тях, да осветля всички действия на ръководството. Считам, че ръководството и правителството направиха необходимото\", категоричен беше Радев.Той припомни, че на всеки един полицай са раздадени по 480 лв.Радев уточни, че полицаите искат 15% увеличение на заплатите, а в момента увеличението е 2-13% по разпределение.\"Те казаха на калпак, но ние не правим политика на калпак, а стимулиране най-работливите\", добави още той.По повод искането на полицаите за нов закон за МВР, вътрешният министър уточни, че ще има промени в закона за МВР.\"Със сигурност ще има промени в закона. Той постоянно се променя. Какво е това искане? То ли води до билбордовете в началото на Председателството\", попита риторично Радев.", "date": "2018.01.09", "title": "Вътрешният министър е категоричен: Росен Ангелов е убиецът от Нови Искър, 95 експертизи го доказват"}
{"url": "http://www.cross.bg/bulgariya-ninova-korneliya-1565076.html", "text": "/КРОСС/ „Правителството фатално закъснява, изпуска възможности за развитие на българската икономика, производство и фирми в контекста на общата политика за отбрана на Европа\". Това каза лидерът на БСП Корнелия Нинова след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\", предава „Фокус\".„Настоях в крайната декларация да бъдат сложени срокове какви конкретни мерки да предприеме правителството, макар и закъсняло да се даде възможност на българската икономика\", посочи тя.„Заявих на министър-председателя, че ще го подлагаме на парламентарен контрол всеки ден за това какво прави правителството по тези срокове\", изтъкна Корнелия Нинова.„В някои от докладите пишеше, че България по време на Председателството, обсъждайки общата отбранителна политика, ще бъде безпристрастен посредник на разговорите. Европредседателството не е само посредничество, трябва да сме активен участник във воденето на тези разговори\", коментира лидерът на БСП.„Не се съгласих и че ще бъдем защитник на общата позиция на Съвета. Смятам, че Председателството е възможност да бъдеш не само защитник, а да бъдеш участник в изготвянето на обща позиция. Не да чакаш готови позиции от Европа и да защитаваш готови такива\", заяви Корнелия Нинова.„Поставих въпроса на фона на Председателството къде и как ще бъде защитен националния интерес на България. Попитах министър-председателя с какво самочувствие ще бъдем посредник на големите за отбранителна способност, като не сме си приели собствената национална стратегия\", посочи лидерът на БСП.Тя засегна и темата с тежките криминални инциденти от началото на годината като показният разстрел на бизнесмена Петър Христов и шесторното убийство в Нови Искър.Изразихме обща позиция, че това което се случва в последните седмици е тежък удар по образа на България, особено в началото на председателството. От наша гледна точка не е нормално днес да се съберем представители на всички институции и партии, законодателна и изпълнителна власт, и да не вземем отношение по случилите се тежки престъпления в последните седмици\", посочи тя.„Всички институции трябва да се обединят и да положат максимални усилия това да бъде изчистено. Усилия за бърза разкриваемост и процес, за да изчистим лицето на България на прага на Председателството\", заяви Корнелия Нинова. ", "date": "2018.01.09", "title": "Нинова: Правителството фатално закъснява и изпуска възможности за развитие"}
{"url": "http://www.cross.bg/hmeiimim-atakata-letyal-1565077.html", "text": "/КРОСС/ Разузнавателен самолет на САЩ е летял в района между Хмеймим и Тартус по време на атаката срещу руската база в Хмеймим. Това са заявили от руското министерство на отбраната, предава ТАСС.В понеделник бе съобщено, че вечерта в събота, 6 януари, руската база в Хмеймим е била нападната от 13 безпилотни летателни апарата, като военните са успели да отразят успешно нападението, унищожавайки седем и прекъсвайки електронното управление на останалите шест.Днес от министерството на отбраната на Русия са съобщили, че по време на атаката в района между Хмеймим и Тартус е летял американски самолет.„Странно съвпадение е, че по време на атаката на безпилотните летателни апарати срещу руските военни обекти в Сирия, над Средиземно море в траекторията между градовете Хмеймим и Тартус в продължение на седем часа е летял американски разузнавателен самолет\", се казва в разпространеното от ведомството съобщение.", "date": "2018.01.09", "title": "Москва се усъмни дали САЩ нямат нещо общо с атаката срещу руската авиобаза в Сирия"}
{"url": "http://www.cross.bg/plovdiv-godini-danchev-1565078.html", "text": "/КРОСС/ Окръжният съд постанови 4 години затвор за Любомир Данчев, обвинен за запалването на тютюневите складове на ул. „Екзарх Йосиф\" в Пловдив. Това съобщиха от пресцентъра на Съдебната палата в Пловдив.Окръжен съд - Пловдив потвърди присъдата от 25 май 2017 г., с която подсъдимият Любомир Данчев е признат за виновен и осъден на 4 години лишаване от свобода за това, че на 20 август 2016 г. в гр. Пловдив по непредпазливост е запалил сграда със значителна стойност - тютюнев склад на ул. „Екзарх Йосиф\" №13, собственост на „Р.И.П.А.\" ООД - Пловдив, на стойност 3 695 870 лв. Последвали са значителни вреди в размер на общо 11 784 537,90 лв..Окръжен съд - Пловдив измени присъдата в частта относно определения режим за изтърпяване на наказанието, като определи първоначален общ режим за изтърпяване на наложеното на подсъдимия Любомир Данчев наказание от четири години лишаване от свобода, тъй като престъплението е извършено по непредпазливост.Решението е окончателно и не подлежи на касационно обжалване.", "date": "2018.01.09", "title": "Окончателно осъдиха на 4 години затвор обвинения за палежа на тютюневите складове в Пловдив"}
{"url": "http://www.cross.bg/pregovorite-dvete-koreya-1565059.html", "text": "/КРОСС/ Пробив в преговорите между Сеул и Пхенян. Северна Корея ще участва на Зимните олимпийски игри в Пьончан следващия месец. Това беше постигнато на преговорите между двете държави.Днес двете съседни страни седнаха на масата за преговорите за първи път от две години. Срещата на високо ниво се състоя в демилитаризираната зона между двете държави.Начело на северкорейската делегация застана Ри Сон-гвон - приближен на военния министър на Северна Корея и председател на Комитета за мирно обединение.Ри Сон-гвон отказа да прави изявления като преди да се види с южнокорейските си колеги единствено заяви, че „срещата ще мине гладко\".Новината за участието на КНДР в Игрите съобщиха южкорейските представители на преговорите. Пхенян се е съгласил да изпрати делегация на Зимната олимпиада, която ще включва спортисти, високопоставени лица, танцьори, музиканти и демонстрационен отбор по таекундо.„Ние предложихме среща с посредничеството на Червения кръст, на която да бъде обсъдено събирането на разделени семейства по време на Лунната нова година\", обяви Чун Хе-сун, зам.-министър на обединението на Южна Корея.Сеул предлага също среща между представители на въоръжените сили на двете страни за намаляване на напрежението на полуострова. Какво ще бъде договорено на първия кръг от преговорите,  предстои да се разбере.  ", "date": "2018.01.09", "title": "Пробив в преговорите между Северна и Южна Корея, Пхенян праща делегация на олимпийските игри"}
{"url": "http://www.cross.bg/mercedes-benz-hilyadi-markata-1565060.html", "text": "/КРОСС/ Компанията Mercedes-Benz обяви сервизна кампания на територията на САЩ, която ще засегне някои от най-скъпите и луксозни машини на марката. Тя включва автомобили от моделите  Mercedes-Benz GLE, GLS и S-Class, както и Mercedes-AMG GT и Maybach S600,  предава Automedia.Всички машини са моделни години 2017 и 2018, като при 8700 от тях е открит проблем със задните врати, които не могат да се затварят напълно. Собственикът на всяка от колите ще бъде привикан в сервизен център на марката, където специалистите ще прегледат механизмите и при нужда, ще ги заменят с нови.Други 8314 коли Mercedes-Benz GLC се нуждаят от коригиране на предните фарове, а при 432 бройки от всъдехода G550 4×4², който в САЩ се продава срещу 120 хиляди долара,  е открита грешка в блока на управление на двигателя, заради която той не може да постигне обявената мощност.В сервиза влизат и 10 бройки от купето AMG GT (също с цена около 120 хиляди долара), които опционална са оборудвани със спортни седалки AMG. При тях има дефект на въздушните възглавници на мястото до шофьора, които трябва да бъдат заменени. ", "date": "2018.01.09", "title": "\"Мерцедес\" вкарва в сервиза автомобили за над 100 хиляди долара заради дефекти"}
{"url": "http://www.cross.bg/proekti-nikolova-programata-1565062.html", "text": "/КРОСС/ България и Турция ще изпълняват Програмата за трансгранично сътрудничество между двете държави с проекти, подавани по електронен път. Това обяви заместник-министърът на регионалното развитие и благоустройството Деница Николова, която съпредседателства проведеното в гр. Одрин четвърто заседание на Съвместния комитет за наблюдение по Програмата за трансгранично сътрудничество INTERREG-IPA България-Турция 2014 - 2020 г. Николова отбеляза, че досега потенциалните бенефициенти по програмата не са могли да се възползват от подаването на нужните документи онлайн.  „Това ще даде възможност за подаване на по-широк спектър от проекти, ще улесни условията за сътрудничество и партньорство между двете страни, а и ще ускори процеса на оценка на проектите\", отбеляза заместник-министърът.Програмата  е с бюджет от близо 30 млн. евро. Към днешна дата са одобрени и се финансират 43 проекта, подадени по първата покана за набиране на проектни предложения, на стойност от почти 10 млн. евро. От тях  16 са инвестиционни, основно за борба с природните бедствия и опазване и управление на природните ресурси, а 27 са от типа „меки мерки\" за промотиране и насърчаване на възможностите за туризъм. „Чрез тези 43 проекта се очаква да бъдат изпълнени напълно 13 от общо 21 индикатора на програмата, които показват изпълнение на заложените цели за развитие на трансграничния регион\", каза зам.-министър Николова.Предстои обявяването и на втората покана за набиране на проектни предложения, като по нея ще бъде разпределен ресурс от над 15,6 млн. евро, стана ясно по време на заседанието. Деница  Николова заяви, че приоритетни ще бъдат интегрираните проекти, с комплексен подход, чието изпълнение включва по-голям обем инвестиционни дейности, в които са включени „меки мерки\". „Това ще позволи по-комплексно позициониране на нашите цели и да постигнем ясни и видими резултати при изпълнение на проектите, които да покриват задължителните индикатори. Основният ни фокус ще бъде не само да имаме интегрирани проекти, но и да постигнем основните индикатори, които  не бяха застъпени до момента\", обобщи тя. Според нея това ще доведе и до оптимизиране на процеса, с цел по-добра актуалност, обективност и прозрачност при процеса на подбор и оценка на проектите. „Даваме  възможност да бъдат подадени качествени проекти с много добри партньорства и с устойчивост в бъдеще, което ще допринесе за подобряване на живота на хората в областите, които подкрепяме по програмата\", заяви още зам.-министърът.Деница Николова отбеляза, че днешното заседание на Комитета за наблюдение на програмата се провежда в ключов момент в отношенията между двете държави. „Само преди два дни българският премиер Бойко Борисов и турският президент Реджеп Тайип Ердоган откриха обновената  църква „Св. Стефан\" в Истанбул. Ние търсим новите и допълващи възможности за това да сближаваме нашите страни чрез общи проекти и цели за по-красиви и по-добре икономически развити региони, които съвместно да продължават своя път напред. Сътрудничеството между нашите държави винаги е било в дух на консенсус и приятелски отношения\", отбеляза Николова.Съпредседателят на заседанието от турска страна Бейза Туран - директор на Дирекция „Финансово сътрудничество\" в Министерството на европейските въпроси на Република Турция, отбеляза, че проектите между двете страни целят съхраняване на териториалната цялост, насърчаване и задълбочаване на сътрудничеството между двете страни. Тя насърчи разработването на проекти за подобряване на инфраструктурата в пограничните региони.В периода 2007-2013 г. по програмата  за ТГС по ИПП България - Турция в пограничния регион са реализирани общо 143 проекта за близо 32 млн. евро, стана ясно от отчета на изпълнението. Всички проекти са успешно приключили своите дейности. Изплатените средства по проектите към момента са в размер на над 26 млн. евро.От българска страна участници в програмата са областите Хасково, Ямбол и Бургас и 29-те общини в тях, а от турска страна - Одрин и Къркларели с техните 17 провинции. Населението на региона е близо 1,5 млн. души. Управляващ орган по Програмата е Дирекция „Управление на териториалното сътрудничество\" в Министерството на регионалното развитие и благоустройството на Република България, а Министерството по европейските въпроси на Република Турция изпълнява функциите на Национален орган. ", "date": "2018.01.09", "title": "Нови над 15,6 милиона евро влизат в пограничния регион между България и Турция"}
{"url": "http://www.cross.bg/kandidatira-trump-prezident-1565061.html", "text": "/КРОСС/ Доналд Тръмп едва направи една година, откакто е президент на САЩ и вече мисли за втори мандат. В администрацията му явно са готови той да се кандидатира и за изборите през 2020 г.Това стана по време на изявление на заместник-говорителя на Белия дом Хоган Гидли в Нешвил. Той бе запитан за изказване на Опра Уинфри, което за мнозина прозвуча като заявка популярната тв водеща да се кандидатира за президент.\"Ние бихме приветствали всеки съперник на президента в борбата му за преизбиране, независимо дали това е Опра Уинфри или някой друг\", каза Гидли.\"Който и да се кандидатира срещу Тръмп, той ще се изправи срещу един президент, който има рекордни постижения за рекордно кратък срок досега в Белия дом\", подчерта говорителят.", "date": "2018.01.09", "title": "Тръмп вече мисли за кандидатура за втори президентски мандат"}
{"url": "http://www.cross.bg/bulgariya-prodanov-hristo-1565063.html", "text": "/КРОСС/ \"Държавата ни е прогнила от корупция и хората вече го усещат болезнено\". Това заяви народният представител от групата на \"БСП за България\" Христо Проданов при участието си в предаването \"Резонанс\" по телевизия \"Евроком\".\"В случая далеч по-важно от публикациите в авторитетните европейски издания е усещането на хората в България за наличие на корупция, която е повсеместна, коментира той. - За нас това е проблемът на проблемите. Затова и инициираме този вот на недоверие, който ще внесем в Народното събрание на 17-и януари. Защото без решаването на този огромен проблем в държавата, няма как да се справим с останалите\".Христо Проданов обясни, че в България в момента се шири най-висшата форма на корупцията - клептокрацията. \"Това е форма на държавно управление, каза той. - В нея управлението е изцяло подчинено на изгодата на управляващите. Всички решения се взимат с една-единствена цел - ползата на управляващите, които се наричат клептократи. България все повече се отдалечава от демокрацията и нагазва в клептокрацията. Това е  причината да внесем вота на недоверие, въпреки европредседателството ни\".Христо Проданов отбеляза, че 2017-а е годината с най-нисък процент на чуждестранни инвестиции след 2000-ата. \"Това показва, че чуждестранните инвеститори не намират добра среда за правене на бизнес в България, коментира той. - Затова и не идват да инвестират тук. Какво ги спира? Като цяло работната ръка у нас е евтина, данъците не са високи... Защо тогава чуждестранните инвестиции са толкова ниски? Очевидно инвеститорите се притесняват от корупцията в страната ни\".Христо Проданов коментира и ветото на президента Румен Радев върху антикорупционния закон. \"За нас беше очаквано, каза той. - Много грешна политика е възможността управляващото мнозинство да назначава председателя на органа, който трябва да се бори с корупцията в редиците на управляващите. И тук няма значение кое е това управляващо мнозинство. Няма как то да си назначи ръководител на органа, който трябва да бъде коректив на неговите действия. Цялата тази ситуация е абсурдна. За нас сега е важно да се състои дебатът по този случай в парламентарна зала. Ние изложихме нашите аргументи при гласуването на закона на второ четене. Сега, в пленарна зала, ще се постараем да бъдем още по-убедителни. Въпреки че сигналите, които подават управляващите ме карат да съм много скептичен. И най-вероятно ветото на президента ще бъде отхвърлено\". ", "date": "2018.01.09", "title": "Христо Проданов, БСП: Държавата ни е прогнила от корупция "}
{"url": "http://www.cross.bg/karti-biblioteka-karta-1565064.html", "text": "/КРОСС/ Точно 3595 са читателските карти, които Националната библиотека \"Св. св. Кирил и Методий\" подари по време на коледната си акция между 11 и 29 декември 2017 г.  Това е равносметката след коледните и новогодишните празници от проведената кампания.До последните минути на обявения срок пред гишетата се виеха опашки с кандидати за едногодишен безплатен достъп до богатите фондове на културната институция.Интересът на дамите към коледното предложение се оказа по-голям от този на господата. Бяха издадени карти на 2214 жени и на 1381 мъже.Статистиката сочи още, че най-много са редовните студенти - 1074, задочниците са 113, докторантите - 119, а учениците от средните училища (навършили 14 г.) - 217. Работещите, сдобили се с безплатна карта за НБКМ, са 1451, упражняващите свободни професии - 13, безработните - 99, а пенсионерите - 468. Сред регистрираните има и 34 чуждестранни граждани.Колкото до професиите, най-голям е интересът на медиците и историците.Читателската карта дава право на достъп както до повече от 8 млн. единици (книги, ръкописи, архивни документи и др.), съхранявани в Националната библиотека, така и до редица мултидисциплинарни и специализирани електронни бази данни с библиографска и пълнотекстова информация като East View, EBSCO, Gale Virtual Reference Library, ScienceDirect, SCOPUS, ISI Web of Knowledge и до продуктите на \"Сиела Норма\" АД.", "date": "2018.01.09", "title": "Народната библиотека раздаде почти 4000 безплатни карти по празниците"}
{"url": "http://www.cross.bg/avtomobili-bulgarskoto-predsedatelstvo-1565066.html", "text": "/КРОСС/ Електрическите автомобили, които ще превозват делегатите на Българското председателство на Съвета на ЕС 2018, ще бъдат позиционирани на паркинга на Терминал 2 на летище „София\" утре в очакване да бъде даден старт на трансферите, обявиха от ресорното министерство, с което всъщност разпространиха и новината, че подобни превозни средства ще транспортират гостите от Брюксел.С нулеви СО2 емисии в рамките на шест месеца, колите ще осигуряват ежедневни трансфери на пристигащите за събитията от календара на Българското председателство гости на София от летището до НДК и хотелите, в които са настанени, допълват пресцентъра на Министерството на Българското председателство на Съвета на ЕС.Специален информационен пул на летището ще насочва пристигащите делегати Категория В и С (експерти в работните групи и участници в сесиите от парламентарното измерение) към трансферните автомобили, които са специално брандирани.За целите на трансферите на летище „София\" са инсталирани и три нови зарядни станции. След председателството те ще могат да бъдат използвани от всички, които искат да заредят електромобилите си докато изчакват пристигащите пътници.", "date": "2018.01.09", "title": "Електрически автомобили ще посрещат гостите за председателството"}
{"url": "http://www.cross.bg/ministri-rokadi-polsha-1565068.html", "text": "/КРОСС/ Министър-председателят на Полша Матеуш Моравецки свали от постовете им двама ключови министри, начело на силовите ведомства. Става въпрос за министъра на външните работи Витолд Вашчиковски и на отбраната Антони Мачиаревич.Причината е, че според управляващите, с този ход правителството на Полша, се надява подобри отношенията си със своите партньори в Европейския съюз.По време на мащабните рокади в полското правителство е свален и министърът на околната среда Ян Шишко.Все още не е обявено кой ще застане на мястото на свалените министри. ", "date": "2018.01.09", "title": "Ключови рокади в полското правителство, освободиха силовите министри"}
{"url": "http://www.cross.bg/gyinet-brad-falchuk-1565065.html", "text": "/КРОСС/ Гуинет Полтроу се сгоди. Носителката на „Оскар\" потвърди новината през профила си в  Туитър. Тя ще се омъжи за продуцента и сценарист Брад Фалчък.За годеж на двойката се заговори още в края на миналата година. Официално те са заедно от 2015 година, като започнаха да излизат още преди Гуинет Полтроу документално и окончателно да приключи с брака си с Крис Мартин през 2016-а.Брад Фалчък също има предишен брак - с колежката си Сюзан Фалчък.В момента Гуинет е на 45 години, а Брад е на 46, като и двамата имат по две деца.", "date": "2018.01.09", "title": "Гуинет Полтроу се сгоди"}
{"url": "http://www.cross.bg/imame-fandukova-merki-1565067.html", "text": "/КРОСС/ През последната седмица по официални данни на Изпълнителната агенция по околна среда всеки ден имаме около двойно увеличение на допустимите норми на фини прахови частици. Това обяви кметът на София Йорданка Фандъкова на откриването на новопостроената пътна връзка от бул. „Брюксел\" до летище „София\" в отговор на въпрос прилагат ли се достатъчно мерки за замърсяването на въздуха, предава „Фокус\".„Това се дължи до голяма степен и на климатичните условия, но и на отопляването с твърдо битово гориво\", обясни тя.„Бих искала много по-бързо Столичният общински съвет да разгледа краткосрочните мерки, които предложихме в такива дни. Тези мерки биха ни позволили, с превишаването, което имаме в момента, да бъде пуснат т.нар. зелен билет, за да може хората да се възползват от по-евтин градски транспорт. При чувствителни превишения, каквито има в Скопие днес, да, можем и ние пускаме безплатен транспорт\", посочи кметът.„Столичният инспекторат продължава кампанията за събиране на гуми във всички райони, за да можем да се борим с причината, а не с последствието. Правят се и проверки от полицията\", поясни Йорданка Фандъкова.„Основно и най-важно е да се спрат некачествените горива на пазара. Затова по наше настояване Министерството на околната среда и водите разработва стандартите на горива, за които имаме уверението, че са готови\", заяви тя. ", "date": "2018.01.09", "title": "Фандъкова призна: Тази седмица всеки ден имаме двойно над нормите фини прахови частици"}
{"url": "http://www.cross.bg/protest-ofitzialnoto-krustovishteto-1565058.html", "text": "/КРОСС/ Трети протест е планиран за 11 януари, денят в който е официалното откриване на Българското председателство на Съвета на Европейския съюз.Освен протестите за бъдещето на Пирин и за ратификацията на Истанбулската конвенция на протест ще излязат и полицаите, съобщава БТВ.Служителите на закона ще излязат на улицата с искането за 15% увеличение на заплатите Според официалното съобщение на синдикатите протестите ще бъдат разделени на две. Част от служителите на МВР ще отправят своите послания към делегациите, които пристигат у нас  за официалното откриване на европредседателството. Своеобразната среща ще се състои между 16:30 и 17 ч. на кръстовището на булевардите  „Брюксел\" и  „Цариградско шосе\" и на кръстовището на Орлов мост, уточняват синдикатите.Протестът ще продължи и в района на Народния театър.", "date": "2018.01.09", "title": "И полицаите излизат на протест в деня на откриването на председателството"}
{"url": "http://www.cross.bg/bolnitzi-ananiev-obshtinskite-1565056.html", "text": "/КРОСС/ Предстоят проверки във всички лечебни заведения, за които има информация за поддържане на фалшив щат. Това каза пред журналисти министърът на здравеопазването Кирил Ананиев, цитиран от \"Дарик\". Министър Ананиев откри реновирана Послеродова клиника в \"Майчин дом\".На много места, включително и в държавни болници, е било установено, че персоналът, който трябва да работи там - лекари и сестри, не са на работното си място, каза още министър Ананиев в отговор на въпрос, свързан с твърдение, че определени болници лъжат за наличие на определен брой персонал.Министър Ананиев каза още, че в някои от медицинските стандарти има изисквания, които вече не отговарят на времето и състоянието на системата и предстои с Българския лекарски съюз те да бъдат обсъдени.Безспорно държавата може да помогне на общинските болници, каза още той и припомни, че в края на миналата година беше изготвен доклад за състоянието на болниците. Направен е и анализ на финансовото състояние на общинските болници. Държавата може да подпомогне, но където е необходимо, общинските болници трябва да бъдат преструктурирани, допълни министър Ананиев.Дали тези лечебни заведения ще бъдат преструктурирани зависи от решението на всяка община, каза още той и добави, че някои от общинските болници биха могли да се преструктурират в диагностично-консултативни центрове с 10 до 20 легла. Той увери, че няма да бъдат закривани общински болници. ", "date": "2018.01.09", "title": "Проверяват болниците за поддържане на фалшив щат"}
{"url": "http://www.cross.bg/netanyahy-maiimon-bashta-1565055.html", "text": "/КРОСС/ Един от синовете на Бенямин Нетаняху отново изигра лоша шега на баща си с потенциално неудобно изказване за бизнес връзките на израелския премиер, предаде Франс прес.Втори канал на израелската телевизия излъчи снощи записан тайно разговор, воден според нея през 2015 г. от Яир Нетаняху и негов приятел, син на Коби Маймон, един от най-богатите хора в Израел, на излизане от стриптийз бар.Яир Нетаняху и Нир Маймон, вероятно пийнали, разговарят в кола, където се намират още един младеж, Роман Абрамов, израелски сътрудник на австралийския милиардер Джеймс Пакър, шофьорът и един бодигард, уточни телевизията. Произходът на аудиозаписа е неизвестен, но никой, дори Яир Нетаняху, не оспори автентичността му.Яир Нетаняху говори цинично за стриптийзьорки и проститутки. \"Баща ми даде на твоя да спечели 20 милиарда долара, защо не ми дадеш тогава 400 шекела\", казва Яир Нетаняху на Нир Маймон.Яир Нетаняху явно намеква за едно мащабно споразумение за разработка на газови находища, открити в Средиземно море край Израел. Бащата на Нир Маймон е сред най-видните акционери в \"Израмко\", една от компаниите участнички в проекта, посочва АФП.Думите на Яир Нетаняху бяха разпространени в момент, когато баща му е обвиняван по повод връзките си с известни богаташи. Едно от разследванията се дължи на подозрения, че израелският премиер е получавал незаконно подаръци от такива хора, включително от австралиеца Джеймс Пакър и от холивудския продуцент Арнън Милчан.Двайсет и шестгодишният Яир Нетаняху поднесе извинения с думите, че \"не е бивало да говори под влияние на алкохола\". А изказването му за газовата сделка \"е шега, всеки, надарен с малко от малко здрав разум, го схваща веднага\", заяви той в комюнике, разпространено от медиите. ", "date": "2018.01.09", "title": "Единият син на Нетаняху пак завъртя скандал около себе си и баща си"}
{"url": "http://www.cross.bg/evropeiiskiya-hopkins-suyuz-1565048.html", "text": "/КРОСС/ Начело на Eвропа, но все още на дъното по борба с корупцията. Преди официалното откриване на българското председателството на Съвета на Европа британският посланик Ема Хопкинс дава своята оценка.\"Ние всички много подкрепяме вашето първо председателство на Съвета на Европейския съюз. Разбираме, понеже самите ние сме минали през това и знаем колко е важно\", заяви тя за NOVA.И допълни, че следващите шест месеца са наистина критични за преговоритe за Brexit: \"Ще си говорим за есенцията на бъдещите ни отношения, така че България до някаква степен ще е на горещото столче. Ще трябва да играе много чувствителна роля - на страна, която да изгражда консенсус в Европейския съюз\".\"Българите са много прагматични хора, особено когато става дума за Европа. Общуват с лекота, имам предвид, че стигат лесно до разговор, от който да излязат решения. Говорила съм с премиера Борисов и той много настоява да се работи за отношения, които да устройват и Европейския съюз, и Великобритания\", допълни Хопкинс. ", "date": "2018.01.09", "title": "Посланик Ема Хопкинс: България ще има чувствителна роля в преговорите за Brexit"}
{"url": "http://www.cross.bg/sblusuk-provintziya-raneni-1565050.html", "text": "/КРОСС/ Двеста човека бяха ранени при сблъсък на два влака в южноафриканската провинция Гаутенг, предаде ДПА, като се позова на местни медии.Железопътната катастрофа е станала в град Джермистон.Няма данни за загинали хора.Миналата седмица при сблъсък между влак и камион в провинция Фри Стейт бяха убити 19 души.  ", "date": "2018.01.09", "title": "200 ранени при влакова катастрофа в Южна Африка"}
{"url": "http://www.cross.bg/blu-ray-ultra-panasonic-1565042.html", "text": "/КРОСС/ Днес Panasonic с удоволствие представя най-новите си Ultra HD Blu-ray плейъри, включително два модела, DP-UB820 и DP-UB420, които поддържат HDR форматът от най-ново поколение с технология за динамични метаданни HDR10+. Заедно със съпътстващата серия DP-UB330/DP-UB320, продуктовата гама за 2018 година се състои от четири плейъра, всичките с Ultra HD Premium сертификат.Новите модели Ultra HD Blu-ray плейъри за 2018 година са оборудвани с процесор HCX, експертно разработен и оптимизиран от специалисти в сърцето на Холивуд. Независимо от типа на възпроизвежданото съдържание, процесорът осигурява вълнуващо домашно развлечение, точно както е замислено от създателите на съдържанието.Ultra HD Blu-ray плейърите на Panasonic за 2018 година* поддържат гласов контрол от Google Assistant (очаква се скоро) и Amazon Alexa (очаква се скоро)**. Когато говорите на съществуващо Google Assistant или Amazon Alexa устройство, можете удобно да превъртате напред или да поставяте на пауза любимия си филм, без да се налага да използвате дистанционното управление.Вземете максимума от HDRДва от новите Ultra HD Blu-ray плейъри на Panasonic, UB820 и UB420, поддържат*** технологията за динамични метаданни HDR10+, която ще предложи на зрителите възможно най-доброто визуално преживяване чрез оптимизиране на образа поотделно за всяка сцена. HDR10+ е отворена, безвъзмездна платформа за динамични метаданни, създадена от 20th Century Fox, Panasonic и Samsung. За да научите повече за лицензионната програма за HDR10+, моля обърнете се към административния офис за HDR10+ лицензиране на имейл: info@hdr10plus.orgНещо повече, в отговор на предпочитанията на потребителите, UB820 също така поддържа и Dolby Vision.Висококачествена картина: възпроизвеждане на оригиналния образ с ефективни технологии за обработка на картинатаПлейърите от новата продуктова гама са оборудвани с 4K процесор HCX (Hollywood Cinema Experience), разработен от Panasonic специално за Ultra HD Blu-ray. Процесорът използва уникални технологии за оптимизиране на цветовете и градациите, създадени в холивудската лаборатория Panasonic Hollywood Laboratory (PHL). Процесорът HCX ефективно обработва Ultra HD Blu-ray данните и поточно предаваното 4K видео съдържание от Интернет, за да осигури пресъздаване на картина с прецизни цветове и оптимална яркост.Прецизна обработка на цветоветеUB820, UB420 и UB330/320 имат оригинална функция за повишаващо мащабиране, наречена 4K Direct Chroma Up-scaling, с помощта на която могат да извеждат картина с 4K резолюция и великолепни цветове от Full HD съдържание.Оптимална обработка на HDR картинатаВсе по-голямото разпространение на HDR съдържание чрез дискове или услуги за поточно предаване прави оптималното му възпроизвеждане особено важно. Освен че имат широк диапазон на контраста, изображенията от Ultra HD Blu-ray плейърите трябва да се възпроизвеждат с прецизни детайли и в тъмните, и в светлите зони. За да постигнат това, новите плейъри на Panasonic използват уникални технологии за оптимална обработка на HDR картината. 1. HDR оптимизиране*HDR-съвместимите телевизори използват тонално разпределение, за да настроят яркостния диапазон на изображенията спрямо статичните метаданни във възпроизвежданото съдържание, но понякога не се постигат оптималните резултати, в зависимост от производителя или конкретния модел. Чрез извършването на тонално разпределение в плейъра се осигурява стабилно HDR качество на картината, независимо от телевизора. Оригиналните технологии за анализ и обработка на изображенията на Panasonic пресъздават HDR изображения с по-висока детайлност, а тоналното разпределение се използва за регулиране на яркостното ниво на съдържанието. Оптимално се възпроизвеждат дори обикновените HDR10 и телевизионни HDR изображения.2. Преобразуване на динамичния диапазон от HDR в SDR (Тонално разпределение, оптимизирано за SDR телевизор)С функцията Dynamic Range Conversion (Преобразуване на динамичния диапазон) се възпроизвеждат по-ярки и по-красиви изображения от обикновената Blu-ray Disc картина при показване на телевизор, който не е съвместим с HDR, а има стандартен динамичен диапазон (т.нар. SDR телевизор). Така образите стават по-въздействащи, което е и целта на Ultra HD Blu-ray.3. HDR настройка за различни условия на гледанеНовите модели имат функция за HDR настройка, която възпроизвежда с висока прецизност и тъмните, и светлите зони в картината, независимо от околната обстановка. Тъмните сцени в HDR изображенията понякога са трудно видими при гледане в светло помещение и може да изискват настройка на яркостта. Тъй като HDR сигналите по същество са различни от SDR сигналите, съществуващите функции за настройка са недостатъчно ефективни. UB820, UB420 и UB330/320 използват оригинална технология за оптимизиране на HDR видео сигналите, която им позволява да регулират свободно яркостта на HDR изображенията. Бутон за HDR настройка на дистанционното управление позволява на потребителя просто да избере оптималната настройка, в зависимост от обстановката на гледане.Висококачествен звук: уникални аудио технологии за възпроизвеждане на богат и реалистичен звук7.1-канален аналогов аудио изходUB820 може да извежда аналогов 7.1-канален аудио сигнал, позволяващ директно свързване към система за домашно кино и възпроизвеждане на реалистичен съраунд звук. Всички конектори са позлатени за осигуряване на висока проводимост и надеждна защита срещу окисляване.Двоен Pure AV (Аудио/видео изолиран) HDMI изходМоделите от сериите UB820 и UB420 са оборудвани с двойни HDMI изходи за изолиране и отделно предаване на видео сигналите към телевизора и аудио сигналите към усилвателя. Чрез разделянето на аудио и видео сигналите се потискат нежеланите шумове и смущения, в резултат на което се възпроизвежда чист, висококачествен звук. Възпроизвеждане на High-Res Audio (Звук с висока резолюция)UB820, UB420 и UB330/320 за проектирани за възпроизвеждане на звук с висока резолюция. Освен конвенционалните формати WAV/FLAC/MP3/AAC/WMA, те могат да възпроизвеждат DSD (11.2MHz*/5.6 MHz/2.8 MHz) ALAC и AIFF музикални файлове. Просто свържете плейъра към вашата домашна аудио система и се насладете на музика със студийно качество.Цифров лампов звук с повишаване на честотата на дискретизацияUB820 и UB420 могат успешно да симулират характеристиките на специфичния топъл и комфортен звук на ламповите усилватели. Предвидени са шест различни вида „лампов звук\" с повишена честотата на дискретизация до 96-kHz/192-kHz за изключително високо качество звука.Интелигентни мрежови функции: пълната мрежова функционалност осигурява лесен достъп до различни 4K източнициРабота с гласов асистентUltra HD Blu-ray плейърите на Panasonic за 2018 година* поддържат гласов контрол от Google Assistant (очаква се скоро) и Amazon Alexa (очаква се скоро)**. Просто като говорите на съществуващо Google Assistant или Amazon Alexa устройство, можете удобно да превъртате напред или да поставяте на пауза любимия си филм, без да се налага да използвате дистанционното управление. Бъдещите планове включват и възможност за гласово стартиране и използване на приложения, като VOD. Съвместимост с 4K VOD (NETFLIX, YouTube* и Amazon****)Два модела от продуктовата гама за 2018 година, UB820 и UB420, поддържат услуги за видео по заявка 4K VOD (Video on Demand), като NETFLIX, YouTube* и Amazon****, предлагайки ново зрително изживяване на тези, които изискват безкомпромисно качество на картината и звука.Възпроизвеждане на 4K видеозаписи от видеокамера и JPEG изображенияНовите модели Ultra HD плейъри на Panasonic за 2018 година могат да възпроизвеждат 4K видеозаписи (в MP4 формат), направени с фотоапарат или видеокамера, както и да извеждат JPEG данни с 4K резолюция, така че да се насладите на спомените от ваканционните си пътешествия в цялата им красота.Дизайн: стилният и компактен дизайн създава чувство за изтънчено присъствие3D Glass Cut DesignВсичко от тази съвременна технология е поместено в елегантен и компактен корпус с дизайн, наречен 3D Glass Cut Design (Стъкло с 3D скосени ръбове) от Panasonic. Стилният и привлекателен Ultra HD Blu-ray плейър се съчетава перфектно с всеки плосък телевизор, а лицевият му панел е със скосени ръбове от всички страни и създава чувството за изтънчено и същевременно характерно присъствие. ", "date": "2018.01.09", "title": "Panasonic представя първите Ultra HD Blu-ray плейъри, поддържащи технологията за динамични метаданни HDR10+"}
{"url": "http://www.cross.bg/siriya-bazi-voenni-1565053.html", "text": "/КРОСС/ Русия има достатъчно останали военни сили в Сирия, за да се противопостави на евентуални атаки срещу нейните военни бази. Това обяви говорителят на Кремъл Дмитрий Песков, цитиран от \"Ройтерс\".\"Този контингент, който остава, военната инфраструктура, която остава във военните бази \"Хмеймим\" и \"Тартус\", те са напълно способни да се борят с тези случайни терористични действия\", изтъкна Песков по време на конферентен разговор с журналисти.Руското военно министерство обяви вчера, че екстремисти са атакували руските бази в Сирия през нощта на 6 януари, използвайки 13 бойни дрона.  ", "date": "2018.01.09", "title": "Песков: Русия има достатъчно военни в Сирия срещу евентуални атаки"}
{"url": "http://www.cross.bg/sgradata-gimnaziya-prepodavatelite-1565051.html", "text": "/КРОСС/ Преподаватели от столичната Професионална гимназия по облекло са останали изключително изненадани от изявлението на министъра на образованието Красимир Вълчев, от което са разбрали, че училището не само ще бъде преместено на друг адрес, но и че то вече било преместено. .В кратко изявление до медиите преподавателите заявяват, че са готови на ефективни стачни действия, ако действително министерството реши да отнеме сградата, в която те - преподаватели и ученици - имат учебни занятия и в момента.\"В изявлението на Министъра бе съобщено, че учениците са преместени в друга сграда в \"Лозенец\", което не отговаря на истината. В сградата и в момента тече учебен процес и се обучават 240 ученици, заявяват преподавателите от ПГО \"Княгиня Мария Луиза\" и питат:Защо е нужно да се преместват 240 ученици, за да се настанят 120 студенти, в сграда, която вече е специално оборудвана за професионална подготовка на дизайнери, конструктори и моделиери на облекло.\"Ние, учителите и служителите на ПГО \"Княгиня Мария Луиза\" сме готови за ефективни стачни действия\", посочват преподавателите.Припомняме, вчера след среща в СУ \"Свети Климент Охридски\" бе оповестено решението сградата на Професионалната гимназия да се предостави на Алма Матер като компенсация за отнетата сграда на бул. \"Ал. Стамболийски\" в София в полза на съда и прокуратурата.Академичният съвет на СУ постави ултиматум на правителството и заяви готовност за протести 22 януари.Преподавателите от столичната гимназия напомнят и че Професионалната гимназия по облекло \"Кн. Мария Луиза\" е първото девическо професионално училище в България. Основано е през 1893 година по инициатива на благотворително дружество \"Майка\", председателствано от видните български общественички Йорданка Филаретова и Екатерина Каравелова.В своята 125 годишна история училището създава неоспорими традиции в общообразователната и професионалната подготовка. Преподавателите се противопоставят и на това една традиция да бъде унищожавана.  ", "date": "2018.01.09", "title": "Столично училище готви протест, дали сградата му на СУ"}
{"url": "http://www.cross.bg/radev-aliev-rymen-1565052.html", "text": "/КРОСС/ Президентът Румен Радев проведе телефонен разговор с държавния глава на Азербайджан Илхам Алиев по повод предстоящото откриване на директна самолетна линия София-Баку. Пряката въздушна връзка между двете столици беше договорена по време на официалното посещение на българския държавен глава в Азербайджан през октомври миналата година.„Благодаря ви за положените усилия и политическа воля за бързото откриване на самолетната линия, която обсъдихме по време на съвместната ни среща в Баку\", заяви Румен Радев. Двамата президенти изразиха увереност, че пряката въздушна линия между България и Азербайджан ще донесе не само икономически ползи за двете страни и ще развие туристическите и бизнес връзки, но и ще насърчи двустранното сътрудничество.Румен Радев и Илхам Алиев обсъдиха възможността азерски компании да участват в газификация на домакинства у нас. Интересът на местния бизнес беше заявен от президента Алиев още през октомври с оглед на ниското ниво на газификация на домовете в България. „Работим в тази насока и очакваме специалисти от вашата страна, за да обсъдим темата на експертно ниво\", заяви президентът Радев.Българският държавен глава отново потвърди подкрепата на страната ни за изграждането на Южния газов коридор, в реализацията на който Азербайджан има ключова роля. „Този проект има важно значение не само за България, но и за енергийната диверсификация на Европа\", посочи Румен Радев. ", "date": "2018.01.09", "title": "Президентът Радев проведе телефонен разговор с азербайджанския си колега Илхам Алиев"}
{"url": "http://www.cross.bg/dimitrov-grigor-sledvashtiyat-1565085.html", "text": "/КРОСС/ Григор Димитров ще бъде следващият №1 в мъжкия тенис, прогнозира авторитетният анализатор на Асоциацията на професионалните тенисисти Крейг О'Шанеси. Той направи коментар на официалната страница на асоциацията относно това какво могат да очакват феновете на този спорт през 2018 година.Неговите прогнози са базирани върху статистическите анализи от изминалия сезон, а първата му е, че именно Григор Димитров ще бъде следващият №1.\"Пъзелът най-сетне се подреди за талантливия 26-годишен българин. Той стартира 2017-а като №17 в световната ранглиста, но в края на сезона достигна до №3 благодарение на спечелването на заключителни финали на АТР. През 2016-а Димитров спаси само 60% (238/397) от точките за пробив при негов сервис, което му донесе 36-о място по този показател в тура. През 2017 това число се вдигна до 70% (252/360), което го прави 5-и по отразяване на шансове за пробиви. Той е по-устойчив психически, физически по-здрав и има увереността да застане сам на върха\", пише за Григор Димитров Крейг О'Шанеси. ", "date": "2018.01.09", "title": "Статистикът на АТП: Григор Димитров ще е следващият №1 в световния тенис"}
{"url": "http://www.cross.bg/leva-live-evrofytbol-1565054.html", "text": " Според ставките на букмейкърската къща за „Точен резултат Първо полувреме/Краен изход\", най-вероятен е 0-0/1-0 с 9.65, а за залог „Сбор голове (точен брой)\" коефициентите сочат, че най-голям е шансът да има две попадения в сблъсъка. Повече информация може да намерите . Ето още от акцентите в програмата на „Еврофутбол\" за идните дни:Манчестър сити - Бристол сити                                       Сингъл, Live, ТОП „1\"-1.08 „Х\"-5.75 „2\"-13.00Ница - Монако                                                               Сингъл, Live, ТОП „1\"-3.06 „Х\"-3.24 „2\"-2.06Валенсия - Лас Палмас                                                            Сингъл, Live, ТОП „1\"-1.30 „Х\"-4.86 „2\"-6.85Леванте - Еспаньол                                                       Сингъл, Live, ТОП „1\"-2.61 „Х\"-2.86 „2\"-2.59Севиля - Кадис                                                                         Сингъл, Live, ТОП „1\"-1.35 „Х\"-4.08 „2\"-6.15Барселона - Селта Виго                                                            Сингъл, Live, ТОП „1\"-1.13 „Х\"-5.85 „2\"-9.80  Мачът за титлата в Националната футболна лига е на 4 февруари в Минеаполис, а букмейкърската къща предлага на участниците си да направят своите дългосрочни предвиждания до 13.01.2018 г. Според коефициентите, фаворити са Ню Ингланд Пейтриътс с 2.30, следвани от Питсбърг Стийлърс с 6.00 и Атланта Фалкънс с 8.00. Ето няколко примера: на 06.01. футболен фен от Каварна „удари\" 11 мача в права колонка и така прибра 2575,10 лева с талон за 8 лева! В същия ден столичанин си тръгна с 5269,32 лева, използвайки същият вид залог, но за четири срещи във фиш за 250 лева, а пловдивчанин последва примера му с други четири двубоя, от което грабна 5918,12 лева. В неделя пък друг - от Асеновград, получи 5095,67 лева срещу 200 лева и прогноза за пет мача, отново в права колонка. Феновете на СПОРТМАКС също „отбелязаха\", ето и техните добри примери: старозагорец взе 3798 лева за Краен изход на 05.01.2018 г., а на следващия ден имаше още „отличници\" - шуменец прибра 5166 лева от Сбор голове, друг - от с. Оборище, си тръгна с 3127,50 лева от Секунда на 1-ви гол, а трети - от Ямбол, взе 3640 лева от Под/Над 2,5 гола. може да намерите . , а срещите от него можете да намерите . Джакпотът с 13 срещи продължава да предизвиква всички желаещи да изпробват знанията си - началната сума е 10 000 лева, а срещите може да намерите . ", "date": "2018.01.09", "title": "„Еврофутбол“: „Синя“ победа в лондонското дерби за Купата на Лигата"}
{"url": "http://www.cross.bg/grada-vuzdyha-vuzdyh-1565096.html", "text": "/КРОСС/ Освен в София и Пловдив, и в Плевен е отчетен мръсен въздух. Тази сутрин автоматичната измервателна станция за качеството на въздуха в града е отчела превишение на нормите, съобщава БНТ.Използването на твърдо гориво за отопление е предпочитано на много места в града и според експерти е основната причина за по-високата запрашеност на въздуха, като влиянието му е по-голямо от това на автомобилния трафик.В следобедните часове запрашеността на въздуха в града се нормализира, данните показваха 33 микрограма на кубичен метър при норма 50. ", "date": "2018.01.09", "title": "И в Плевен отчетоха мръсен въздух"}
{"url": "http://www.cross.bg/bezos-mlrd-dolara-1565098.html", "text": "/КРОСС/ Основателят на интернет страницата Amazon Джеф Безос вече е най-богатият човек в историята, след като състоянието му бе изчислено на 105,1 млрд. долара в класация, съставена от Bloomberg.Увеличението на акциите на най-големия сайт за покупко-продажби на дребно е главната причина за успеха на Безос.Предишният най-богат човек в света е бил Бил Гейтс, чието състояние в пика си е достигало малко над 100 млрд. долара през 1999 г.Според класация на списание Forbes, богатството на Безос се равнява на 104,4, млрд. долара, но това също е достатъчно, за да подобри поставения от собственика на „Майкрософт\" рекорд.", "date": "2018.01.09", "title": "Джеф Безос стана най-богатият човек в историята"}
{"url": "http://www.cross.bg/bratya-safronovi-nomer-1565043.html", "text": "За първи път в България, илюзионисти номер 1 в Русия - Братя Сафронови ще представят най-новото си шоу „Мълния\" на 11-и февруари в София, НДК зала 1 и на 13-и февруари във Варна ДКС.В мащабното, фантастично шоу „Мълния\",  иновативните технологии се преплитат с илюзия, магия, вълшебство и каскади.\n\t\t\t\t\tПрестижното списание „FORBES\" обяви Братя Сафронови  за „Илюзионисти номер 1 в Русия\". Братя Сафронови  са победители и в номинациите:  „World Best big illusion\" от международния фестивал „Wizard trophy\",   „Най-добро илюзионно шоу\" на ежегодната церемония на Fashion TV, носители са на премия за „Принос към световната илузия\" - „Wizard trophy\".Едни от най-впечатляващите номера на Братя Сафронови са:„Ходене по стена\" - номер в който Сергей Сафронов изкачва вертикална стена с височина 15 м., при температура минус 20 градуса по Целзий. „Опасен влак\" - номер в който през Илия Сафронов минава влак, а в кулминацията той остава невредим. Илюзията е готвена повече от три години. „Преминаване през стена\" - номер в който Сергей Сафронов преминава през тухлена стена на сграда, след което илюзионистът се показва през прозореца и.„Измъкване от аквариум под вода\" - номер в който Сергей Сафронов излиза от тесен аквариум пълен с вода за 1:30 м., освобождавайки се от белезници и четири катинара, заключващи капака на аквариума. Легендарната илюзия е изпълнена за първи път от великия Хари Худини през 1907 г. За последните 15 г., магическите шоу-спектакли на Братя Сафронови са изумили повече от 5 милиона зрители по света. Шоу-спектакълът „Мълния\" е подходящ и за възрастни и за деца. Братя Сафронови са в България по покана на Degris Events.Билетите се разпространяват в касите на НДК (София), ДКС (Варна), мрежата на Eventim, OMV, Office1, Orange, каса на Eventim в The Mall.  ", "date": "2018.01.09", "title": "„Илюзионисти номер 1 в Русия“ Братя Сафронови представят магическото шоу „Мълния“"}
{"url": "http://www.cross.bg/stydeno-pernik-ostana-1565038.html", "text": "/КРОСС/ Поредна авария е възникнала в топлопреносната мрежа на Перник, съобщи БНТ.Градът отново остана на студено, без парно.По първоначална информация част от детските градини работят - там са осигурени електрически печки за отопление. ", "date": "2018.01.09", "title": "Перник пак остана на студено"}
{"url": "http://www.cross.bg/vruzka-moskovski-bryuksel-1565044.html", "text": "/КРОСС/ Нова пътна връзка ще свързва Терминал 2 на софийското летище и бул. \"Брюксел\". Символичното пускане на движението направиха министърът на транспорта информационните технологии и съобщенията Ивайло Московски и столичният кмет Йорданка Фандъкова, предава news.bg.Пътната връзка за летище София с обхват от бул. \"Брюксел\" до ул. \"Мими Балканска\" е на обща стойност 13,7 млн. лв., а финансирането е осигурено от бюджета на Министерството на транспорта, информационните технологии и съобщенията.Министър Московски обясни, че това е един проект, който е започнал през 2004 г. \"Заварен от нас в състояние, което не позволяваше по никакъв начин да бъде продължен. С много големи усилия, съвместно със Столична община намерихме вариант, разбира се доста години след това, трябваше първоначално да консервираме обекта. Всички си спомняте как стърчаха само едни винкели от бетонови основи\", коментира Московски.Оценката на транспортния министър е, че това е пътна естакада с висока сложност на изпълнението. \"Една такава директна пряка пътна връзка, заедно с връзката, която успяхме да направим със Столичното метро със сигурност до голяма степен облекчават пътникопотока и гражданите, пътуващи към летището\", коментира Московски.\"Успяваме символично за председателството да бъде пусната тази естакада. Пожелаваме успех на председателството\", каза още транспортния министър.От своя страна столичният кмет изтъкна, че това е много важен обект за София, който облекчава движението в района. \"Тази директна връзка от центъра на София към летището спестява на квартал \"Дружба\" и на бизнес зоната, която се развива особено усилено през последните години, много тежко движение, спестява, разбира се и допълнителни емисии\", посочи Фандъкова.Столичният кмет призова шофьорите да бъдат внимателни и да се съобразяват с правилата за движение.От тук насетне пътната връзка ще се поддържа от Столична община. Визията на новия пътен участък е съобразена с визията на бул. \"Брюксел\".  ", "date": "2018.01.09", "title": "Пуснаха за движение естакадата, свързваща Терминал 2 и бул. \"Брюксел\""}
{"url": "http://www.cross.bg/germaniya-italiya-reda-1565045.html", "text": "/КРОСС/ Близо 200 членове на една от водещите италиански мафиотски организации бяха арестувани при операция в Италия и Германия, заяви днес полицията, цитирана от Ройтерс.При операцията е разбит голям клан на калабрийската мафия ндрангета, каза италианската полиция.Операцията е извършена съвместно с германските органи на реда. Според полицията мафиотските фамилии Фарао и Маринкола са се внедрили в бизнес дейности в Италия и Германия, в частност в сферата на виното, храните, събирането на отпадъци и погребалните услуги.Органите на реда заявиха, че редица обществени служители са заподозрени в корупция. Конфискувани са били активи на стойност около 50 милиона евро.  ", "date": "2018.01.09", "title": "Арестуваха 200 души при антимафиотска операция в Италия и Германия"}
{"url": "http://www.cross.bg/izostaven-bagazh-sgradata-1565039.html", "text": "/КРОСС/ Столичната полиция проверява сигнал за изоставен багаж.Според сигнала има изоставен багаж във сградата на Факултета по химия и фармация на Софийския университет \"Св. Климент Охридски\", намиращ се на булевард \"Джеймс Баучер\" в столичния квартал \"Лозенец\".Сградата е евакуирана. Районът около сградата също е отцепен. На място има екипи на полицията и пожарната, съобщава БНТ.В момента екипи на Дирекция Оперативно техническо издирване (ДОТИ) правят оглед на мястото.  ", "date": "2018.01.09", "title": "Проверяват изоставен багаж в София"}
{"url": "http://www.cross.bg/sigyrnost-konsyltativniya-suvet-1565049.html", "text": "/КРОСС/ Започна заседанието на Консултативния съвет за национална сигурност при президента Румен Радев. Темата е \"Роля на Република България за развитието на общата политика за сигурност и отбрана на ЕС в контекста на българското председателство на Съвета на Европейския съюз 2018\".На заседанието присъстват премиерът Бойко Борисов, външният министър Екатерина Захариева,  министърът на отбраната Красимир Каракачанов и икономическият му колега Емил Караниколов,  министърът на финансите Владислав Горанов, началникът на отбраната ген. Андрей Боцев. председателят на ПГ на ГЕРБ Цветан Цветанов, лидерът на БСП Корнелия Нинова, лидерът на ДПС Мустафа Карадайъ, на Воля Веселин Марешки.В сградата на президентството влязоха началникът на ДАНС Димитър Георгиев и председателят на парламентарната група на Обединените патриоти Волен Сидеров.Ще бъдат изслушани шест доклада - на министрите на отбраната, на външните работи, на икономиката, на образованието и на председателя на БАН.През октомври 2017 и държавният глава, и премиерът Бойко Борисов, и лидерът на БСП Корнелия Нинова се обявиха за обща европейска отбрана. В края на годината Радев обяви, че ще постави пред Консултативния съвет по национална сигурност темата за \"дефицит на държавническо мислене за секторите „Сигурност\" и „Отбрана\".По думите му решенията се вземали хаотично и \"на парче\".Заседанието на Консултативния съвет за национална сигурност ще се проведе два дни преди парламентът да започне работа след зимната ваканция на депутатите. За 11 януари е насрочено и официалното откриване на европредседателството.В края на м.г. имаше две заседания на Консултативния съвет за национална сигурност заради корупцията, но консенсус не бе постигнат. Мнозинството в парламента прие предложения от правителството антикорупционен закон, а преди три дни президентът наложи вето върху него, което се очаква да бъде отхвърлено.  ", "date": "2018.01.09", "title": "Премиерът, министри и партийни лидери влязоха на КСНС при президента Радев"}
{"url": "http://www.cross.bg/balkanite-sredizemnomorie-spomeni-1565046.html", "text": "/КРОСС/ На 10 януари 2018 г. от 13:30 ч. до 18:00 ч. в Европейския парламент в Брюксел евродепутатите Костадинка КУНЕВА (Европейската обединена левица/Северна зелена левица-Гърция), Георги ПИРИНСКИ (Прогресивен алианс на социалистите и демократите - България), Мария ГРАПИНИ (Прогресивен алианс на социалистите и демократите  - Румъния) и Неоклис СИЛИКИОТИС (Европейската обединена левица/Северна зелена левица - Кипър) организират изложба и конференция на тема: \"Балканите и Югоизточното Средиземноморие: Споделени спомени, общо бъдеще\".От 13:30 ч. във фоайето на третия етаж на сграда Алтиеро Спинели на ЕП фотографът Иво Хаджимишев представя своята фотоизложба, отразяваща споделеното културно наследство на територията на днешните Гърция, България, Румъния и Кипър.От  15:00 ч. в зала 5E2 в същата сграда се открива конференция с участие на изтъкнати изследователи и експерти от водещи университети и центрове, както и с редица европейски и национални представители по две основни теми: - „Споделени спомени\" - история, религия и цивилизация; - „Общо бъдеще\" - в един обновен Европейски съюз.Инициативата на четиримата евродепутати съвпада с българското и предстоящото румънско председателство на Съвета на ЕС, като предлага възможност за дискусия по актуализирането на европейските и национални политики за утвърждаването на Балканите и Източното Средиземноморие като реален фактор в полза на мира и стабилността и като мост между ЕС и Евразия, Близкия Изток и Северна Африка.  Предвижда се и дискусия с аудиторията, със студенти от четирите балкански страни, която ще бъде и своеобразен финал на цялото събитие. От българска страна в дискусията ще се включат преподаватели, докторанти и  студенти от Софийския университет „Св. Климент Охридски\".  ", "date": "2018.01.09", "title": "Конференция \"Балканите и Югоизточното Средиземноморие: Споделени спомени, общо бъдеще\" в ЕП утре"}
{"url": "http://www.cross.bg/satelit-shpionski-yspyal-1565040.html", "text": "/КРОСС/ Американски шпионски сателит, изстрелян с ракета на американската частна компания Space X от космодрума \"Кейп Канаверал\" в щата Флорида, не е успял да достигне орбита и се е загубил, съобщава \"Ройтерс\", позовавайки се на двама правителствени служители, пожелали анонимност.Секретният шпионски сателит, произведен от корпорацията Northrop Grumman, не е успял да се отдели от втората степен на ракетата \"Фалкон 9\" и вероятно се е разпаднал или е паднал в океана.Въпросният сателит е част от секретна мисия на американското правителство, за която се знае единствено, че се нарича \"Зума\". ", "date": "2018.01.09", "title": "Изгуби се шпионски сателит на САЩ"}
{"url": "http://www.cross.bg/obraza-full-hd-videokameri-1565041.html", "text": "/КРОСС/ Panasonic с гордост представя две 4K видеокамери (HC-VXF1 / HC-VX1) и една Full-HD видеокамера (HC-V800) с нов сензор и нов обектив за значително по-високо качество на образа. Всичките нови модели видеокамери имат изключителни оптични характеристики, като широкоъгълен 25mm обектив* и 24x оптично приближаване, а също така подобрена функция за автофокус с бързо и прецизно фокусиране при 4K и Full-HD, особено важно за видеозаснемането.Новите допълнения към обширното портфолио от висококачествени видеокамери на Panasonic посрещат нуждите на всички потребители - от видео-ентусиастите, търсещи висококачествено 4K видео, до семейства, които искат да съхранят безценните си моменти с впечатляващи образи.Създайте брилянтни видеоклипове дори на слабо осветени местаНовият голям BSI MOS сензор, с който са оборудвани 4K видеокамерите HC-VXF1/HC-VX1 и Full-HD видеокамерата HC-V800, комбиниран със светлосилния F1.8 обектив, подобрява качеството на снимане при слабо осветление с приблизително 70 процента, в сравнение с предишните 4K модели. Чрез потискане на шума при слаба осветеност, като например сцени на закрито и нощни пейзажи, могат да се заснемат идеалните кадри по всяко време и навсякъде.Първокласно видео с 4K качество С новите 4K видеокамери HC-VXF1/HC-VX1 на Panasonic можете да заснемете най-доброто от вашия свят с брилянтно качество на образа и висока 4K резолюция. Високоефективният обектив, отговарящ на строгите стандарти за разделителна способност и контраст на Leica Camera AG, намалява отблясъците и фантомните изображения, за да осигури запис на красиви образи по всяко време. Режимът 4K Photo позволява съхраняване на статични снимки от краткотрайни моменти, които не могат да бъдат уловени с огледално-рефлексен фотоапарат дори при снимане в серия.Изключителни способности за снимане отблизоНовият обектив Leica Dicomar (HC-VXF1/HC-VX1/HC-V800) се характеризира с мощно оптично варио 24x - от широк ъгъл 25mm* до телефото 600mm. Четворната система за управление на обектива, наречена 4-Drive Lens System, работи с четири независими групи лещи, за да постигне оптично варио 24x в изключително компактно тяло. При широкоъгълна позиция на вариото, в един кадър може да бъде обхваната голяма група хора заедно с околния пейзаж, а с помощта на въртящия се LCD могат да бъдат направени и впечатляващи селфи снимки.Новият хибриден оптичен стабилизатор на образа елиминира размазването на картината, причинено от треперенето на ръката Оптичният стабилизатор на образа в 4K видеокамерите HC-VXF1/HC-VX1 и Full-HD видеокамерата HC-V800 е разработен на базата на предишния 5-Axis HYBRID O.I.S. + (5-осев хибриден оптичен стабилизатор на образа плюс), който сега е усъвършенстван с още две технологии: Ball O.I.S. System и Adaptive O.I.S. Системата Ball O.I.S. System намалява износването на задвижващия модул и значително подобрява коригирането и на най-малкото потрепване на ръката. Адаптивният оптичен стабилизатор на образа Adaptive O.I.S. автоматично оптимизира действието на стабилизатора чрез регулиране на механичното му управление според позицията, условията на снимане и потребителските характеристики. Новият хибриден оптичен стабилизатор на образа HYBRID O.I.S. още повече намалява размазването на картината, причинено от треперенето на ръката, включително при голямо приближаване, с което дава възможност да се записват чисти образи и пълноценно използване на мощното 24x оптично варио. Функцията Level Shot (Изравняване на нивото) автоматично отчита и коригира наклона на заснеманите образи.Професионални резултати с електронен визьор и ринг за ръчни настройки4K видеокамерата от най-висок клас HC-VXF1 на Panasonic е оборудвана с модерни, високоефективни функции, които ще удовлетворят професионалистите и амбициозните фенове. Накланящият се визьор улеснява заснемането на желаните кадри при всякакви условия, а рингът за ръчни настройки дава възможност за прецизно настройване на фокуса, ириса и вариото. Превключването между настройките се извършва бързо и лесно с помощта на два отделни ключа - Manual/Auto (Ръчна/Автоматична настройка) и Focus/Iris/Zoom (Фокус/Ирис/Варио). За да отговори на разнообразните изисквания и нужди на потребителите, HC-VXF1 предлага и други функции, типични за професионалните видеокамери, като Регулируем баланс на бялото в диапазона от 2 000 K до 15 000 K, Увеличение/Пик на фокуса и Потребителски бутон.Функция 4K изрязване, позволяваща да уловите безпогрешно моментите, които се случват веднъж в живота4K изрязване (4K Cropping) е оригинална функция на Panasonic, налична при HC-VXF1 и HC-VX1. Тя позволява заснемане на широкоъгълни  4K видеоматериали, след което лесно да се редактират и запаметят във Full-HD формат, като се приложат различни ефекти, например приближаване или промяна на зрителния ъгъл.  Към функцията 4K изрязване сега са добавени нови възможности, като Post Auto Tracking (Изрязване с автоматично следене), позволяваща например да заснемете бързо движещо се дете в 4K формат с автоматично следене на лицето му и след това да извлечете Full-HD видео, при което лицето не излиза извън кадър и същевременно се добавя ефект на стабилизиране на образа. Новата функция Post Manual Tracking  (Изрязване с ръчно следене) позволява просто да докоснете обектите, извършващи непредвидими движения, на екрана и да ги следите интуитивно с пръст, като променяте зрителния ъгъл. И, функцията Post Close-up (Фиксирано изрязване) е идеална за ситуации, при които има незначителни движения и в кадър влизат нежелани елементи - можете да заснемете по-широкообхватен 4K образ, от който след това да изрежете само нужната ви част.Видео в кинематографичен стилВсичките нови 4K модели (HC-VXF1/HC-VX1/HC-V800**) са оборудвани с функцията Кинематографични ефекти, която позволява използване на техники за снимане, присъщи за киното, като Бавно и Бързо видео, Бавно варио и Dolly Zoom. Тези компактни 4K видеокамери предлагат неповторимо забавление при заснемането на видеозаписи в кинематографичен стил. ", "date": "2018.01.09", "title": "Panasonic представя две нови 4K видеокамери и Full-HD видеокамера от висок клас "}
{"url": "http://www.cross.bg/osigyritelen-dohod-stranata-1565047.html", "text": "/КРОСС/ Националният осигурителен институт обявява, че размерът на средния осигурителен доход за страната за месец ноември 2017 г. е 851,25 лв. Средномесечният осигурителен доход за страната за периода от 01.12.2016 г. до 30.11.2017 г. е 815,96 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец декември 2017 г., съгласно чл. 70, ал. 2 от Кодекса за социално осигуряване. ", "date": "2018.01.09", "title": "851,25 лева е бил средният осигурителен доход през ноември"}
{"url": "http://www.cross.bg/kynchev-imynizatziya-epidemiya-1565028.html", "text": "/КРОСС/ „В Гърция в момента има повече от 900 случая на болни. В Македония и Сърбия също има случаи. За предстояща епидемия не може да се говори, защото надали ще я допуснем. Искаме да напомним и на личните лекари, и на родителите да проверят имунния статус на децата си и където има неизпълнена имунизация, да бъде направена\", посъветва в „Здравей, България\" здравният инспектор д-р Ангел Кунчев по повод сериозната заболеваемост от дребна шарка в съседните страни.„От март до август миналата година се сблъскахме с малък епидемичен взрив. Това ни показа, че не сме толкова зле. Вирусът е много заразен и се предава много лесно\", допълни експертът.Вирусът се насочва към нервната система. В някои случаи дава много тежки менингити и енцефалити. При закъсняло лечение понякога усложненията са много сериозни. В 90% от случаите болестта преминава без остатъчни явления, поясни д-р Кунчев.Превенцията е навременната имунизация. ", "date": "2018.01.09", "title": "Д-р Кунчев: Няма да допуснем епидемия от морбили"}
{"url": "http://www.cross.bg/markovski-angelov-nego-1565029.html", "text": "/КРОСС/ Профилът на убиеца от Нови Искър не съвпада с този на Росен Ангелов, смята адвокатът Марин Марковски, в коментар пред бТВ. По думите му блудник педофил няма как да извърши подобно престъпление.„Блудникът е действително затворен човек. Педофилията е едно много мъчително страдание, което съпътства сексуалния начин на живот на някои хора. Много е мъчително и за околните. Блудникът е в изключително ужасно положение, ако попадне в затвора. Там деветият кръг на ада ще е детска градина\", поясни Марковски.„Той се е криел да не отиде в затвора. При него е било задача номер едно да се крие. Тази психология на блудника трудно се вписва с вампиро-убиеца. Блудниците са интровертни, стават активни, само ако има момиченце, което да заплува в обърканото им либидо\", поясни още Марковски.„Действително точният изказ има много въпросителни, въпреки категоричното становище на полицията, че Росен Ангелов е убиецът\", допълва Марковски.Той коментира още, че от полицията трябва да кажат ДНК материалът, който за тях категорично доказва, че Ангелов е убиецът, откъде точно е дошъл.„Не може да се разсъждава, че той е отишъл там да пие вода или вино. Този въпрос е много важен, а по него няма яснота\", категоричен е Марковски.Той добави също, че ДНК експертиза няма как да се извърши за толкова кратък период от време, ако е намерен косъм без луковица на него.„Когато той стреля, там има трима мъже. Тези трима мъже най-малката реакция е да хукнат да излязат през прозореца. Изисква се време докато простреляш единия, другите наблюдават това нещо. Да се убият пет човека на куп без да има съпротива, без да има реакция, действително е нещо доста подозрително\", допълва Марковски.„Пътят към истината е в съмнението. Полицията стояха по гори и паланки, да им отдадем дължимото. Но дължат на обществото пресконференция с фактите\", категоричен е адвокатът. ", "date": "2018.01.09", "title": "Адв. Марковски: Профилът на убиеца от Нови Искър не съвпада с Росен Ангелов"}
{"url": "http://www.cross.bg/edin-ot-naii-golemite-germanski-sindikati-prizova-za-stachka-v-nad-kompanii-1565034.html", "text": "/КРОСС/ От днес могъщият германски синдикат И Ге Метал (IG Metal) планира да засили натиска си върху работодателите в сектора и призовава за протестни действия в 143 компании.Синдикатът, който обединява работниците в металургията, започна миналата седмица протести за по-добри условия на труд, увеличение на заплатите със 6 на сто и намаляване на работното време от 35 на 28 часа седмично.  ", "date": "2018.01.09", "title": "Един от най-големите германски синдикати призова за стачка в над 140 компании"}
{"url": "http://www.cross.bg/miliarda-dolara-godina-1565030.html", "text": "/КРОСС/ Щети за милиарди долари са нанесли природните бедствия в САЩ, като изминалата година е била рекордна в това отношение. Урагани, наводнения, пожари засегнаха различни части на страната. След като лед скова Източното крайбрежие, последните новини са от Калифорния, предава БНТ.Буря и проливен дъжд се стовариха над Калифорния - щатът, който само преди месеци бе опустошен от пожари. Има опасност от кални свлачища и това наложи поставянето на пясъчни диги във винения район. Вероятността да бъдат засегнати отново окръзите Сонома и Мендосино е голяма. Части от тях бяха унищожени от пожарите през октомври, които доведоха до смъртта на 44 души и разрушиха близо 9 хиляди домове.Изминалата година е била рекордна за САЩ от гледна точка на щетите, понесени от природни бедствия. Равносметката е 16 стихии - 8 бури, три урагана, 2 наводнения, пожар, суша, сняг и лед. Според изчисленията на Националното управление за океански и атмосферни изследвания всички те са нанесли щети за общо 306 милиарда долара.Пожарите в Калифорния са стрували 18 милиарда долара, загубите от урагана Харви се оценяват на 125 милиарда долара, а от ураганите \"Мария\" и \"Ирма\" - съотвенто на 90 и 50 милиарда долара. 2017 -та е била третата най-гореща година за повече от век насам.  ", "date": "2018.01.09", "title": "Рекордни щети от природните бедствия в САЩ"}
{"url": "http://www.cross.bg/ostavka-ministur-ministurut-1565031.html", "text": "/КРОСС/ Още една промяна в британското правителство. След като вчера министър-председателят Тереза Мей обяви кои министри си тръгват от нейния кабинет, тази нощ стана ясно, че министърът на образованието Джъстин Грийнинг е подала оставка.Дълга среща снощи между министър-председателя Тереза Мей и министъра на образованието Джъстийн Грийнинг и една оставка. Според някои информации Грийнинг не е приела понижение в министерството и е предпочела да си тръгне от правителството в Лондон. Вероятно мястото ѝ ще заеме досегашният ѝ заместник.По-рано оставка подаде и британският министър за Северна Ирландия Джеймс Броукъншайър. Той изтъкна здравословни причини и ще бъде заменен от Карън Брадли, която досега бе министър на цифровите технологии, културата, медиите и спорта.Една от най-ключовите промени в кабинета е тази на първия вицепремиер Деймиън Грийн. Той бе принуден да подаде оставка, след скандал с порнографски снимки. На мястото му сяда досегашният министър на правосъдието Дейвид Лидингтън, но той няма да носи титлата първи вицепремиер, а държавен секретар.Министрите \"тежка категория\" в кабинета, които са на първа линия в преговорите между Лондон и Брюксел, запазиха постовете си. Това за министърът на финансите Филип Хамънд, министърът на външните работи Борис Джонсън, министърът за Брекзит Дейвид Дейвис и министърката на вътрешните работи Амбър Ръд.Според британски медии Тереза Мей може да създаде нов пост на министър, натоварен с подготовката на Великобритания за евентуална липса на финално споразумение с Брюксел. ", "date": "2018.01.09", "title": "Още една промяна в кабинета на Тереза Мей"}
{"url": "http://www.cross.bg/podobni-bulgariya-poveche-1565032.html", "text": "/КРОСС/ За няколко дни около и след Нова година счетоводството на държавата е на много минус:1. Потоци от статии в чуждите медии за корупцията в България, приет нефел закон за борба с нея, върнат от президента.2. Увеличена цена на водата, на тока и на някои други стоки - зад завесите.3. Намирисващо решение за Банско, в полза на определени структури.4. Поява на странен социален пол, неизвестен в близкия Космос.5. Прострелян директор на отдел „Фискален контрол\" в НАП в София6. Самоубилият се рейнджър (или каквото и да е) Росен Ангелов - „ Горският човек\", набеден за хладнокръвен масов убиец с по един (после - много повече от няколко за всеки) куршум. Брилянтна операция по неговото залавяне на МВР, Прокуратура и намирисващ съд, пуснал срещу „подписка\" повече от 9 години издирвания „масов убиец\" и т.н. „Български народни приказки\" , Т.U. (неидентифициран трети пол).7. Показен разстрел на бизнесмена Петър Христов, бивш член на благородническата групировка СИК.8. Поредна пропаднала част от скъпата-прескъпата ограда на границата с приятелска Турция.9. Блокиран център на София за Европредседателството.10. Намръщени, шокирани и треперещи (най-вече за децата си) граждани на България.Въпроси:1. Що за Европейски съюз е този, в който се случват подобни дивотии?2. Не е ли време за тези „инциденти\" да се обвини Путин? А ако той не е виновен, то кой е виновен за подобни изстъпления? Зелените човечета?3. Ще останат ли българи в тази пропадаща страна до края на календарната година?4. Ако продължават подобни инциденти, няма ли да се въведе извънредно положение (или поне за охрана на евродепутатите)?5. Ще бъде ли накрая отчетена годината като „поредната успешна\" от управляващия политически картел?6. Има ли алтернатива сегашното управление, уважаеми г-н Доган? Вероятно има, но не в сегашната опозиция, вероятно?7. Кой ще свърши работата по промяната, все пак?Проф. Боян Дуранкев, Фейсбук ", "date": "2018.01.09", "title": "Умопомрачената „демократична“ държава на политиците „без алтернатива“"}
{"url": "http://www.cross.bg/vsichko-optimizum-rysiya-1565036.html", "text": "/КРОСС/ Хората в Русия гледат вече по-оптимистично на ситуацията и в страната като цяло, и в своя личен живот, пише \"Известия\".Социалните нагласи през 2017 доста надхвърлят по оптимизъм данните от 2015 и 2016 г. Според 73 на сто от запитаните в Русия всичко е наред, а 83 на сто са доволни и от личните си успехи. Това са данни от допитване, изпратени във вестника от социологическия център ВЦИОМ.Степан Лвов от центъра отбелязва, че преди половин година жителите на Русия са имали съмнения дали е намерен изход от трудното положение, в което страната се намира от 2015 г. насам. Сега обаче по думите му те се чувстват напълно комфортно и смятат, че във федерацията всичко върви, както му е редът.\"Някои все още са под влияние на инерцията, смятайки, че трябва да са готови за най-лошия сценарий - за всеки случай. Сега те са към една трета. С подобряване на нагласите кризисните очаквания неизбежно ще стихват\", смята социологът от държавния ВЦИОМ.Според Константин Калачов, аналитик от друг мозъчен център - \"Политическата експертна група\", истинският оптимизъм идва не от убеждението, че всичко ще бъде наред, а че не всичко ще бъде лошо, посочва вестникът, цитиран от Би Би Си.\"Най-трудното (за Русия) наистина вече отмина. При това хората са уморени от социалния песимизъм и вече не го искат. Очакванията за бъдещето са предпазливи, но позитивни, а най-лошото вече не ни плаши. В обществото се формира все по-ясно търсене на оптимизъм и позитивни неща. Ако съдим по съдържанието на новините, това търсене намира отклик\", коментира пред \"Известия\" Калачов.   ", "date": "2018.01.09", "title": "Социология: Оптимизмът у руснаците се повишава"}
{"url": "http://www.cross.bg/armiya-izrael-teritoriya-1565035.html", "text": "/КРОСС/ Сирийската армия съобщи в декларация, цитирана от държавните медии, че Израел е нанесъл въздушни и ракетни удари срещу сирийската територия тази нощ и рано сутринта, предава Ройтерс.Сирийската противовъздушна отбрана е улучила израелски самолет и е прехванала някои от ракетите, изстреляни от израелска територия, се казва в декларацията на сирийската армия. ", "date": "2018.01.09", "title": "Израел нанесе въздушни и ракетни удари срещу Сирия"}
{"url": "http://www.cross.bg/vuzdyha-sofiya-pokazva-1565037.html", "text": "/КРОСС/ София беше затисната от опасен смог вчера, а такъв ще е случаят най-вероятно и в днешния ден, като се има предвид мъгливото време.Качеството на въздуха над столицата е силно влошено, показва справка в интерактивната карта за замърсяването на фондация \"Код България\".Десетки станции отчитат завишени нива на фини прахови частици във въздуха. Стойностите са десетки пъти над нормата.Силно замърсен е въздухът и в Пловдив.Информацията в сайта airtube.info показва, че въздухът в почти всички части на София е замърсен драстично над нормите, като най-мръсен е въздуха в квартал Овча Купел. ", "date": "2018.01.09", "title": "Опасен смог затисна София и Пловдив"}
{"url": "http://www.cross.bg/direktno-technics-zadvizhvane-1565033.html", "text": "/КРОСС/ София, България, 8 януари 2018 г. - Продължавайки развитието на прочутата си технология за директно задвижване и утвърждавайки изключително високото качество на продуктите си, Technics разширява своята линия от първокласни аудио компоненти Reference Class с два нови грамофона с директно задвижване SP10-R и SL-1000R. Създадени да извлекат най-доброто от аналоговия винил, грамофоните с директно задвижване от легендарната серия SP-10 и съпътстващите ги системи с директно задвижване станаха синоним на високо качество на звука, и носят символите на марката Technics, която продължава да печели лоялността и възхищението на аудиофилите от цял свят. Изградени върху това забележително наследство, SP10-R и SL-1000R създават нови стандарти в модерната грамофонна Hi-Fi технология и водят аудио индустрията към нова ера.Достигане на нови нива за безупречно звученеSP10-R е оборудван с безколекторен електродвигател за директно задвижване с двоен ротор и намотки от двете страни. Този електродвигател с общо 12 полюса и 18 намотки създава висок въртящ момент и задвижва тежкия диск с изключителна стабилност. Резултатът е много устойчиво въртене с коефициент на детонации само 0.015% или по-малко, което се счита и за гранична стойност на измерването.Тежката част на диска е изработена от месинг с дебелина 10 милиметра, подсилен по периферията с волфрам.  Месинговата тежест е разположена върху лята алуминиева основа. Така конструираният диск има обща маса приблизително 7.9 кг. и инерционен момент приблизително 1 тон.см2. Задната повърхност на диска е покрита с гума, която ефективно поглъща нежеланите вибрации. По този начин е образувана трислойна структура за още по-висока устойчивост и по-добри характеристики на поглъщане на вибрациите.За максимално потискане на шума, контролният модул е отделен от основния блок, а импулсното му електрозахранване използва уникална технология за подаване на напрежение с минимален шум през специално разработена „схема за понижаване на нежелания шум\". Освен това, комуникацията между основния блок и контролния модул е реализирана така, че да бъде максимално надеждна и устойчива на околния шум. Тези мерки за намаляване на шума позволяват на SP-10R да постигне най-високото в света отношение сигнал/шум.Постигане на оптимално качество с изключително рамо и шасиСистемата Technics SL-1000R включва универсално S-образно рамо, изработено от лека магнезиева тръба. Рамото има оптимално закрепване с карданно окачване и се характеризира с висока чувствителност към движението, постигната благодарение на прецизното сглобяване и регулиране, извършено от водещи японски специалисти. По този начин рамото точно следва браздата на грамофонната плоча. За осигуряване на максимална чистота и реалистичност на звука, вътрешното окабеляване на рамото е реализирано с проводници от безкислородна мед (OFC), така че да предава цялата чистота и енергия на музикалния сигнал, възпроизведен от дозата, без да го заглушава.Шасито, на което е монтирано рамото, е силно интегрирано с диска. За да бъде рамото максимално защитено, лагерите на рамото, лагерите на диска и игличката остават в постоянно положение, създавайки структура, която се влияе минимално от вибрациите, породени от твърдостта на шасито.Надграждане, а не подмяна на богатото наследство на изключителните грамофони и системи с директно задвижванеSP-10R е конструиран така, че да бъде напълно взаимозаменяем с предходните модели от серията SP-10, като SP-10MK2 и SP-10MK3. За да могат потребителите да продължат да използват  шасито и дисковия модул от тези модели, формата и разположението на винтовете са направени така, че да осигурят пълна обратна съвместимост. Контролният модул също е с формата и размерите на захранващия модул на SP-10MK2 за безпроблемна взаимозаменяемост.Technics: наследството продължава Основното предимство на технологията с директно задвижване е запазване качеството на звука. То не се влошава от колебанията във въртенето и вибрациите при предаването на движението между електродвигателя и диска, които са характерни за традиционните технологии и конструкции. SP-10R и SL-1000R са част от дълга и успешна линия първокласни грамофони. Technics представя първия в света грамофон с директно задвижване SP-10 през 1970 година. Благодарение на високото качество и надеждност, серията SP е високо оценена и използвана в професионални ефирни радио-станции и боготворена от аудиофилите в цял свят.С призвание да създава емоционални преживявания и да пренесе силата на музиката до всички, Technics от десетилетия е в основата на музикалните постижения. От появата и успеха на хип-хопа до бързото израстване на известни диджеи и даване възможност на аудиофилите да чуят музиката точно така, както нейните създатели биха желали, Technics е и ще остане марката, към която лидерите в своята област се обръщат, когато търсят безкомпромисно качество и надеждност. ", "date": "2018.01.09", "title": "Technics представя две нови попълнения в престижната си линия Reference Class"}
{"url": "http://www.cross.bg/beshe-prostrelyan-petur-1565021.html", "text": "/КРОСС/ Продължава разследването на убийството на Петър Христов. Бизнесменът беше прострелян показно посред бял ден на столичния бул. \"България\".Полицията работи по няколко версии, но основната е, че разстрелът е свързан с бизнес делата на 49-годишния мъж.Той беше прострелян пред офиса си с 8 куршума, а по-късно почина в болницата.Работата на следователите продължава. ", "date": "2018.01.09", "title": "Търсят убиеца на Петър Христов"}
{"url": "http://www.cross.bg/srok-dvizhenieto-ogranicheno-1565019.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 5° до + 8°.Времето над страната е предимно облачно.Слаб до умерен вятър духа в областите: Варна, Русе и Смолян.Дъжд вали по Черноморието в обл. Добрич.Пътните настилки в по-голямата част от страната са сухи, на местата с мъгла - влажни, а по усойните и планински райони частично заскрежени и обработени.Намалена видимост поради мъгла: - до 20 м в районите на Деветак и Дюлински проход /обл. Бургас/ и Сливен и Котел /обл. Сливен/;- до 50 м в районите на Карнобат и Пода /обл. Бургас/, по речните корита /обл. В.Търново/, Бяла Слатина, Алтимир и Борован /обл.Враца/, Летница и Дойренци /обл. Ловеч/, Перник и Извор /обл. Перник/, Твърдица и Н. Загора /обл. Сливен/, ССТ /обл. София/, Ст. Загора, Богданово, Раднево, Гълъбово, Главан и Средец /обл. Ст. Загора/, Антоново /обл. Търговище/, Хитрино, Мътница и Никола Козлево /обл. Шумен/.- от 50 до 150 м в почти целите области Варна, Добрич, Плевен, Разград, Русе, Търговище, Хасково и Ямбол;- до 100 м в районите на Благоевград, Кресненското дефиле и с. Баня /обл. Благоевград/, Айтос и Драганци /обл. Бургас/, Ел. Пелин, Сливница, Драгоман и Костинброд /обл. София/;- до 150 м в районите на Луковит, Тетевен и Дерманци /обл. Ловеч/, и гр. Монтана;- до 200 м в района на АМ Хемус /обл. Шумен/.ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:•\tАвтомагистралите; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": Област София: Движението по АМ \"Хемус\" в тунел \"Топли дол\" в посока София се осъществява в една лента, поради поетапни планови ремонтни дейности по осветителните уредби в активна 1, активна 2 ленти и изпреварваща и активна 2 ленти. Движението се извършва поетапно в изпреварващата и активна 1 ленти. Срок 09.01.2018 г.; Движението по АМ \"Хемус\" в тунел \"Топли дол\" посока Варна се осъществява в една лента, поради поетапни планови ремонтни дейности по осветителните уредби в активната и изпреварваща ленти. Движението се извършва поетапно в изпреварващата и аварийна ленти. Срок 10.01.2018 г.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.01.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 15.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: няма ограничения.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.09", "title": "Шофирайте внимателно, на много места в страната има мъгла"}
{"url": "http://www.cross.bg/prezidentut-sigyrnost-svikva-1565020.html", "text": "/КРОСС/ Президентът Румен Радев свиква заседание на Консултативния съвет за национална сигурност. Това съобщиха от прессекретариата на държавния глава.Заседанието ще започне от 10.30 часа на „Дондуков\" 2 на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\". ", "date": "2018.01.09", "title": "Президентът свиква КСНС"}
{"url": "http://www.cross.bg/sofiya-letishte-terminal-1565022.html", "text": "/КРОСС/ Новият път до Летище София е готов.Министърът на транспорта Ивайло Московски и кметът на София Йорданка Фандъкова ще открият новата  връзка от бул. „Брюксел\" до летище София.Проектът включва директен път до Терминал 2, както и две връзки с Терминал 1. Строителството започна през септември 2016 г. ", "date": "2018.01.09", "title": "Откриват новия участък от бул. „Брюксел\" към Летище София"}
{"url": "http://www.cross.bg/yurist-pisatel-stefan-1565018.html", "text": "/КРОСС/ Бойко Василев, журналистБойко Пенков, зам.-министър на здравеопазванетоВаско Жеков, писателВенцислав Мартинов, хуморист, режисьорЕкатерина Бончева, член на Комисията по досиетатаКостадин Бонев, режисьорНина Добрев, канадска актриса с български корениДоц. д-р Райна Николова, медиен експертРосен Кожухаров, юрист, бивш главен секретар на президента ПлевнелиевСветлин Михайлов, юристСтефан Личев, бизнесмен и политикПроф. Стефан Брезински, езиковедТодор Скримов, волейболистЦветан Северски, писателЯвор Милушев, актьор, бивш депутат  ", "date": "2018.01.09", "title": "На 9 януари са родени"}
{"url": "http://www.cross.bg/koreya-yuzhna-severna-1565023.html", "text": "/КРОСС/ Северна и Южна Корея започнаха преговори на високо равнище за нормализиране на отношенията помежду им.Това е първата подобна среща от две години насам. Освен акцент на разговорите е евентуалното участие на Северна Корея в Зимните олимпийски игри през 2018 г. Те ще се проведат в Южна Корея следващия месец.Преди началото на срещата, Южна Корея заяви, че ще повдигне въпроса за подобряване на двустранните отношения като цяло. ", "date": "2018.01.09", "title": "Северна и Южна Корея започнаха преговори на високо равнище"}
{"url": "http://www.cross.bg/petkov-instryment-bivshiyat-1565027.html", "text": "/КРОСС/ „Не бих търсил политически контекст при убийството на бизнесмена Петър Христов. При всички положения ще има тежки отражения. Случиха се две брутални престъпления. Привърженик съм на това службите да бъдат оставени да си свършат работата както трябва\", заяви в „Здравей, България\" бившият вътрешен министър Румен Петков.„Вчерашното убийство е удар срещу управлението. Личното ми разбиране обаче е, че целта не е то\", уточни той. Петков изрази надежда убийството да бъде разкрито.„Ако София беше опасана с камери, нещата щяха да изглеждат по друг начин\", на мнение е бившият министър.По думите му медиите трябва да бъдат партньор на МВР, а не инструмент за притискането му.Той направи иронична препратка към шесторното убийство в Нови Искър.„Надявам се, че до обяд няма да намерим убиецът самоубил се. Не може за един човек, за когото се изважда психопортрет колко е коварен, брутален и подготвен, изведнъж да си сложи заглушител и да се застреля\", на мнение е Петков.„Когато гледаш на разследването като на инструмент за PR и манипулация, обикновено резултатът е този, който видяхме\", допълни той.„Лично аз считам, че това е извършителят, но никъде не се излезе с ясно обяснение, че дали убийствата са извършени с едно оръжие\", заяви Румен Петков.  ", "date": "2018.01.09", "title": "Петков: Убийството на Петър Христов е удар срещу управлението"}
{"url": "http://www.cross.bg/snyag-sahara-pystinyata-1565026.html", "text": "/КРОСС/ В пустинята , съобщи алжирския вестник ТСА.По данни на изданието снеговалежът е започнал в неделя сутринта в района на град Аин Сефра в северната част на Алжир.Снежната покривка е достигнала 40 см. До вечерта обаче той се е стопил.Вестникът припомня, че за последните 37 години сняг е валял в пустинята общо четири пъти, като последният случай бе през декември 2016 година.  ", "date": "2018.01.09", "title": "Пустинята Сахара побеля от сняг"}
{"url": "http://www.cross.bg/merki-skopie-borbata-1565025.html", "text": "/КРОСС/ Македония взима спешни мерки в борбата с мръсния въздух - общественият транспорт в Скопие ще бъде временно безплатен.Правителството отчете, че замърсяването в Скопие е четири пъти над допустимите нива на безопасност. Като част от мерките за справяне с проблема, властите забраниха тежкотоварните превозни средства да влизат в центъра на града.Бременните жени и хората над 60 години ще бъдат извинени от работа.Емисиите от предприятията, димът от отоплителните печки с дърва и изгорелите газове от старите автомобили са основен проблем в македонската столица.Новите мерки ще останат в действие, докато нивата на замърсяването спаднат. ", "date": "2018.01.09", "title": "Македония взима спешни мерки в борбата с мръсния въздух"}
{"url": "http://www.cross.bg/zapis-ghs-video-1565024.html", "text": "/КРОСС/ Panasonic с гордост представя новия цифров безогледален фотоапарат със сменяема оптика LUMIX GH5S, който се характеризира с разширени възможности за запис на видео и подобрено качество на образа при снимане в условията на слабо осветление. Предназначен за професионални фотографи и видеооператори, LUMIX GH5S постига най-високата светлочувствителност и качество на образа в историята на фотоапаратите LUMIX.Новият 10.2-мегапикселов Digital Live MOS сензор с технология Dual Native ISO и процесорът Venus Engine пресъздават прецизно дори тъмните части от изображението, като позволяват снимане с изключително висока максимална светлочувствителност ISO 51200. Сензорът поддържа различни екранни съотношения и притежава достатъчно голям потенциал за запазване на един и същи зрителен ъгъл и едно и също фокусно разстояние при запис на снимки с екранни съотношения 4:3, 17:9, 16:9 и 3:2. Сензорът поддържа и 14-bit RAW формат, осигуряващ по-голяма гъвкавост при последващи професионални обработки.LUMIX GH5 е първият в света*1 цифров безогледален фотоапарат със сменяема оптика, с който може да се записва 4K 60p / 50p видео, а новият LUMIX GH5S отново установява нови стандарти, предлагайки за първи път в света запис на 4K 60p / 50p видео в Cinema 4K (4096x2160) формат*2. Също така, фотоапаратът може да извършва вътрешен запис на 4:2:2 10-bit видео*3, какъвто се използва при филмовата продукция за още по-прецизно пресъздаване на цветовете. LUMIX GH5S записва и 4:2:2 10-bit 400-Mbps All-Intra видео във формат Cinema 4K 24p, както и 4K 30p/25p/24p и 200-Mbps All-Intra видео във Full-HD формат. Няма ограничения за продължителността на записа*4 както при Full-HD, така и при 4K видео. LUMIX GH5S поддържа също и запис на 4K HDR видео в режим Hybrid Log Gamma (HLG), избран от Photo Style. При HLG е наличен и режим на запис с ниска побитова скорост 4K HEVC, който дава възможност записът да се възпроизвежда на аудио/видео оборудване, поддържащо метода на компресия HEVC, като 4K HDR телевизорите на Panasonic.Използването на Variable Frame Rate (VFR) позволява запис на видео със забавен или ускорен каданс при резолюция C4K/4K (60 кадъра в секунда, максимум 2.5 пъти по-бавно при 24p) или FHD (240 кадъра в секунда, максимум 10 пъти по-бавно при 24p). Функцията V-LogL е инсталирана фабрично във фотоапарата, така че не е необходимо потребителите да закупуват Ключ за актуализация на софтуера, за да я използват. LUMIX GH5S поддържа Time Code IN/OUT (Вход/изход за времеви код) чрез синхро-терминала за светкавицата, BNC кабел и предоставен BNC преходник. Синхронизацията с времеви код значително улеснява нелинейния монтаж на заснетите материали с различни фотоапарати. Поддържа се и линеен аудио вход чрез 3.5mm микрофонен жак.Технологията DFD (Depth From Defocus)*5 и ултра-бързата обработка на сигналите спомагат за постигане на високоскоростен автофокус за приблизително 0.07 секунди*6 и високоскоростно снимане в серия с 12 (AFS) / 8 (AFC) кадъра в секунда в 12-bit RAW формат и 11 (AFS) / 7 (AFC) кадъра в секунда в 14-bit RAW формат. Освен използването на общо 225 зони на фокусиране, за по-прецизен автофокус са налични и режимите Разпознаване на лице/око, Автофокус със следене, Автофокус в 1 зона и Точков автофокус. Режимът 4K PHOTO (4K фотография) позволява високоскоростно снимане с 60 кадъра в секунда и приблизителна еквивалентна резолюция 8 мегапиксела.Като фотоапарат с подобрени характеристики за снимане при слабо осветление, LUMIX GH5S може да фокусира дори при -5EV осветеност в режим Low Light AF (Автофокус при слабо осветление), благодарение на по-голямата чувствителност и оптимизираната настройка на сензора. Друга практична функция е Live View Boost, която дава възможност за проверка на композицията, дори при пълна тъмнина, чрез повишаване на чувствителността само за преглед на живо. В Нощен режим менютата на екрана се изобразяват в червено, което е по добре за зрението при снимане на тъмно. Степента на увеличение на екрана на MF асистента е повишена от традиционните 10x на 20x, което е удобно, особено при астрономическа фотография. За здравина и устойчивост дори при тежки полеви условия, предното и задното шаси на GH5S са отлети от магнезиева сплав. Фотоапаратът е устойчив не само на водни пръски*7 и прах, но също така и на замръзване до -10 градуса. GH5S е оборудван с два слота за SD карти памет, отговарящи на стандартите за голям капацитет и висока скорост UHS-II и Video Speed Class 60. Потребителите могат гъвкаво да избират между различни методи на запис - Щафетен запис (Relay Recording), Резервен запис (Backup Recording) и Разпределен запис (Allocation Recording). Предвиден е и HDMI конектор от тип A.GH5S има голям Live View визьор (LVF) с висока степен на увеличение, приблизително 1.52x / 0.76x (приравнено към 35mm фотоапарат) и гладко изобразяване с честота 120 кадъра в секунда. Високопрецизният и високоскоростен OLED (Organic Light-Emitting Diode) екран на визьора е с разделителна способност 3680K точки и 100% зрително поле. В допълнение към двата диска за настройки е предвиден и джойстик за по-интуитивни и гъвкави операции.GH5S предлага Bluetooth и Wi-Fi® свързаност за по-гъвкаво и лесно заснемане, и незабавно споделяне на изображения. Поддръжката на Bluetooth 4.2 (наречен BLE: Bluetooth Low Energy) дава възможност за постоянна връзка със смартфон или таблет при минимална консумация на енергия. По отношение на Wi-Fi връзката, 5GHz (IEEE802.11ac)*8 може да се избере в допълнение към конвенционалния честотен обхват 2.4GHz (IEEE 802.11b/g/n) за още по-сигурна и стабилна комуникация.За удължаване живота на батерията и за по-стабилен захват е предвиден батерийният грип DMW-BGGH5 (предлага се отделно). XLR микрофонният адаптер DMW-XLR1 (предлага се отделно) позволява запис на висококачествен звук с висока резолюция*9 от външен XLR микрофон.Новият LUMIX GH5S внася повече иновации в творческия работен процес и достига до още по-големи висоти в заснемането на висококачествени изображения дори при слабо осветление, които значително разширяват възможностите на фотографите и видеооператорите.*1 4K 60p/50p (за цифров безогледален фотоапарат със сменяема оптика), 4:2:2 10-bit (за цифров фотоапарат със сменяема оптика) към 4 януари 2017 г.*2 Към 8 януари 2018 г. като цифров безогледален фотоапарат със сменяема оптика, съответстващ на Cinema 4K (C4K:4096x2160) резолюция, дефинирана от Digital Cinema Initiatives (DCI). Съгласно проучване на Panasonic.*3 4:2:0 8-bit от C4K 60p/50p и 4K 60p/50p запис на SD карта памет.*4  Докато SD картата памет се напълни или батерията се изтощи.*5  Контрастният AF с DFD технология работи само с Micro Four Thirds обективи Panasonic.*6  При AFS, крайна широкоъгълна позиция с H-ES12060 (CIPA).*7 Устойчивост на водни пръски (Splash Proof) е термин, използван за описание на допълнително ниво на защита, което този фотоапарат предлага срещу излагане на минимално количество влага, вода или прах. Устойчивостта на водни пръски не гарантира, че няма да настъпи повреда, ако този фотоапарат влезе в пряк контакт с вода.*8  5GHz Wi-Fi не се използва в някои страни.*9  Само в MOV формат.•За запис на видео / 4K PHOTO- Използвайте карта с SD скоростен клас \"Class 4\" или по-висок при запис на видео в [AVCHD] или [MP4 (под 28Mbps)] формат. - Използвайте карта с SD скоростен клас \"UHS-I / UHS-II UHS Speed Class 3 (U3)\" при запис на видео в [MP4] формат с настройка [C4K/4K], [MOV] или [4K PHOTO]. (SD скоростният клас е стандарт за скорост на продължителен запис върху картата.)- MP4 видео записи с настройка [C4K/4K] от [MP4]: - Когато използвате SDHC карта памет: Можете да продължите да записвате без прекъсване, дори размерът на файла да надвиши 4 GB, но видеозаписът ще бъде разделен и записан/възпроизвеждан като отделни файлове. - Когато използвате SDXC карта памет: Можете да продължите да записвате без прекъсване, дори размерът на файла да надвиши 96 GB или продължителността на записа да надвиши 3 часа и 4 минути, но видеозаписът ще бъде разделен и записан/възпроизвеждан като отделни файлове.- MP4 видео записи с настройка [FHD] от [MP4]: - Можете да продължите да записвате без прекъсване, дори размерът на файла да надвиши 4 GB или продължителността на записа да надвиши 30 минути, но видеозаписът ще бъде разделен и записан/възпроизвеждан като отделни файлове.•За извеждане на [C4K/4K 60p][C4K/4K 50p] видео използвайте HDMI 2.0 кабел, на който е поставено логото на HDMI и който е описан като \"4K compatible\" (4K съвместим).1. Най-висока чувствителност и качество на образа в историята на фотоапаратите LUMIX с нов сензорНовият LUMIX GH5S е разработен, за да осигури най-високото качество на образа при видео запис с висока светлочувствителност, чрез използването на нов Live MOS сензор с ефективни 10.2 мегапиксела и технология Dual Native ISO, комбиниран с най-новия процесор Venus Engine. Технологията Dual Native ISO е заимствана от професионалните камери Varicam на Panasonic. Тя използва две отделни схеми с различна първоначална ISO чувствителност. При традиционните заснемащи сензори, които се характеризират само с една първоначална ISO чувствителност, шумът в образа нараства с увеличаването на светлочувствителността на фотоапарата.  При новия заснемащ сензор на GH5S с технология Dual Native ISO генерирането на шум се минимизира чрез избор на оптималната схема със съответната чувствителност, още преди процеса на усилване. В резултат на това, фотоапаратът предлага възможност за запис с максимална светлочувствителност ISO 51200. Технологията Dual Native ISO дава възможност за ръчно превключване на светлочувствителността между ниска (ISO160-800) и висока (ISO800-51200).Сензорът поддържа различни екранни съотношения и притежава достатъчно голям потенциал за запазване на един и същи зрителен ъгъл и едно и също фокусно разстояние при запис на C4K, 4K и Анаморфно 4:3 видео, и на снимки с екранно съотношение 4:3, 3:2 и 16:9.Високочувствителният MOS сензор и процесорът Venus Engine извършват високоскоростно прочитане на изцяло цифровите сигнали, което осигурява изключително високо качество на образа за всеки отделен кадър. При новия Digital Live MOS сензор скоростта на прочитане на сигналите е увеличена приблизително 1.3 пъти*. Високоскоростното прочитане дава възможност за ефективно потискане на нежелания ефект Rolling shutter (изкривявания от неедновременната експонация) при запис на видео или при използване на електронен затвор.Също така, сензорът поддържа 14-bit RAW формат, осигуряващ по-голяма гъвкавост при професионални RAW приложения.* В сравнение с LUMIX GH5.2. Запис на видео с изключителни характеристики, отговарящи на професионалните стандартиLUMIX GH5 е първият в света*1 цифров безогледален фотоапарат със сменяема оптика, способен да записва 4K 60p / 50p видео, а новият GH5S сега може да записва и C4K 60p / 50p видео*2. Също така, фотоапаратът може да извършва вътрешен запис на 4:2:2 10-bit видео*3, какъвто се използва при филмовата продукция за още по-прецизно пресъздаване на цветовете. Потребителите могат да избират различни формати на запис - MOV, MP4, AVCHD Progressive и AVCHD с различни кадрови честоти, както е описано във [Таблица 1]. Няма ограничения за продължителността на записа*4 както за Full-HD, така и за 4K видео. LUMIX GH5S също така записва 4:2:2 10-bit 400-Mbps All-Intra видео във формат Cinema 4K 24p и 4K 30p/25p/24p и 200-Mbps All-Intra видео във Full-HD формат. Професионалните потребители, работещи в различни световни региони, могат да настройват системната честота на 59.94Hz / 50.00Hz / 24.00Hz. Освен това, LUMIX GH5S е съвместим с 4K HDR видео. HDR (High Dynamic Range) е режим на запис с висок динамичен диапазон, при който се изобразяват едновременно много ярките и много тъмните части от образа, правейки го да изглежда така, както го вижда човешкото око. Фотоапаратът записва видео със специална гама-крива, съвместима с ITU-R BT.2100 и сега потребителите могат да изберат настройката Hybrid Log Gamma (HLG) от Photo Style. Този режим може да се използва не само при 4K/FHD, а също така и при всеки от режимите с 10-bit запис. При HLG е наличен и режим на запис с ниска побитова скорост 4K HEVC, който дава възможност записът да се възпроизвежда на аудио/видео оборудване, поддържащо метода на компресия HEVC, като 4K HDR телевизорите на Panasonic. За по-висока изразителност на видео записа, при LUMIX GH5S могат да се прилагат различни интересни ефекти. Функцията Variable Frame Rate (VFR) позволява запис на видео със забавен или ускорен каданс при резолюция C4K/4K (60 кадъра в секунда, максимум 2.5 пъти по-бавно при 24p) или FHD (240 кадъра в секунда, максимум 10 пъти по-бавно при 24p) [Таблица 2]*5. Минималната кадрова честота при видео с ускорен каданс е 2 кадъра в секунда. Функцията Focus Transition (Изместване на фокуса) измества плавно фокуса между два предварително зададени обекта. Изместването се извършва автоматично и може да се използва за акцентиране върху желания обект или за визуално раздвижване на статична сцена.Функцията V-LogL е инсталирана фабрично в LUMIX GH5S. Log записът се характеризира с изключителна гъвкавост и по-голям динамичен диапазон за обработка на цветовете при постпродукцията. V-LogL разширява динамичния диапазон до 12 стопа. По подразбиране във фотоапарата е зададена таблица на съответствие LUT (Look Up Table) по стандарта Rec.709, а потребителите могат да персонализират LUT таблицата и във VLT формат. Видеоматериалът с приложена LUT таблица на съответствие може да се гледа не само при преглед на живо, а и при възпроизвеждане с функцията V-LogL View Assist. Наред с настройките за запис на видео \"Cinelike D\" и \"Cinelike V\", които могат да бъдат избрани от Photo Style и имат гама-характеристики, подходящи за филмова продукция, LUMIX GH5S дава възможност и за избор на настройка \"Like709\" за съвместимост с HDTV. При \"Like709\" може да се извършва корекция на гама-характеристиките (Knee Control). Функциите V-LogL и Like709 сега могат да се използват и при запис на снимки през определени интервали от време в режим Time Lapse Shot. LUMIX GH5S поддържа Time Code IN/OUT (Вход/изход за времеви код) чрез синхро-терминала за светкавицата, BNC кабел и предоставен BNC преходник. Синхронизацията с времеви код значително улеснява нелинейния монтаж на заснетите материали с различни фотоапарати. Поддържа се и линеен аудио вход чрез 3.5mm микрофонен жак, който прави възможно подаването на звук от външно аудио устройство за целите на видео продукцията.Предвидени са и практични инструменти, като осцилоскопите Waveform Monitor и Vector Scope. По отношение на терминалите, LUMIX GH5S е оборудван с HDMI конектор от тип A, както и с приспособление за закрепване на кабела, предотвратяващо нежеланото му изключване. В допълнение, LUMIX GH5S е окомплектован със специален микрофон за елиминиране на шума, причинен от работата на механизмите във фотоапарата и обектива. Резултатът е намаляване на механичния шум с -10dB и запис на чист, висококачествен звук.*1 4K 60p/50p (за цифров безогледален фотоапарат със сменяема оптика), 4:2:2 10-bit (за цифров фотоапарат със сменяема оптика) към 4 януари 2017 г.*2 Към 8 януари 2018 г. като цифров безогледален фотоапарат със сменяема оптика, съответстващ на Cinema 4K (C4K:4096x2160) резолюция, дефинирана от Digital Cinema Initiatives (DCI). Съгласно проучване на Panasonic.*3 4:2:0 8-bit от C4K 60p/50p и 4K 60p/50p запис на SD карта памет.*4 Докато SD картата памет се напълни или батерията се изтощи.*5\"При 24p възпроизвеждане. Силата на ефекта зависи от формата и честотата на записа. Зрителният ъгъл се стеснява, ако изберете кадрова честота с брой на кадрите 204 или повече.3. Високоскоростен, високопрецизен автофокус и изключителна способност за следенеТехнологията DFD (Depth From Defocus)*1 изчислява разстоянието до обекта чрез анализ на две изображения с различни нива на рязкост, като взема предвид и данните за оптичните характеристики на използвания обектив. Panasonic комбинира Контрастен автофокус с DFD технология за постигане на високоскоростен и високопрецизен автофокус. В резултат на това, LUMIX GH5S извършва високоскоростен автофокус за приблизително 0.07 секунди*2 и високоскоростно снимане в серия с 12 (AFS) / 8 (AFC) кадъра в секунда в 12-bit RAW формат и 11 (AFS) / 7 (AFC) кадъра в секунда в 14-bit RAW формат. Приложението на технологията DFD е още по-голямо при LUMIX GH5S, като се използва също и за по-прецизно следене при запис на видео.Като фотоапарат с подобрени характеристики за снимане при слабо осветление, LUMIX GH5S може да фокусира дори при осветеност -5EV в режим Low Light AF (Автофокус при слабо осветление), благодарение на по-голямата чувствителност и оптимизираната настройка на сензора. Високата изчислителна мощ на процесора Venus Engine позволява на LUMIX GH5S да използва технологията Deep Learning, която разпознава човешкото тяло в допълнение към традиционните технологии за разпознаване на лице и око. Освен използването на общо 225 зони на фокусиране, за по-прецизен автофокус могат да се прилагат и режимите Разпознаване на лице/око, Автофокус със следене, Автофокус в 1 зона и Точков автофокус. Потребителят може да групира 225-те зони на фокусиране и да променя размера или формата им, в зависимост от заснеманата композиция. С помощта на джойстика, разположен на мястото на палеца, може да се управляват лесно всички операции, свързани с фокусирането, без да е необходимо да се свалят очи от обекта при използване на визьора или да се отмества пръст от спусъка. LUMIX GH5S предлага възможност и за персонализиране на настройките за фокусиране, при което потребителят може да зададе чувствителност на автофокуса, чувствителност на превключването на зоната на автофокус и степен на предсказване на движенията на обекта. Предвидени са и четири набора от предварително зададени настройки за често срещани ситуации.Режимът 4K PHOTO (4K фотография) позволява високоскоростно снимане с 60 кадъра в секунда и приблизителна еквивалентна резолюция 8 мегапиксела. При 4K PHOTO могат да бъдат избрани три режима на снимане, в зависимост от условията: 4K Burst, 4K Burst (Start/Stop) и 4K Pre-burst. Потребителите могат да изберат най-подходящия режим на снимане в серия, в зависимост от конкретната ситуация, в допълнение към нормалния режим на последователни снимки при пълна резолюция.Друга практична функция е Live View Boost, която дава възможност за проверка на композицията, дори при пълна тъмнина, чрез повишаване на чувствителността само за преглед на живо. Степента на увеличение на екрана на MF асистента е повишена от традиционните 10x на 20x, което е удобно за прецизно фокусиране върху малка звезда в небето при астрономическа фотография.*1 Контрастният AF с DFD технология работи само с Micro Four Thirds обективи Panasonic.*2 При AFS, крайна широкоъгълна позиция с H-ES12060 (CIPA) при настройка LVF120 fps.4. Надеждна конструкция за употреба в трудни условия при работа на теренЗа здравина и устойчивост при тежки условия в работата на терен, предното и задното шаси на LUMIX GH5S са отлети от магнезиева сплав. Подсилената конструкция и уплътняването на всички сглобки, регулатори и бутони правят фотоапарата устойчив не само на водни пръски* и прах, но също така и на замръзване до -10 градуса.Затворът е изключително надежден, като е проектиран за приблизително 200 000 освобождавания. Максималната скорост на затвора е 1/8000 от секундата, което позволява не само заснемане на внезапно появяващи се и бързо движещи се обекти, а също така и използване на високоскоростен обектив с напълно отворена бленда дори на открито, за впечатляващ ефект на разфокусиране. Външната светкавица може да се синхронизира с максимална скорост на затвора 1/250 от секундата. LUMIX GH5S е оборудван с два слота за SD карти памет, отговарящи на стандартите за голям капацитет и висока скорост UHS-II и Video Speed Class 60. Потребителите могат гъвкаво да избират между различни методи на запис - Щафетен запис (Relay Recording), Резервен запис (Backup Recording) и Разпределен запис (Allocation Recording). При Щафетен запис, когато SD картата в първия слот се напълни, данните продължават да се записват на SD картата във втория слот. При Резервен запис данните се записват едновременно на SD картите и в двата слота. А при Разпределен запис данните автоматично се насочват към съответната SD карта, в зависимост от типа на записваното съдържание - RAW, JPEG, 4K PHOTO или видео данни. Например, на SD картата в Слот 1 могат да се записват само снимки, а на SD картата в Слот 2 - само видео. Нещо повече, и двата слота имат индикатори за достъп, така че лесно може да се разбере върху коя карта се записва в момента и коя карта може да бъде извадена.LUMIX GH5S има голям Live View визьор (LVF) с висока степен на увеличение, приблизително 1.52x / 0.76x (приравнено към 35mm фотоапарат). Високопрецизният и високоскоростен OLED (Organic Light-Emitting Diode) екран на визьора е с разделителна способност 3680K точки и 100% зрително поле. Благодарение на използването на OLED технологията е постигнато гладко изобразяване с честота 120 кадъра в секунда и изключително бърза реакция с минимално закъснение, под 0.005 секунди, както и много висок контраст 10 000:1 за максимално добро зрително възприятие. Отдалечеността на окото на приблизително 21 mm осигурява перфектна видимост за хора, носещи очила. Целият образ е чист и ясен, от центъра до ъглите. Използващ система за сензорен контрол от статичен тип, 3.2-инчовият заден монитор е със свободен ъгъл на въртене, екранно съотношение 3:2, висока резолюция от 1620K точки и приблизително 100% зрително поле. Той използва структура на пикселите с RGB (червено/зелено/синьо) и бяло за още по-добра видимост дори навън в слънчев ден. Мониторът може да се завърти нагоре или надолу под ъгъл до приблизително 270 градуса, което значително улеснява снимането от нисък или висок ъгъл. При LUMIX GH5S е предвиден и нощен режим на монитора с по-мека подсветка. Това позволява на потребителя удобно да прегледа обекта, докато е в тъмна ситуация продължително време. * Устойчивост на водни пръски (Splash Proof) е термин, използван за описание на допълнително ниво на защита, което този фотоапарат предлага срещу излагане на минимално количество влага, вода или прах. Устойчивостта на водни пръски не гарантира, че няма да настъпи повреда, ако този фотоапарат влезе в пряк контакт с вода.5. Разширени възможности на различни приложения･ Bluetooth 4.2 и Wi-Fi 5GHz (IEEE802.11ac)* / 2.4GHz (IEEE802.11b/g/n) LUMIX GH5S предлага Bluetooth и Wi-Fi® свързаност за по-гъвкаво и лесно заснемане, и незабавно споделяне на изображения. След като свържат фотоапарата със смартфон или таблет, на който е инсталирано приложението Panasonic Image App за iOS/Android, потребителите могат да заснемат, разглеждат или споделят изображения дистанционно. Потребителите могат да избират качеството на снимките, прехвърляни чрез Image App. Съвместимостта с Bluetooth 4.2 (наречен BLE: Bluetooth Low Energy) дава възможност за постоянна връзка със смартфон или таблет при минимална консумация на енергия. Това позволява лесно активиране на фотоапарата от смартфон/таблет или автоматично добавяне на GPS данни за местоположението към снимките. Нещо повече, настройките на фотоапарата LUMIX GH5S могат да бъдат копирани и изпратени безжично към други фотоапарати GH5S, когато се използват няколко фотоапарата GH5S. По отношение на Wi-Fi връзката, 5GHz (IEEE802.11ac)* е ефективно допълнение към конвенционалния честотен обхват 2.4GHz (IEEE802.11b/g/n). То позволява още по-сигурна и стабилна комуникация не само със смартфон/таблет, а и с други устройства за гладка работа от разстояние. Скоростта на предаване на фото/видео данни също е увеличена чрез използването на 5GHz обхват. *5GHz Wi-Fi не се използва в някои страни.6. Опционални аксесоари･Батериен грип DMW-BGGH5LUMIX GH5S е съвместим с батерийния грип DMW-BGGH5. Батерийният грип създава комфорт и усещане, включително при снимане с вертикална ориентация на фотоапарата. Също така, улеснява интуитивната работа с джойстика. Благодарение на използването на две батерии - една във фотоапарата и една в грипа, DMW-BGGH5 значително се удължава времето на снимане. Конструиран специално за LUMIX GH5/GH5S, батерийният грип DMW-BGGH5 идеално се съчетава с фотоапарата, а също така подобрява неговата здравина и устойчивост на водни пръски*, прах и замръзване.* Устойчивост на водни пръски (Splash Proof) е термин, използван за описание на допълнително ниво на защита, което този фотоапарат предлага срещу излагане на минимално количество влага, вода или прах. Устойчивостта на водни пръски не гарантира, че няма да настъпи повреда, ако този фотоапарат влезе в пряк контакт с вода.･XLR микрофонен адаптер DMW-XLR1Микрофонният адаптер DMW-XLR1 е преходник за свързване на XLR микрофон и запис на висококачествен стерео звук. Той позволява 4K видеозаписът да бъде озвучен със звук с висока резолюция 96kHz/24bit*. Подходящ е и за запис със синхронизация на устните (Lip-sync). Предвидени са съответните ключове за бърз и директен контрол, и превключване между MIC (Микрофон), LINE (Линеен вход) и  CONDENSER MICROPHONES (Кондензаторни микрофони). *Само в MOV формат.･Зарядно устройство DMW-BTC13Зарядното устройство DMW-BTC13 позволява бързо зареждане на батерията DMW-BLC12 от електрическата мрежа чрез предоставения променливотоков адаптер.• Android и Google Play са търговски марки или регистрирани търговски марки на Google Inc. • IOS е търговска марка или регистрирана търговска марка на Cisco в САЩ и други страни, и е използвана по лиценз.• Всички други имена на продукти и компании са търговски марки на съответните им притежатели.• Някои от аксесоарите не се предлагат в някои страни. • Използването на записани или печатни материали, които са защитени с авторски права, за цели, различни от лична употреба, е забранено, тъй като би нарушило правата на притежателите на авторските права.• Конструкцията, техническите характеристики и спецификациите могат да бъдат променяни без предупреждение. ", "date": "2018.01.09", "title": "Първият в света цифров безогледален фотоапарат, записващ Cinema 4K 60p/50p видео"}
{"url": "http://www.cross.bg/voiina-vtorata-svetovna-1564988.html", "text": "/КРОСС/ 475 г. - Император Зенон е изгонен от Константинопол.1317 г. - Филип V е коронован за крал на Франция.1349 г. - Под претекст, че са носители на чума, в Базел (Швейцария) са изгорени заедно с домовете им около 700 евреи.1399 г. - Войските на монголския хан Тимур завземат Бейрут.1431 г. - Започва процесът срещу Жана Д'Арк в Руан.1768 г. - Филип Астли отваря в Лондон първия модерен амфитеатрален цирк.1788 г. - Кънектикът става петият щат, който се присъединява към САЩ.1799 г. - В Англия за първи път в света е въведен данък върху дохода.1861 г. - Параходът Star of the West, изпратен от президента Джеймс Бюканън в помощ на Форт Съмтър с храна и амуниции, е обстрелван от оръдията на Южна Каролина.1878 г. - Руско-турска война (1877-1878): Руските войски удържат победа в битката при Шипка-Шейново.1878 г. - Умберто I става крал на Италия.1882 г. - Оскар Уайлд изнася първата си лекция на тема „Английският ренесанс в изкуството\" в Ню Йорк.1892 г. - Приета промяна в организационната структура на българската армия - от полкова към дивизионна.1900 г. - В Рим е основан футболният клуб Лацио.1901 г. - Генерал Рачо Петров застава начело на служебен безпартиен кабинет.1909 г. - Ирландският изследовател Ърнест Шакълтън достига на 156 км от Южния полюс - най-близко от всички изследователи дотогава.1912 г. - Военноморски кораби на САЩ навлизат в Хондурас.1927 г. - Инцидент с кинокамера създава паника в киносалон в Монреал (Канада), загиват 77 деца, което е причина на многогодишна забрана на децата да посещават киносалони в Квебек.1929 г. - В Лондон за първи път е използван суров пеницилин като лекарство.1941 г. - Втората световна война: Германия изпраща военна помощ на Италия в Северна Африка.1941 г. - Холокост: При масов погром в Букурещ са избити 6 000 евреи.1941 г. - Осъществен е първият полет на британския бомбардировач Авро Ланкастър.1943 г. - Втората световна война: Прояпонското правителство на Китай обявява война на САЩ и Великобритания.1944 г. - Втората световна война: Англо-американската авиация бомбардира София.1951 г. - В Ню Йорк е официално открита сградата на ООН.1954 г. - В Юкон (Канада) е измерен абсолютен минимум на температурата на въздуха за тази страна - минус 63 °С.1960 г. - Започва строежът на Асуанския язовир в Египет.1964 г. - Край Панамския канал избухва антиамерикански бунт на панамски студенти, при който загиват 29 души.1969 г. - Във Великобритания се извършва първи пробен полет на прототипа на Конкорд.1972 г. - В Хонконг изгаря лайнерът Кралица Елизабет.1978 г. - Състои се премиерата на български игрален драматичен филм „Адиос, мучачос\".1989 г. - В Ню Йорк и Лос Анджелис започва продажбата на игралната конзола Sega Genesisis.1991 г. - Армията на СССР атакува Вилнюс, за да прекрати обявяването на независимост вЛитва.1992 г. - Сърбите в Босна и Херцеговина обявяват своя република, като заявяват, че тя ще е част от СР Югославия.1995 г. - Космонавтът Валери Поляков завършва своя 366-дневен престой на борда на космическата станция Мир.1996 г. - Фирмата Sun Microsystems обявява създаването на JavaSoft.2005 г. - В Палестина се провеждат избори за поста на починалия през 2004 г. Ясер Арафат, спечелени от Махмуд Абас.  ", "date": "2018.01.09", "title": "На 9 януари..."}
{"url": "http://www.cross.bg/polievkt-nearh-kazal-1564987.html", "text": "/КРОСС/ По времето на Деций и Валериан в град Мелитин, в арменската земя, живели двама уважавани войници, Неарх и Полиевкт, които така се обичали един друг, както рядко се случва и между едноутробни братя: те били един за друг живот и дихание. Неарх бил християнин, твърд във вярата, верен изпълнител на закона Господен, а Полиевкт - езичник, още непросветен от светлината на истинската вяра. Но живеел според християнските обичаи и се подвизавал в различни добродетели, бил тъй да се каже плодовита маслина. Оставало само да се приобщи към Христовата Църква. Неарх се стараел да го обърне към християнската вяра, често му четял Божествените писания и му говорел за Единия истинен Бог, като в същото време му показвал суетата и мерзостта на идолопоклонството. Но още не бил настъпил часът за обръщането и спасението му, определен от Бога. Един ден по улиците и тържищата започнали да разгласяват безбожна заповед на нечестивите царе, които призовавали всички да се поклонят на мерзките богове и заплашвали с мъки и смъртно наказание ония, които не се подчинят. Неарх, като верен Христов раб, започнал да се готви за смърт, но скърбял за другаря си Полиевкт, когото все се надявал да види като християнин. Скърбял, защото мислел, че от страх пред заплахите на царя той ще си остане невярващ и така ще се лиши от вечно спасение. Скръбта и плачът наложили своя отпечатък върху лицето на Неарх, чийто вид издавал душевно смущение. Като го видял толкова смутен, Полиевкт започнал да го разпитва защо скърби и понеже не му отговарял, и той се натъжил от съчувствие към страданието на приятеля си. Накрая започнал настоятелно да го разпитва:- Да не съм те обидил с нещо? В какво съм виновен? Какво ужасно нещо направих, че не искаш да простиш на приятеля си?Тогава Неарх заплакал, въздъхнал дълбоко и казал:- Щом си помисля, приятелю, че идва краят на нашата обич и дружба, унивам и душата ми се изпълва със скръб.Като чул това, Полиевкт се огорчил много и казал:- Как така, приятелю? Защо говориш невъзможни неща? Какво може да прекъсне нашата обич, когато и смъртта не е в състояние да ни раздели?- Скъпи друже, угнетен съм до дън душа, че нашата раздяла може да стане от нещо по-лошо от естествената смърт.Полиевкт не разбрал думите му, прегърнал силно приятеля си и още по-настойчиво взел да го моли:- Кажи, Неарх, обясни ми какво искаш да кажеш за нашата раздяла? Не мога да понасям повече мълчанието ти. Ако продължаваш да мълчиш и не ми кажеш, ей сега ще ме видиш мъртъв.Тогава Неарх му рекъл:- Скъпи Полиевкт, ще ни раздели указът на царя, който разгласят навсякъде, защото аз принадлежа на християнската вяра, а ти - на езическата. И когато ме поведат на смърт, ти ще се откажеш от мен и ще ме изоставиш.Като чул това, благоразумният Полиевкт веднага разбрал какво иска Неарх и понеже бил просветен от Божията благодат, умът му се насочил към божественото. Спомнил си видението, което имал преди няколко дни и казал:- Не бой се, скъпи друже! Не ще се разделим с теб, защото видях насън Христа, на Когото ти служиш и Който се приближи до мен, сне старата ми дреха и ме облече в друга, нова, прекрасна и драгоценна, със златна украса. Даде ми и крилат кон.Като чул това, Неарх се зарадвал и му обяснил, че събличането на старата дреха и обличането на новата означава промяна в живота към по-добро.- Предстои ти да изоставиш езическото безчестие и да се облечеш в Христа чрез истинската вяра. Крилатият кон означава скорошно преминаване на небето.После промълвил:- Ето, ти вече позна Христа, Истинския Бог!Полиевкт отвърнал:- А кога не съм го познавал? Не гореше ли сърцето ми, когато ми разказваше за Него? Не се ли чудех на словата Му, когато ми четеше Светото Евангелие? Нямах само християнско име, но вътрешно бях вече християнин, защото все мислех как да оставя суетните идоли и да стана раб на Господа Иисуса Христа. Защо се бавим, Неарх? Да докажем на дело нашата преданост към Христа!Неарх се наслаждавал на думите му и се радвал, но понеже се опасявал да не би приятелят му да започне да съжалява за имот, жена и деца, както и за живота си, започнал да му говори за суетността на този свят и да му описва незримите блага и небесната слава.- За мен, Полиевкт, нито богатство, ни слава, нито воинска чест, нищо мирско не ми е тъй скъпо и желано, като живота в Иисус Христос: само него желая и всичко друго ми се струва нищожно.Полиевкт сякаш да го изпита, казал:- Нима не са ти скъпи почестите на воинското звание?Неарх отвърнал:- Ти, Полиевкт, може би още не можеш да си представиш истинската чест, слава и вечното блаженство, които Господ е приготвил за рабите Си.- Защо смяташ, че нямам понятие за славата, честта и блаженството, които Христос ни е приготвил на небето? Мисля, че съм те изпреварил в това отношение, защото вече получих, както ти казах, във видението царско наметало. Искам обаче да те попитам нещо: може ли човек, който не е приел християнските тайнства, да пристъпи към Христа и да бъде Негов воин?- Не се съмнявай, верни друже, защото \"Бог може от... камъни да въздигне чеда Аврааму\" (Мат. 3:9). Той отваря вратите на милосърдието Си пред всеки, който Го търси, и на работниците, дошли в последния час на лозето, плаща толкова, колкото и на ония, които са се трудили цял ден (ср. притчата за работниците на лозето, Еванг. от Матея, 20:1-16, бел.ред.). По същия начин Той отворил рая за разбойника, разпнат на кръста, и след краткото изповедничество на вярата му дал такава награда, за която други е трябвало да се потрудят много.Като чул това, Полиевкт казал:- Слава на Христа, Истинския Бог! От този момент напускам мирската суета и изповядвам, че съм раб Христов, на Когото ще служа, както Той ми заповяда. Ще ида да прочета царския указ, издаден против християните и против моя Господ и Бог, Иисус Христос.С тези думи Полиевкт отишъл на площада и след като прочел царския указ, го заплюл и го накъсал пред народа. После, като видял, че носят в капището идоли, пред които хората се кланяли, отначало взел да се смее на езическото безумие, после като се престорил, че иска да се поклони, започнал да ги чупи в земята като глинени съдове. Разбил на парчета дванадесет езически идола. В това време дошъл тъстът на Полиевкт - Феликс, когото царят натоварил да преследва християните. Като видял отломките от боговете си, той се опечалил много и казал със стон:- Горко ми! Сега се лиших най-неочаквано от чадата си, защото ни боговете, нито хората ще помилват Полиевкт, който извърши това.А Полиевкт, като се радвал за съкрушението на бездушните идоли, казал на тъста си:- Защо се смущаваш, татко? Аз ти показах на дело колко са безсилни вашите богове. Ако имаш и други, нека ги донесат и ще видиш как Христовите раби ще ги съкрушат.- Нашите всемогъщи царе са заповядали такива като теб да бъдат наказвани веднага и те чака смърт, другояче не може да бъде, защото царската заповед е неотменна. Но ще проявя към теб снизхождение - можеш да си отидеш вкъщи и да се простиш с жена си и с децата.- Как мога да жаля за жена и деца - възразил светецът, - когато пренебрегнах земното и търся небесното, когато мисля за вечността? Ако дъщеря ти иска да ме последва, ще бъде блажена, ако ли не, ще погине заедно с вашите богове.Като чул това, Феликс заплакал за зет си и му казал:- Горко ми, любими мой сине, Полиевкт! И тебе е подмамила омагьосващата сила на Христа.- Не крия, че Христос ме призова да позная истината. С божествената Си всесилна десница Той ме изведе от мрак на светлина, от смърт към живот, изведе ме от заблудата на правия път и ме удостои да бъда причислен към войнството Му.Щом казал това, мъчителите го хванали и започнали да го бият през устата, но той не им обръщал внимание. Тогава дошла и жена му и започнала да го оплаква заедно с баща си. А светецът казал на тъста си:- О, беззаконен служителю на скверните идоли, защо с твоите сълзи и със сълзите на дъщеря си искаш да ме прелъстиш и да отпадна от Христовата вяра? Защо плачеш за Полиевкт, когато би трябвало да плачеш много повече за себе си, защото, като служиш на земните царе, се обричаш на вечен огън.Жена му, Павлина, му казала, ридаейки:- Какво е станало с теб, любими мой съпруже? Какво те накара да разбиеш нашите дванадесет бога?Светецът отвърнал усмихнат:- Ако аз сам победих и разбих твоите дванадесет бога, тогава към кого ще прибегнеш за помощ - ти вече нямаш богове. Послушай ме, Павлина, и се обърни към Единия истинен Бог, Който живее на небесата. Поклони му се и замени земния живот за вечен.Като слушали думите на светеца към жена му, мнозина от езичниците, които ги били наобиколили, се услаждали от тях, проумявали истината, душите им се изпълвали с умиление и те се обръщали към Христа. Градските съдии и съветниците се събрали и изправили на съд свети Полиевкт. И с добро, и с лошо се опитвали да го обърнат пак към идолите. Опитите им не успели и го осъдили на смърт чрез посичане.Той тръгнал на смърт с неизказана радост. Обяснявал на народа, който го съпровождал, че един лъчезарен юноша го наставлява и му говори да забрави всичко земно. Но освен него никой друг не го виждал. Като съзрял сред тълпата блажения Неарх, своя приятел и отец във вярата, той му извикал:- Прощавай, скъпи друже, и не забравяй нашия съюз на любовта!Като казал това, склонил святата си глава под меча и се кръстил в собствената си кръв, умирайки за Иисуса Христа (това станало през 295 г., бел. ред.).Свети Полиевкт бил първият мъченик в арменския град Мелитин и смъртта му спомогнала за умножението на воинствуващата Църква и за попълване на тържествуващата за слава и чест на Христа Бога, Който е Глава и на едната, и на другата, на Когото заедно с Отца и Светия Дух подобава всяка чест и слава във вечни векове. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски Свети Петър бил брат на Василий Велики, десети и последен син на родителите си. Особено голямо участие във възпитанието му взела по-голямата му сестра Макрина. Тя му дала най-възвишеното познание, като от ранна възраст насочвала ума му към изучаване на Божието Слово. Благодарение на грижите на Макрина, юношата станал толкова добродетелен, че по думите на брат си, Григорий Нисийски, \"в живота си след това бил, струва ми се, не по-долу от Василий Велики по добродетели.\"Когато Петър станал на възраст, свети Василий, който бил епископ на Кесария Кападокийска, го ръкоположил за презвитер. Впоследствие свети Петър бил поставен за епископ на Севастия Арменска. Като епископ той присъствувал на II Вселенски събор против Македоний* през 381 г. в Константинопол. Починал в края на IV век.* Македоний бил патриарх на Константинопол с прекъсване от 341 до 360 г. Той бил основоположник на ерес, която изопачавала учението за Светия Дух. Той не признавал Светия Дух за Бог, а Го смятал за творение, което не взема участие в Божеството и славата на Отца и Сина. II Вселенски събор през 381 г. осъдил тази ерес и потвърдил православното учение за Светия Дух като за Истински Бог. Освен това на този събор бил преразгледан никейският Символ на вярата. Като прибавил към него пет нови члена (8-12), където е изложено учението за Светия Дух, за Църквата и тайнствата, за вярата във възкресението на мъртвите и за живота в бъдещия век, съборът му придал вида, в който се е съхранил до днес. Бел.ред.Жития на светиите, преведени на български език от църковно-славянския текст на Чети-минеите на св. Димитрий Ростовски Светият Божий пророк Самей се родил в Силом* по време на царуването на Соломон (oт 1020 до 980 г. пр. Р. Хр.). При неговия син и приемник Ровоам (oт 980 г. до 963 г. пр. Р. Хр.) еврейското царство се разделило, като Иудиното и Вениаминовото коляно останали верни на Ровоам, а останалите десет колена се обявили за цар Иеровоам, син на Нават.* Силом - град в земите на Ефремовото коляно в Палестина. Тук се намирала скинията, направена от Моисей. Бел.ред.Ровоам събрал многобройна войска с намерение да си върне със сила откъснатите от Иеровоам израилеви колена. Тогава Самей, Божият човек, получил откровение от Господа:- Кажи на Ровоам, Соломоновия син, цар Иудейски, и на целия Иудин и Вениаминов дом, и на останалия народ. Така казва Господ: не отивайте и не започвайте война с братята си, с израилевите синове. Всеки да се върне у дома си, защото това беше от Мен.Царят и народът се подчинили на Господнята повеля и братоубийствената война била предотвратена (3Цар. 12:21-24. 2Паралип. 11:1-4).На петата година от царуването на Ровоам поради това, че той отстъпил от Господа, иудейското царство било нападнато от Сусаким, цар на Египет. Многобройната войска на фараона превзела всички иудейски крепости и се насочила към Иерусалим. Тогава пророк Самей отишъл при Ровоам и иудейските князе, които се били скрили от неприятеля зад стените на столицата, и им рекъл:- Тъй казва Господ: вие Ме изоставихте, затова и Аз ви оставям в ръцете на Сусаким.Като чули това, царят и вождовете се смирили и промълвили:- Праведен е Господ!След това Самей, Божият човек, получил ново откровение и Господ му казал:- Те се смириха. Няма да ги изтребя и скоро ще ги избавя. Гневът Ми няма да се излее върху Иерусалим чрез ръката на Сусаким. Те обаче ще му бъдат слуги, за да знаят какво е да служат на Мен и какво е да служат на земни царства.Пророческите думи се изпълнили. Сусаким разорил Иерусалим и се оттеглил в Египет, а Ровоам царувал още дванадесет години и гневът Господен (2Паралип. 12) отстъпил от него. Свети пророк Самей водел и записи за царуването на Ровоам.Жития на светиите, преведени на български език от църковно-славянския текст на Чети-минеите на св. Димитрий Ростовски  ", "date": "2018.01.09", "title": "Св. мчк Полиевкт. Св. Петър, еп. Севастийски. Преп. Евстратий. Св. пророк Самей"}
{"url": "http://www.cross.bg/chasa-provede-deloto-1565017.html", "text": "/КРОСС/ ***София.От 10.30 часа на „Дондуков\" 2 ще се проведе заседание на Консултативния съвет за национална сигурност на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\".***София.От 09.30 часа министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият новопостроената пътна връзка от бул. „Брюксел\" до летище София. Откриването ще се състои в началото на новопостроения мост в посока на движение от Терминал 2 на летище София към бул. „Цариградско шосе\".***Сoфия.От 11.00 часа министърът на здравеопазването Кирил Ананиев ще открие изцяло реновираната Послеродова клиника на „Майчин дом\" (етаж 7).***София.От 09.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за приготовление за убийство по чл.115 и чл.116 НК.***София.От 10.00 часа 7-и състав на Специализирания наказателен съд ще заседава по делото срещу Иван И., Христо Г. и др., на които са повдигнати обвинения за организиране и ръководене на организирана престъпна група.***София.От 10.30 часа 9-и състав на на Специализирания наказателен съд ще заседава по делото срещу Илиян О., Емил М. и др., на които са повдигнати обвинения за организиране и ръководене на организирана престъпна група.***София.От 10.00 часа 13-и състав на Специализирания наказателен съд ще заседава по делото срещу Пламен И., Явор А. и др., на които са повдигнати обвинения за организиране и ръководене на организирана престъпна група.***София.От 10.30 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за организиране и ръководене на организирана престъпна група.***София.От 11.00 часа в Националния пресклуб на БТА Сдружение „Алианс за защита от насилие, основано на пола\", Фондация ПУЛС - Перник, Фондация „Български център за джендър изследвания\", Националната мрежа за децата и други ще дадат пресконференция на тема„Да подкрепим знанието и човечността с подкрепа за ратификацията на Истанбулската конвенция за превенция и борба с насилието над жени и домашното насилие\".***Сoфия.От 12.00 часа ръководствата на младежките организации на АБВ, ДПС, БСП, ПП \"Движение 21\", ВМРО и Движение „Гергьовден\" ще проведат среща с президента на футболния съюз и член на ИБ на УЕФА Борислав Михайлов. Представителите на младежките политически формации ще подпишат Харта за борба срещу насилието, агресията и езика на омразата. Събитието ще се състои в Национална Футболна База „Бояна\" на ул. „Витошко лале\" №18.***Сoфия.От 12.00 часа в ИнфоЦентър София - Европейска столица на спорта (срещу Румънското посолство) ще се проведе пресконференция по повод годишната програма от активности за 2018 г.***София.От 13.30 часа 10-и състав на Специализирания наказателен съд ще заседава по делото срещу Георги К., Илко П. и др., на които са повдигнати обвинения за организиране и ръководене на организирана престъпна група.***Брезник.От 12.30 часа народният представител от ГЕРБ-Перник д-р Александър Александров организира приемен ден за жителите на Брезник и населените места в общината. Приемната ще се проведе в читалище „Просвещение 1870\"-гр. Брезник.***Бургас.От 13.30 часа в Школата по керамика в СУ „Иван Вазов\" ще се проведе пресконференция по повод новата инициатива на гимназията.***Бургас.От 18.00 часа в зала „Георги Баев\" в Културен център „Морско казино\" ще бъде открита изложба, посветена на 100-годишнината от смъртта на създателя на международния език есперанто Людвик Заменхоф.***Варна. От 14.30 часа в Дневен център за деца и младежи с умствена изостаналост „Свети Йоан Златоуст\" ще се проведе пресконференция, на която ще бъде представен отчет на кампанията „Варненската Коледа\".***Велико Търново.От 18.00 часа в Клуб 7 ще бъде представена книгата „Пътят на сърцето\" с автор Мадлен Алгафари.***Пловдив.От 09.00 часа, в 10 зала Окръжният съд в Пловдив ще гледа делото срещу Николай Н. и Бренченс Й. Николай Н. е обвинен в това, че през периода от месец януари 2012 г. до 5.05.2012 г. в съучастие с неустановени лица и с холандския гражданин Бренченс Й. , като извършител, без надлежно разрешително с цел разпространение, в гр. Буенос Айрес, Република Аржентина, придобил високорисково наркотично вещество - кокаин, с общо нетно тегло на веществото 59 956 грама на обща стойност 2 727 645 лева.***Пловдив.От 09.00 часа, в зала 5 Окръжният съд в Пловдив ще гледа делото срещу подсъдимата Величка Д., служител на ДСК, използвала платежни инструменти - банкова карта, издадена от „Банка ДСК\" ЕАД на името на Г. П., и банкова карта, издадена от „Банка ДСК\" на името на съпругата му И. П., без съгласието на титулярите на съответните банкови карти, като е изтеглила парични суми от АТМ устройства, като общо изтеглените пари са на сума 14 280 лева /от които 12 280 лева собственост на Г. П. и 2000 лева собственост на съпругата му И.П./ и деянието не съставлява по-тежко престъпление.***Пловдив.От 09.15 часа, в зала 3 на Районен съд - Пловдив, ще се проведе заседание по делото срещу Николай Н., който е обвинен за това, че е присвоил чужди пари в размер на 10 190 лв., собственост на казино.***Пловдив.От 10.00 часа в Регионалния пресклуб на БТА ще се проведе заключителна пресконференция за реализираните дейности и инициативи на двата Младежки информационно консултантски центрове.***Пловдив.От 10.00 часа, в 10 зала, Окръжният съд в Пловдив ще гледа дело срещу подсъдимия Аляйдин Х. обвинен в това, че на 8.09.2015 г. на главен път I-6, км 239+670 от републиканската пътна мрежа в землището на с. Кърнаре, обл. Пловдив при управление на моторно превозно средство е нарушил правилата за движение и по непредпазливост е причинил смъртта на две лица, както и е причинил телесни повреди на две лица.***Пловдив.От 16.00 часа общинският съветник от ГЕРБ Иван Вичков ще приема граждани в офиса на партията в район „Тракия\"в блок 91.***Пловдив.От 19.00 часа в клуб Петното на Роршах ще се проведе разговор с Николай Терзийски за дебютния му роман „Отлъчване\". Събитието е първото от литературния формат за срещи със съвременни български автори - Литературен салон Spirt and Spirit.***Стара Загора.От 11.00 часа в Регионалния пресклуб на БТА ще се проведе пресконференция на Община Чирпан и Фондация \"Яворов\".***Стара Загора.От 12.00 часа, в зала 2 на Община Стара Загора, ще бъдат подписани, договорите за изграждане на Системата за управление на градския транспорт (СУГТ) и въвеждането на Автоматизирана система за таксуване (АТС) в автобусите и тролейбусите на вътрешния оператор „Тролейбусни и автобусни превози\" ЕООД.***Шумен. От 10.00 часа в базата на общинското предприятие „Чистота\" ще бъде даден брифинг. ", "date": "2018.01.09", "title": "Предстоящи събития на 9 януари 2018 година"}
{"url": "http://www.cross.bg/krasotata-na-yma-1564990.html", "text": "/КРОСС/ Красотата на ума предизвиква удивление. Красотата на Душата - уважение...Бернар дьо Фонтенел ", "date": "2018.01.09", "title": "Красотата на ума..."}
{"url": "http://www.cross.bg/tema-zhivo-petur-1565016.html", "text": "/КРОСС/ Тема: Лесни пари - бързи загуби. Колко ни струват наистина бързите кредити?Тема: Накъде се движат цените на основните хранителни продукти? На живо от борсатаТема: Все по-малко медицински сестри в болниците. Отразява ли се на качеството в здравеопазването недостигът на кадри?Тема: Енергийни стратегии. Какво да очакваме за цената на тока? Министър Теменужка ПетковаТема: Възстановяване на Желязната църква „Св. Стефан\" в Истанбул. За значението, символиката и посланията - митрополит КиприянТема: За европредседателството и националната сигурност. Какви са очакванията преди Консултативния съвет при президентаТема: Показен разстрел в София. Кой е поръчителят на убийството на бизнесмена Петър Христов?Тема: Кои са неразкритите факти около шесторното убийство в Нови Искър? И буди ли съмнение самоубийството на Росен Ангелов? Гостува адвокат Марин МарковскиТема: Ще има ли отново политическо напрежение на консултативния съвет при президента? Коментар на Кънчо Стойчев и Ружа СмиловаТема: Пряко включване от Враца - двама загинали на пешеходна пътека. Защо се стигна до поредния инцидент?Тема: На живо - как доброволци намериха нов дом на семейство, живеещо в мизерия?Тема: След показния разстрел на крупен бизнесмен Нова търси отговор на въпроса - Кой е убитият Петър Христов? Говорят близките до него Влади Въргала и Красимир Горсов. Очаквайте и включване на живо от Велико Търново с подробности  какъв е бил бизнесът на разстреляния.Тема: Версиите за убийството на бизнесмена Петър Христов коментират Анна Заркова и Тихомир БезловТема: Куршумите преди фанфарите за европредседателството в студиото ще коментира бившият вътрешен министър Румен ПетковТема: Оценка отвън. Британският посланик - за България начело на Европа, корупцията у нас и БрекзитТема: Има ли заплаха от епидемия от морбили у нас? Гост по темата е главният здравен инспектор д-р Ангел КунчевТема: Кой реши да пребоядиса каруцата си заради Европредседателството? Румен Бахов разказва на живоТема: Футболистът Даниел Боримиров празнува рожден ден в рубриката на Никол Станкулова ", "date": "2018.01.09", "title": "В сутрешните блокове"}
