{"url": "http://www.cross.bg/denya-narodnite-byditeli-1587669.html", "text": "/КРОСС/ На 31 октомври лидерът на БСП – София и заместник-председател на Комисията от образование, култура, наука и културно многообразие в СОС Калоян Паргов посети 136-о ОУ „Любен Каравелов“ (ул. „Димитър Петков“ № 116) по повод Деня на народните будители. Той ще се срещне с педагозите и възпитаниците на столичното училище.Събитието ще се проведе от 11.00 часа.", "date": "2018.10.30", "title": "Калоян Паргов ще посети 136-о ОУ „Любен Каравелов“ по повод Деня на народните будители"}
{"url": "http://www.cross.bg/twtter-ompaniyata-nyama-1587651.html", "text": "/КРОСС/ Coциaлнaтa мpeжa Тwіttеr oбcъждa възмoжнocттa зa пpeмaxвaнeтo нa oпциятa зa xapecвaнe нa cъoбщeния, нo в близĸo бъдeщe eдвa ли щe нaпpaви тoвa. Toвa cъoбщи гoвopитeлят нa ĸoмпaниятa Бpeндън Бopмън, пpeдaдe Тhе Dаіlу Теlеgrарh, цитиран от Kaldata.Изпълнитeлният диpeĸтop нa ĸoмпaниятa Тwіttеr Джaĸ Дopcи зaяви, чe нe e пoчитaтeл нa oпциятa c фopмaтa нa cъpцe и cĸopo би ce oтъpвaл oт нeя.\"\", дoбaви тoй.Eĸипът пo ĸoмyниĸaции нa Тwіttеr yтoчни, чe пocтoяннo \"пpeocмиcлят вcичĸo, ĸoeтo зacягa ycлyгaтa\", вĸлючитeлнo пocочeнaтa oпция. \"Hиe cмe нa paнeн eтaп oт paбoтaтa и зa мoмeнтa нe плaниpaмe дa дaвaмe пoдpoбнocти\", дoбaвиxa oт ĸoмпaниятa.Дopcи нaмeĸнa зa нeдoвoлcтвoтo cи oт пoдoбнa фyнĸция пo-paнo тoзи мeceц, ĸoгaтo гoвopи нa cpeщaтa нa виcoĸo paвнищe WІRЕD25.Πoтeнциaлнoтo пpeмaxвaнe нa пoдoбeн бyтoн oт Тwіttеr e чacт oт ycилиятa зa cъздaвaнe нa пo-пoдxoдящa cpeдa зa пpoвeждaнe нa дeбaт пo плaтфopмaтa.Meceчнaтa ayдитopия нa Тwіttеr дocтигнa oĸoлo 355 милиoнa дyши пpeз юли тaзи гoдинa. Πaзapнaтa ĸaпитaлизaция нa ĸoмпaниятa нaдxвъpля 24 милиapдa дoлapa.", "date": "2018.10.30", "title": "Twitter маха бутона за харесвания"}
{"url": "http://www.cross.bg/vertolet-rysiya-boen-1587652.html", "text": "/КРОСС/ В Русия създават хеликоптер способен да лети със скорост до 700 км/час. Информацията за \"Перспективния боен вертолет\" се появи във форум Airbase, съобщи \"Российская газета\", цитиран от .Съобщенията за машината и нейните изображения бързо започнаха да се разпространяват в мрежите. Най-новата руска разработка предизвика голям интерес не само в Русия, но и зад граница. Винтокрилата машина получи високи оценки и, ако успее да стигне до серийно производство, то това ще бъде истинска революция в световното вертолетостроене.\"Перспективният боен вертолет\" е направен със запазената марка на камовските машини - коаксиален ротор. На него ще се появят крила. Шасито ще се прибира по време на полет. Екипажът ще бъде разположен както при Ка-52. Освен бойната версия, беше представен и вариант за превоз на пътници.По-рано на авиационните изложения показаха и друга перспективна разработка - Ка-90.Освен това в момента в Русия вече се работи над свръхскоростен вертолет. За отработването на технологиите беше създадена летяща лаборатория на базата на знаменития \"крокодил\" Ми-24. На изпитанията машината успя да достигне скорост от 400 км/час.САЩ за сравнение също създадоха своя \"вертолет на бъдещето\" - S-97 Raider, който в момента преминава изпитания. ", "date": "2018.10.30", "title": "Руски хеликоптер ще вдига 700 км/ч "}
{"url": "http://www.cross.bg/pravila-ministur-sredstvo-1587665.html", "text": "/КРОСС/ В рамките на Неформален съвет на ЕС, формат Транспорт, който се проведе на 29 и 30 октомври т.г. министър Желязков проведе редица двустранни срещи с колегите си от Австрия, Румъния, Испания, Португалия, Литва, Полша, Унгария, Словакия като за пореден път представи позицията на българската страна по Пакета за мобилност I и твърдото несъгласие за приемане на непропорционални, дискриминиращи и разделящи държавите членки правила. Подчерта периферното географско разположение на България като потърси подкрепа и за заличаване на правилото за връщане у дома на превозното средство. В разговорите с Испания и Португалия изрази подкрепа за липса на допълнителни рестрикции относно каботажната дейност в предложените правила.В разговора си с австрийския министър на транспорта, г-н Хофер, министър Желязков многократно припомни, че с връщането на превозното средство и на водача в държавата по установяване т.нар.  „у дома“ не се решават социални проблеми, а се цели основно преразпределяне на пазарни дялове чрез налагане на непропорционални правила на транспортните превозвачи от периферните държави членки. Информира, че в новите компромисни текстове на Австрийско председателство очаква  да бъде заличен текстът относно връщаното на превозното средство и бъде даден избор на водача относно мястото на ползването на седмичната почивка. Обект на обсъждане бе и запазване на конкурентоспособността на европейските превозвачи спрямо тези от трети страни.Министър Хофер взема под внимание позицията на българската страна, но припомни, че основата цел на Австрийско председателство е постигане на общ подход, по време на Съвет на ЕС, формат Транспорт, през м. декември т.г. като ще търси компромис между всички държави членки.", "date": "2018.10.30", "title": "Министър Росен Желязков представи позицията на България по Пакета за Мобилност I в Австрия"}
{"url": "http://www.cross.bg/programa-na-vitzeprezidenta-iliyana-iiotova-za-oktomvri-1587655.html", "text": "/КРОСС/ По повод Деня на народните будители вицепрезидентът ще посети  От  ще се срещне с учениците, учителския колектив и ръководството на учебното заведение.От  вицепрезидентът ще участва в официалната церемония по награждаване на тазгодишните победителки от Националната стипендиантска програма „За жените в науката“. ", "date": "2018.10.30", "title": "Програма на вицепрезидента Илияна Йотова за 31 октомври   "}
{"url": "http://www.cross.bg/aytsorsing-yslygi-kompanii-1587668.html", "text": "/КРОСС/ Размерът на аутсорсинг сектора в България възлиза на 2.1 млрд. евро за 2017 г. Това показват данните от Годишния доклад за развитието на индустрията на Българската аутсорсинг асоциация (БАА). Секторът расте с чувствително по-висок ръст спрямо темпа на растеж на националната ни икономика и за миналата година формира 4.8% от годишния брутен вътрешен продукт (БВП) на страната, в сравнение с 4.2% през 2016 г. Резултатите на аутсорсинг индустрията за 2017 г. са по-добри от очакваните, като оперативните приходи нарастват с 18.2% вместо прогнозираните в миналогодишното издание 13.5%. При запазване на този положителен тренд се очаква до 2021 г. приходите в сектора да се удвоят до 4 млрд. евро, а относителният му дял  в БВП да достигне 7.9%. Анализът беше представен в дискусията „Потенциалът на България в глобалната индустрия на изнесените услуги с висока добавена стойност“, в която участие взеха управителния съвет на  БАА - Илия Кръстев, главен изпълнителен директор на A Data Pro, Мая Миланова, генерален мениджър на CBS Cargotec, Пламен Цеков, главен изпълнителен директор на ScaleFocus, Стефан Бумов, главен оперативен директор на HelеCloud, като и Лъчезар Богданов от Industry Watch и Стефан Стоянов, зам. кмет на община Пловдив.Годишният анализ е изготвен от SeeNews и включва данни за 477 български компании, занимаващи се с аутсорсинг на бизнес процеси (BPO) и ИТ аутсорсинг (ITO) през 2017 година. Съотношението между двете подразделения на изнесените услуги е почти изравнено, с лек превес на BPO от 51%.„Както в глобален мащаб, така и в България, се наблюдава промяна в профила на търсените услуги. Много хора си представят, че аутсорсинг услугите се изчерпват до стандартен кол център, а всъщност това не е така. Данните от доклада показват, че само за 16 % от компаниите у нас в сферата на изнесените услуги това е основната им дейност. В момента говорим много повече за споделени услуги, за бизнес процеси в областта на човешките ресурси, финансите, управлението на сгради, които се изнасят към аутсорсинг компании. Има нарастващ интерес към висококвалифициран труд и особено към услуги, свързани с информационни технологии - разработване на софтуер, поддръжка, системна интеграция. Подсекторът, който расте най-бързо, е при компании, предлагащи аутсорсинг на процеси, базирани на специфични знания и информация (KPO), като управление и анализ на бази данни, проучвания, обработка на информация\", сподели Ивайло Славов, председател на борда на БАА и съосновател и изпълнителен директор на Bulpros.Аутсорсинг секторът формира 2.4% от работния пазар в България. В него са заети повече от 67 300 души към края на 2017 г., като към 2021 г. броят им се очаква  да превиши 79 хил. души.Над половината от компаниите (52%) в аутсорсинга у нас са с български собственици, като в компаниите с чуждестранно участие 53% от инвеститорите са от Великобритани, САЩ, Германия и Холандия. Сред чуждестранните клиенти на българските аутсорсинг компании доминират компании от Западна Европа, Великобритания и САЩ.Доброто развитие на сектора у нас продължава да позиционира България като водеща глобална аутсорсинг дестинация. Страната ни се нарежда на първо място по атрактивност в Югоизточна Европа, на второ в Европа след Полша и на 15-о място в света според Global Services Location Index за 2017 г. на анализаторската компания A.T. Kearney.Пълната версия на годишния доклад за развитието на индустрията на Българската аутсорсинг асоциация може да намерите тук - ", "date": "2018.10.30", "title": "Аутсорсинг секторът формира 4.8% от БВП на България според годишния доклад на БАА"}
{"url": "http://www.cross.bg/noemvri-temperatyrite-gradysa-1587660.html", "text": "/КРОСС/ Най-ниските температури през ноември у нас ще бъдат между минус 7 и минус 2 градуса, по-високи по Черноморието, а най-високите ще са между 20 и 25 градуса, съобщи Красимир Стоев - синоптик в Националния институт по метеорология и хидрология, съобщава bulnews.bg.По думите му през ноември се очаква средната месечна температура да бъде над нормата, която за Северна България и Горнотракийската низина е между 5 и 8 градуса, за високите полета - между 3 и 5 градуса, по Черноморието и долината на река Струма - между 8 и 10 градуса, а в планинските райони е от минус 5 до 3 градуса.Месечната сума на валежите ще бъде под нормата, като до средата на месеца в повечето райони ще е без валежи. Месечната норма на валежите за по-голямата част от страната е между 40 и 70 литра на квадратен метър, а в южните и планинските райони - между 60 и 90 литра на квадратен метър.През първото десетдневие от ноември температурите ще бъдат по-високи от обичайните, въпреки че след 5 ноември постепенно ще се понижат, прогнозира Красимир Стоев. По думите му през повечето дни от десетдневието над по-голямата част от страната ще е предимно слънчево, на места в равнините преди обяд ще има ниска слоеста облачност или мъгла. Временни увеличения на облачността ще има около 8 ноември, когато на отделни места ще превали слаб дъжд.През второто десетдневие температурите ще бъдат близки до обичайните. В равнинната част от страната ще преобладава облачно и мъгливо време, на места с ръмежи. Повече слънчеви часове ще има в планинските райони, където и температурите ще бъдат по-високи.По-значителни увлечения на облачността и валежи от дъжд се очакват около 15 и 19 ноември, когато и температурите относително ще се понижат.През третото десетдневие на ноември се очаква увеличаване на динамиката на атмосферните процеси. Около 23 и 26 ноември, и в края на месеца през страната ще преминават атмосферни смущения и на много места ще има превалявания и понижение на температурите.Климатичната справка на НИМХ определя ноември като преходен месец между есента и зимата. Нощното изстиване на земната повърхност е значително и броят на дните с облачно и мъгливо време се увеличава. Намаляват спокойните есенни дни. Динамиката на атмосферните процеси се увеличава. Арктичният въздух по-често достига до Балканския полуостров и нерядко вали сняг. В същото време при топли средиземноморски нахлувания температурите са достигали до 27-30 градуса. Периодите със слънчево и топло време през ноември са наречени \"циганско /сиромашко\" лято\", отбелязва синоптикът.Астрономическата справка показва, че в началото на ноември слънцето в София изгрява в 7 часа и залязва в 17 часа и 20 минути. Продължителността на деня е 10 часа и 20 минути. В края на месеца слънцето изгрява в 7 часа и 36 минути, и залязва в 16 часа и 54 минути. Продължителността на деня е 9 часа и 18 минути.Фазите на луната през месеца са: на 7 ноември е новолуние, на 15 ноември - първа четвърт, на 23 ноември - пълнолуние, а на 30 ноември е последна четвърт.", "date": "2018.10.30", "title": "Началото на ноември ще е по-топло от обичайното, в края му се очаква застудяване"}
{"url": "http://www.cross.bg/narodnoto-tzveta-elmar-1587642.html", "text": "/КРОСС/ Председателят на Народното събрание Цвета Караянчева ще разговаря  с министъра на външните работи на Азербайджан Елмар Мамедяров.Срещата, която е в рамките на двудневното официално посещение на азербайджанския външен министър в България, ще бъде .", "date": "2018.10.30", "title": "Цвета Караянчева ще разговаря с министъра на външните работи на Азербайджан Елмар Мамедяров"}
{"url": "http://www.cross.bg/radev-oktomvri-rymen-1587643.html", "text": "/КРОСС/ На , от  държавният глава Румен Радев ще участва в тържеството по случай завършването на „Випуск Ботевски – II смяна“ на По-късно през деня, от напрезидентът Радев ще приеме министъра на външните работи на Република Азербайджан Елмар Мамадяров.", "date": "2018.10.30", "title": "Програма на президента Румен Радев за 31 октомври"}
{"url": "http://www.cross.bg/otnosno-predsedatelstvo-izbor-1587666.html", "text": "/КРОСС/ В рамките на Неформален съвет Транспорт, който се проведе на 29 и 30 октомври т.г. министър Желязков взе участие в съвместна среща на Литва, Латвия, България, Полша, Естония, Ирландия и Малта относно Пакета за мобилност I. Всички участници в срещата се обединиха в позицията си относно неприемането на разпоредби относно връщането на превозното средство „у дома“ като мярка, която увеличава броя на празните превози и повишава СО2 емисиите от тежкотоварни превозни средства. Беше поставен акцент и върху свободата на избор на водача да ползва седмичната си почивка с компенсации на място по негов избор. Гореизброените държави членки изразиха разочарованието си от представените компромисни текстове от Австрийско председателство относно каботажа и международния транспорт като считат, че същите водят до фрагментиране на Европейския вътрешен пазар. Подготвиха обща декларация, адресирана до Австрийското председателство с цел недопускане на разминаване на заложените цели в законодателните предложения за сметка на преразпределяне на пазарни дялове.", "date": "2018.10.30", "title": "България и още 6 държави от ЕС с декларация до Австрийското председателство за Пакета за Мобилност I"}
{"url": "http://www.cross.bg/slychaya-ogled-pravetz-1587663.html", "text": "/КРОСС/ Мъж се е удавил във водоем до село Осиковица, община Правец.По данни на Областната дирекция на МВР сигналът за случая е подаден около 5 часа на 29 октомври, понеделник. Към мястото са изпратени екипи на полицията, които установили самоличността на мъжа, но не успели да намерят тялото му.Полицаите извършили оглед на района, след което екип от водолази извършил оглед и на водоема. Тялото все още не е открито, пишат от МВР.По случая е образувано досъдебно производство.", "date": "2018.10.30", "title": "Мъж се удави във водоем в село до Правец"}
{"url": "http://www.cross.bg/gabrovo-montana-blagoystroiistvoto-1587667.html", "text": "/КРОСС/ Отборът на област Монтана е четвъртият финалист в образователно-патриотичната кампания на Министерството на регионалното развитие и благоустройството „Моят град е моята крепост“. В провелото се в Габрово днес състезание участваха и ученически отбори от областите Велико Търново, Видин, Враца, Ловеч, Габрово и Плевен, които бяха „изпитвани“ от звездните водещи Димитър Рачков и Васил Василев - Зуека.Мирослав Дамянов от ПМПГ „Св. Климент Охридски“ и Лилия Атанасова от 3 ОУ „Иван Вазов“ от Монтана спечелиха максимален брой точки в изключително оспорвана надпревара, тъй като отборите постигнаха почти равен резултат, показвайки отлични знания. Втори са отборите на областите Ловеч и Видин. Трето място спечели  отборът на домакините от област Габрово.  Състезателите бяха оценявани от жури с председател министърът на регионалното развитие и благоустройството Петя Аврамова, а членове бяха заместник-министрите на регионалното развитие и благоустройството и на образованието и науката Деница Николова и Таня Михайлова, кметът на община Габрово Таня Христова и областният управител на Габрово Невена Петкова.„Пожелавам ви да обичате и да се гордеете с  градовете, в които живеете. Всички седем отбора показахте отлични знания и умения  и доказахте, че познавате добре нашата Родина. Пазете това, което създават вашите родители“, каза министър Аврамова при връчване на наградите на победителите. Тя подчерта, че е удивена от любознателността на учениците и знанията им в областта на историята, географията, литературата и фолклора. „Радвам се, че нашата инициатива допринася децата да научват за още повече забележителности, които успяваме да рехабилитираме и модернизираме. Най-важна обаче е емоцията, която създава състезанието“, каза още тя. Министър Аврамова отбеляза, че благодарение на Оперативна програма „Региони в растеж“ 2014-2020 г. и усилията на правителството България става по-красива и предпочитана туристическа дестинация  с обновените  обекти.Състезанието в Габрово бе последният полуфинал от инициативата, която срещна ученически отбори от всички области на страната, спрямо регионите за планиране. Домакини на полуфиналите бяха градовете Шумен, Кюстендил, Сливен и Габрово, които са сред общините отличници на оперативните програма „Регионално развитие“ 2007-2013 и „Региони в растеж“ 2014-2020. Големият финал ще се проведе на 4 ноември в зала 1 на НДК в София. Тогава на сцената ще се изправят четирите отбора финалисти - от Шумен, Перник, Кърджали и Монтана.", "date": "2018.10.30", "title": "Отборът на Монтана е последният финалист в  кампанията на МРРБ „Моят град е моята крепост“"}
{"url": "http://www.cross.bg/trump-rodeni-iska-1587661.html", "text": "/КРОСС/ Американският президент Доналд Тръмп каза, че иска да премахне конституционното право на гражданство за родени в САЩ бебета на хора, които не са американски граждани, и на имигранти, пристигнали незаконно в страната, предаде Асошиейтед прес, цитиран от бтв.Тръмп направи изказването по телевизия Ейч Би Оу в момент, когато се появяват нови настоявания за твърда имиграционна политика преди изборите в САЩ следващата седмица. Той смята, че съсредоточаването върху имиграцията ще активизира неговите поддръжници и ще помогне на републиканците да запазят мнозинството си в Конгреса.Премахването на гражданството по рождение би предизвикало съдебна битка заради едностранната възможност на президента да промени конституционна поправка. Четиринадесетата поправка на американската конституция гарантира това право на децата, родени в САЩ.Попитан за законността на подобен указ, Тръмп заяви: \"Казват, че мога да го направя просто с изпълнителна заповед\".По думите му адвокатите на Белия дом разглеждат неговото предложение. Не е ясно колко бързо той би могъл да предприеме действия за издаване на указ,.", "date": "2018.10.30", "title": "Тръмп иска да премахне гражданството по рождение за някои родени в САЩ бебета"}
{"url": "http://www.cross.bg/nimh-vulchev-byudzhet-1587662.html", "text": "/КРОСС/ От Българската академия на науката (БАН) се оттеглиха от споразумението си с Националния институт за метеорология и хидрология (НИМХ). Това стана ясно от открито писмо до министъра на образованието и науката Красимир Вълчев, публикувано на страницата на БАН, съобщава News.bgМотивът за оттеглянето им е, че с предишно писмо са изразили притеснението си, че текстовете на Преходните и заключителни разпоредби на Проектозакона за държавния бюджет за 2019 г. противоречат на подписаното на 18 септември 2018 г. Споразумение № 0901‑120 между БАН, НИМХ, Националния браншов синдикат \"Висше образование и наука\" при КНСБ и МОН. Тези текстове противоречат и на постигнатите с образователен министър договорки, потвърдени пред общото събрание (ОС) на БАН.В писмото си от БАН цитират конкретни параграфи, които противоречат на Конституцията и са противозаконни. \"Параграфите §1(1), §3(1) и §6 от Преходните и заключителни разпоредби на Проектозакона за държавния бюджет за 2019 г. са противоконституционни и противозаконни и напълно обезсмислят продължителните усилия на ръководните органи на БАН - в отговор на апела на Министър-председателя - да решат казуса \"Национален институт по метеорология и хидрология\" съгласно Закона за БАН и Устава на БАН\".От БАН призовават министър Вълчев да призове да отпаднат параграфите §1(1), §3(1) и §6 от Преходните и заключителни разпоредби на Проектозакона за държавния бюджет за 2019 г.Припомняме, метеоролозите от НИМХ дълго време предупреждаваха, че работят при изключително мизерни условия, заплатите им са ниски, условията на работа не отговарят на съвременните изисквания. Неколкократно те излизаха на протест.На 14 септември, КНСБ коментира, че подготвя синдикалната дейност на НИМХ. Очаква се последната дума на БАН и Синдикатът да се назначи директор на НИМХ, необходимо бе в спешен порядък да бъде подписано споразумение между БАН, НИМХ и МОН, обясни президента на синдиката Пламен Димитров.Просветният министър Красимир Вълчев и премиерът Бойко Борисов проведоха среща с представителите на Националния институт по метеорология и хидрология (НИМХ) при БАН.Срещата дойде след заплахата на метеоролозите да спрат работа заради липса на адекватно финансиране. Синоптиците искат института да се отдели от БАН и да премине под шапката на Министерството на образованието и науката (МОН).Министър-председателят от своя стана даде срок на двете страни да се разберат без намесата на правителството. Срокът бе до 22 август, сряда.Шефът на БАН проф. Юлиан Ревалски обясни тогава, че на срещата, която се е състояла при премиера Борисов, БАН са поели ангажимент да се види каква самостоятелност би могла да се предложи на НИМХ в рамките на академията.Междувременно бе освободен шефа на НИМХ проф. Христомир Брънзов.От администрацията на БАН обясниха, че досегашният шеф на НИМХ проф. Христомир Брънзов бил наясно с мотивите за освобождаването си.", "date": "2018.10.30", "title": "От БАН се оттеглиха от споразумението с НИМХ"}
{"url": "http://www.cross.bg/promila-proverka-chasa-1587664.html", "text": "/КРОСС/ Полицаите от Районното управление в Ихтиман хванаха пиян шофьор.Водачът бил в силно нетрезво състояние, пишат от Областната дирекция на МВР в София.При направената проверка на водача с техническо средство е констатирано, че същият шофира с 3.08 промила концентрация на алкохол в кръвта.Мъжът е спрян за проверка около 8 часа сутринта вчера, 29 октомври, в село Живково. 55-годишният водач е жител на Момин проход.Пияният е задържан за срок до 24 часа. Спрямо него е образувано бързо производство.ОД на МВР в София съобщава за още два случая на хванати пияни водачи в , които вече са привлечени като обвиняеми за извършените от тях престъпления.Първият - 41-годишен жител на Самоков, хванат да управлява превозно средство с 2.73 промила.Вторият - 61-годишен столичанин, заловен да шофира с 1.77 промила.", "date": "2018.10.30", "title": "Хванаха шофьор с над 3 промила в Ихтиман"}
{"url": "http://www.cross.bg/vmro-mateva-grazhdanstvo-1587657.html", "text": "/КРОСС/  заяви в интервю пред вицепремиерът и министър на отбраната Красимир Каракачанов, лидер на ВМРО.Той отхвърли като „клевети и доноси“ твърденията на бившия депутат от НФСБ Велизар Енчев, че „услугата по продаване на българско гражданство на македонци е основен източник за пари на ВМРО“. Енчев настоява до изясняване на всички обстоятелства по разследването на спецпрокуратурата, която вчера арестува шефа на ДАБЧ и още 30 нейни служители, „Каракачанов да бъде отстранен от министерския пост, който заема“.  заяви категорично Каракачанов. Вицепремиерът отхвърля гневно обвиненията, че във ВМРО са влизали пари за издаване на БГ паспорти. „Ние сме настоявали да бъде облекчена процедурата, а г-жа Катя Матева е стопирала производството на български документи за издаване на паспорти“, казва лидерът на ВМРО и припомня, че два пъти от трибуната на Народното събрание той е чел декларации, че тази жена, в качеството си на шеф на дирекция Българско гражданство в Министерство на правосъдието бави преписките на етническите българи от Македония. Има разследване на прокуратурата по тези въпроси и решение на ВАС, че тя абсолютно незаконно спира преписките за издаване на гражданство. И същата тази жена говори за корупционни схеми.  Каракачанов отхвърля изнесеното от френският вестник \"Нувел Обсерватьор\",  Той директно взима доносите на Матева и ги пише, за да очерни една „африканска държава на Балканите“, казва вицепремиерът и обобщава, че атаката срещу България е \"политическа поръчка\".Атаката на Велизар Енчев срещу Каракачанов също се базира само на твърденията на Катя Матева, посочва той. „  Аз имам кауза и тя се нарича „българщината в Македония“. Ние сме инвестирали в Македония, и в човешки ресурс, и не сме взели нито една стотина оттам. Нека някой да излезе и да каже, че на мен или на мой депутат, или на член на ръководството ВМРО е дал пари. Или за каквото и да е било друго – било за записване на студенти, било за здравни услуги – ние инвестираме в това тези хора да идват и да учат у нас, помагаме да получават българско гражданство – това е нашата българска кауза. И не мога да приеме тези поръчкови твърдения. Ще ги гоня докрай! Ще заведа дела срещу тези клеветници“.Срещу бившия директор на дирекция „Българско гражданство“ в Министерство на правосъдието Катя Матева са получени много сигнали до различни институции за дейността й като директор на дирекция „Българско гражданство“ и през 2016 г. започва проверка от Дисциплинарния съвет към МП. През 2016 г. ДАНС ѝ отнема достъпа до класифицирана информация. Тя е отстранена от длъжност и започва процедура по дисциплинарно уволнение. По време на нейната дейност като директор на дирекция „Българско гражданство“ към МП са установени редица нарушения, най-съществените от които са укриване на преписки за българско гражданство от лица на основание български произход и укриване на решение на Административния съд, според което тя няма право да прекратява преписки на лица кандидати за българско гражданство. Такова право има единствено министърът на провсъдието.Близо година Матева представя болнични листа, за да не може да бъде уволнена дисциплинарно. В крайна сметка през 2017 г. й е връчена заповедта за дисциплинарно уволнение. Поканена от Дисциплинарния съвет на МП, за да бъде запозната с констатираните факти и да даде обяснения, но отказва. Срещу Матева има започнато разследване от Софийската градска прокуратура по чл. 282 от НК за престъпление по служба.", "date": "2018.10.30", "title": "Каракачанов: Ако се докаже, че във ВМРО са влизали пари от БГ паспорти, ще се гръмна на площада"}
{"url": "http://www.cross.bg/pargov-valeri-izbori-1587658.html", "text": "/КРОСС/ В момента е налице все по-задълбочаваща се криза. Тя тръгна от края на лятото. Септември се засили. Не липсват отново скандали и претенции, нещо което е характерно за това правителство”, Това заяви председателят на столичната организация на БСП Калоян Паргов пред Канал 3 в отговор на въпрос дали очаква предсрочни избори.„Протестът на майките е справедлив. Изречението на Валери Симеонов мога да го окачествя само по един начин. Егати държавата, щом Валери Симеонов ни е вицепремиер”, каза още социалистът, като направи препратка към известната реплика на Любен Беров от миналото. Относно вътрешните противоречия в БСП той коментира: „Ние следваме нашият курс, нашата политика. БСП не е само Корнелия Нинова, а всички членове, всички симпатизанти. В историята на партията дискусиите съществуват от години, от времето, когато е имало тесни и широки социалисти. И е била доста по-ожесточена.Разделението на управляващи и опозиция вътре в БСП е много условно.  Така или иначе обявихме, че влизаме в изборна подготовка. Имаме европейски избори, местни избори, а ако това управление продължава така, вероятно и парламентарни”. „Очевидно този парламент се крепи на някакъв друг консенсус. Това, че някой иска оставката само на Валери Симеонов, ние искаме оставката на целия кабинет. Но трябва да видим как ще го изиграем, защото политиката е сложно нещо. Така или иначе говорим за нещо, което сме нарекли „Визия за България”. Нещо, върху което ще стъпи и евентуална нашата програма. Всеки, който иска може да я погледне – и ГЕРБ, и ДПС. Проблемът на България е, че обикновено идва едно правителство и всичко започва отначало. След това идва другия, и пак обвинява другия. Тук имаме една визия за България. Нека я погледнат – може и да се обединим около някои идеи.  На първо място в нея демографската политика”, обясни Паргов.„Тук водим разговор за оцеляването на България”, изтъкна социалистът.  „Създава се един голям сблъсък, който в момента се развива в цяла Европа – между труда и капитала. БСП е на страната на труда”, каза още той. „Очевидно е, че сегашното правителство не може да стигне до този резултат, до който всички се стремим”, категоричен бе Паргов.Той не подмина и темата с днешните арести в Агенцията за българите в чужбина, които бяха за корупция и даване на паспорти на хора, които нямат български корени срещу сумата от 5000 евро. „Всъщност трябва да видим какви са тези хора, които са получили паспорти. Да не се окаже, че те са избиратели на някоя определена партия”, заяви лидерът на столичното БСП. Той коментира и основната международна новина, а именно оставката на Ангела Меркел от нейната партия Християндемократическия съюз и новината, че тя ще се откаже от политиката след края на мандата ѝ като канцлер през 2021 г. „Какво вещае тази нова ера без Меркел? Защото това, което се случва в Германия е последица от управлението на Меркел. Получи се т.нар. цивилизационен сблъсък вследствие на нейната политика.Поведението ѝ е типично за дългоуправлявал европейски политик. Очевидно е, че лидерският пост в партията е необходим отдушник в този момент. Но проблемът е в държавното управление. Може да вещаем тежки европейски избори за системните политически сили – и ЕНП, и ПЕС. И това ще е за сметка за крайнодесните партии. Така както е и в Германия. Това означава, че бъдещето на Европа е поставено на карта”, каза Паргов и поясни, че френският президент Еманюел Макрон се опитва да заеме по-силни позиции.„Със сигурност събитията в Германия ще предизвикат отзвук в цяла Европа и особено в Източна Европа”, каза Паргов и изтъкна близостта между Ангела Меркел и Бойко Борисов. „Германия е ключов фактор в европейската политика. Заедно с Франция. Така е конструиран ЕС. Германия задава тона и това ясно си пролича и от политиката у нас през последните години. Защото се вижда, че нейните думи се гледат и от ГЕРБ”.", "date": "2018.10.30", "title": "Калоян Паргов: Егати държавата, щом Валери Симеонов ѝ е вицепремиер"}
{"url": "http://www.cross.bg/ninova-partnyor-oligarsite-1587656.html", "text": "/КРОСС/ „Ще повярваме в борбата с корупцията и ще работим да се сложи край на този модел, когато до подсъдимите олигарси седнат подсъдими политици от всички цветове.\" Това заяви председателят на БСП Корнелия Нинова на пресконференция в централата на партията. Според нея арестите на олигарсите прилича на картинка от миналото – от октомври 2010 г. „Снимаха и ни показваха от хеликоптери палати на олигарси. Какво се случи от 2010 до сега – стана октомври 2018 г., за да ни показват същите палати на същите олигарси, но снимани отвътре. Ще чакаме ли още 8 години, за да се случи нещо?“, попита тя. Според нея това е имитация на борба с олигарсите на прехода „На едните се повдига обвинение и се търси отговорност, а в същото време на другите, с другата ръка- за Кирил Домусчиев  се прави специален закон, за да му се опростят 58 млн. лв, а на Гергов му дават 43 млн. лв. за дупката във Варна. Къде е принципът и това ли е борбата с олигархията и прехода?“, продължи с въпросите Нинова. По нейните думи това  е прах в очите на хората и европейските ни партньори, защото чакаме мониторингов доклад следващия месец. „Трябва да се разгради този политико-олигархичен модел“, категорична е Нинова. Тя обясни, че на сем. Баневи е повдигнато обвинение за престъпно сдружаване за периода 2009-2018 г., а тогава управлява Борисов. Другото обвинение е за присвояване и данъчни престъпления за периода 2010-2011г. „Къде е бил председателят на Агенцията за приватизационен и следприватизационен контрол, който е трябвало да следи какво се случва с тези приватизирани предприятия? За това, че си е затворил очите, днес е министър на икономиката“, заяви Корнелия Нинова.„ГЕРБ и ВМРО управляват заедно и заедно трябва да носят отговорността за тези процеси. Който е нарушавал законите на България и е извършил престъпление, трябва да си носи отговорност. Това е принцип, който важи за всички. Но защо сега, след като се оказва, че от няколко години се знае какво се случва в Агенцията за българите в чужбина?“, попита председателят на БСП. Тя припомни, че в края на миналата година от пресата във Франция е описана ситуацията, дори е посочено, че корупцията в агенцията достига на равнище министър, дори вицепремиер. „Не са взети никакви мерки. Имало е и вътрешна информация от български служби. Защо сега? Твърди се, че ВМРО през всички тези години е имало отношение към тези процеси“, каза още тя. Тя сравни ситуацията с предишен период, когато ГЕРБ са почувствали заплаха за правителството и постъпили по същия начин с един друг партньор - Реформаторите и Петър Москов. Тя припомни, че заедно с ГЕРБ са измислили реформата с ваксините и премиерът го е защитавал с доводи за сериозна реформа в сектора и намаляване на цените на лекарствата. „Като стана напечено, премиерът, за да спаси собствената си кожа, хвърли Петър Москов и Реформаторите на кучетата. Когато види заплаха за правителството, хвърля отговорността върху малкия партньор. Ще повярваме в намеренията на управляващите да се борят с корупцията, когато и големият партньор си понесе отговорността“, категорична е Нинова. По нейните думи чак днес г-жа Цачева, министър на правосъдието, се сеща да говори за промени в закона. „Не законът е виновен, а приложението му. Къде са били през тези години министърът на вътрешните работи, министър на правосъдието, ДАНС?“, попита още Нинова. ", "date": "2018.10.30", "title": "Нинова: Краят на прехода ще дойде, когато на подсъдимата скамейка до олигарсите седнат политиците"}
{"url": "http://www.cross.bg/v-moskva-si-chestitiha-purviya-snyag-1587639.html", "text": "/КРОСС/ В Москва изминалата нощ е била най-студената от началото на този месец. Термометрите там са отчели минус 2 градуса по Целзий.Заради ниските температури в някои райони от руската столица вече се поздравиха и с първи сняг, съобщават местните агенции.Снежната покривка на места е достигнала 1-3 см височина. Стотици потребители споделиха в социалните мрежи снимки от зимния пейзаж. ", "date": "2018.10.30", "title": "В Москва си честитиха първия сняг"}
{"url": "http://www.cross.bg/kolichestvo-masa-zelena-1587645.html", "text": "/КРОСС/ Ферма за производство на наркотици с рекордно количество канабис разкри полицията в Поморие.Наркотикът е бил отглеждан със скъпа техника в специално пригодено помещение в къща. При обиск, полицаите се натъкват на близо 200 саксии с марихуана, от които са иззети около 40 кг зелена тревна маса, съобщават от пресцентъра на МВР.Част от канабиса е бил готов за пласиране. Извършват се лабораторни изследвания за качеството на наркотика.  \"Открити са специални въздухопроводи, сушилня, климатици, специализирани лампи, които са спомагали за бързия растеж на канабисовото растение.Като количество зелена растителна маса в последните години 40 кг не сме изземвали\", заяви Цветелина Рандева, говорител на ОД на МВР-Бургас.", "date": "2018.10.30", "title": "Ферма за наркотици с рекордно количество канабис разкриха в Поморие"}
{"url": "http://www.cross.bg/resyrsi-choveshkite-razvitie-1587641.html", "text": "/КРОСС/ Центърът за развитие на човешките ресурси до дни ще има нов директор, съобщи министърът на образованието Красимир Вълчев.Настоящият шеф на центъра Татяна Калканова ще бъде сменена от поста, след като телевизионно разследване разкри сериозни злоупотреби с еврофондове, извършвани с нейно участие, предаде БГНЕС.Разследването показва как Центърът за развитие на човешките ресурси финансира фиктивни проекти, представени от \"кухи\" неправителствени организации. Красимир Вълчев уточни, че сигнали за подобни нередности постъпват и в Министерството на образованието.Ръководството на Центъра за развитие на човешките ресурси днес ще даде пресконференция.", "date": "2018.10.30", "title": "Сменят директора на Центъра за развитие на човешките ресурси"}
{"url": "http://www.cross.bg/velikobritaniya-sporazymenie-zasega-1587640.html", "text": "/КРОСС/ Европейската комисия засега не се подготвя за възможността Великобритания да се откаже от намеренията си да напусне ЕС, заяви днес говорител на комисията в отговор на въпрос, съобщава бтв.", "date": "2018.10.30", "title": "ЕК засега не се подготвя за възможността Великобритания да се откаже да напуска ЕС"}
{"url": "http://www.cross.bg/bulgariya-byudzheta-shipka-1587654.html", "text": "/КРОСС/ 140 млн. лв. са предвидени в бюджета на Агенция „Пътна инфраструктура“ за 2019 г. за свлачища по републиканската пътна мрежа.Това съобщи в Габрово министърът на регионалното развитие и благоустройството Петя Аврамова. Тя е в града за последния полуфинал на кампанията на МРРБ „Моят град е моята крепост“.Министърът напомни, че агенцията е имала дефицит през тази година и със средствата, които са новост в бюджета й, АПИ ще може да работи за овладяване на тези процеси по републиканските пътища в държавата.В бюджета на агенцията за следващата година са заложени около 200 млн. лв. приходи от винетни такси. За тежкотоварни автомобили винетките ще важат до 16 август 2019 г., от когато влиза в действие тол системата и водачите им ще плащат тол такса. Други над 200 млн. лв. са планирани в републиканския бюджет от тол такси. Тези средства ще бъдат прехвърлени на АПИ за ремонт и изграждане на пътища.Имаме готовност за зимното поддържане, каза още регионалният министър. За областите, за които процедурите за избор на нови изпълнители не са приключени, договорите със сегашните фирми ще бъдат анексирани. В опорните пунктове са резервирани необходимите химикали. На прохода Шипка, като един от по-натоварените, ще има денонощно дежурство, така че по всяко време на денонощието да има информация за пътната обстановка.В отговор на въпрос регионалният министър обясни, че целта на промените в Закона за регионалното развитие е регионите в България да се развиват еднакво и да няма отлив от един регион в друг, както е в момента в Северна България. Ще се в посока развитието й да е еднакво с това на Южна България. Една от мерките, които се планират, е доизграждането на магистрала „Хемус“.Бизнесът търси добри пътища. Ние сме длъжни да ги осигурим. Инфраструктурата и пътищата трябва да изпреварят демографските процеси, за да останат хората там, където живеят, и да имат добра инфраструктура, по която да се движат. Инвестираме в Северна България. Вертикалните отсечки са не по-малко важни от магистралните, които свързват България, посочи министър Аврамова. АМ „Русе-Велико Търново“, скоростният път „Видин – Ботевград“ и обходът на Габрово, заедно с тунела под връх Шипка, са едни от важните проекти, по които се работи и които са важни за развитието на Северна България.Строителството на обходния път на Габрово се движи с добри темпове, но има малко забавяне заради намерени археологически находки и изкопни дейности. Работи се по четири от общо петте участъка на пътя. Последният, заедно с тунела под връх Шипка, е с индикативна стойност 520 млн. лв.", "date": "2018.10.30", "title": "140 млн. лв. за свлачища в бюджета на АПИ за 2019 година"}
{"url": "http://www.cross.bg/zhelyazkov-transporta-vreme-1587648.html", "text": "/КРОСС/ Становищата на държавите-членки на Европейския съюз за смяната на лятно и зимно часово време, мерките за екологичен транспорт и подобряването на безопасността по пътищата, бяха обсъдени по време на Неформалния съвет на министрите на транспорта и околната среда на Европейския съюз. Форумът се провежда на 29 и 30 октомври 2018 г. в Грац, Австрия. Българската позиция в сектор транспорт бе представена от министъра на транспорта, информационните технологии и съобщенията Росен Желязков.В рамките на дискусията за министър Желязков заяви, ченад 95% от участвалите в национално проучване, са против сезонните промени. Той изтъкна, че трябва да бъде отчетена необходимостта от време за адаптиране на различните сектори на икономиката. Поради тази причина министърът подчерта необходимостта от запазването на хармонизиран режим на равнище ЕС и реалистичен преходен период.По време на дискусиите по  министър Росен Желязков заяви, че новите технологии и бизнес модели ще доведат до коренна трансформация в транспортния сектор, предоставянето на напълно нови услуги за мобилност и логистични решения.Резултатите от дискусиите бяха обобщени в т. нар. „Декларация от Грац“, като българската страна подкрепи седемте приоритетни области за иновации в транспорта, очертани на европейско равнище. Министър Желязков изрази позицията, че трансформацията към чиста мобилност може да бъде постигната чрез ускорено въвеждане на пазара на превозни средства с ниски и нулеви емисии. Сред посочените мерки в изказването на министъра, бяха още насърчаване на развитието на електрическата мобилност и по-нататъшна електрификация във всички видове транспорт в съответствие с възможностите; стимулиране на използването на ниско емисионни алтернативни енергийни източници в транспорта и разгръщане на инфраструктура за алтернативни горива; въвеждане на иновационни технологии за декарбонизация на транспортния сектор, както и санкции за замърсяващи или енергийно неефективни превозни средства.Българската страна подкрепи Европейската комисия в усилията ѝ за разработване на Европейска стратегия за управление на мобилността и Стратегия за дългосрочно намаляване на емисиите на парникови газове в ЕС, в съответствие с Парижкото споразумение.Министрите на транспорта проведоха и работна сесия на  Министър Росен Желязков отчете необходимостта от продължаване на активната политика в областта на пътната безопасност и в периода 2021-2030 г. и подкрепи разработения от Европейската комисия План за действие с конкретни дейности до средата на 2019 г. Той отбеляза, че усилията на България ще бъдат насочени върху повишаване на ангажираността и подобряване поведението на участниците в движението по пътищата от гледна точка на безопасността; модернизиране на транспортната инфраструктура и използване на възможностите за финансиране по линия на европейските структурни и инвестиционни фондове, Механизма за свързване на Европа и други инициативи; подобряване безопасността на превозните средства; въвеждане на интелигентните транспортни системи и новите технологии, които съдействат за повишаване на нивото на пътната безопасност.В заключение министърът заяви, че е необходимо да продължи сътрудничеството и обмяната на добри практики в областта на пътната безопасност между всички държави членки, както и с държавите от Западните Балкани и Източното партньорство.", "date": "2018.10.30", "title": "Министър Росен Желязков представи пред министрите от ЕС позицията на България за смяната на часовото време"}
{"url": "http://www.cross.bg/slivnitza-bili-raiionnoto-1587650.html", "text": "/КРОСС/ 47 нелегално пребиваващи чужденци са установени от служители на РУ- Сливница, съобщава БГНЕС.Вчера, около 11.45 часа, в районното управление в Сливница е бил получен сигнал за забелязани мигранти в двора на къща в с. Хераково. На адреса веднага били изпратени полицейски служители, които установили общо 47 души, които са били без документи за самоличност. 23-ма от тях са непълнолетни момчета.Групата е била отведена в районното управление, където е четирима са се определили като пакистанци, а останалите - като граждани на Афганистан.По случая е регистрирана преписка, а работата по документирането му продължава. ", "date": "2018.10.30", "title": "Заловиха 47 нелегални мигранти край Сливница"}
{"url": "http://www.cross.bg/macha-zaradi-botev-1587653.html", "text": "/КРОСС/ Дисциплинарната комисия на БФС наказа врачанския \"Ботев\" с 2 000 лева след мача със съименика му от Пловдив. Двубоят се изигра в събота на стадион \"Огоста\" в Монтана и завърши с минимален успех за \"канарчетата\".Заради обидни и нецензурни скандирания по текст от дисциплинарния правилник врачани ще платят 1 000 лева. Още толкова те дължат и заради използването на лазери, с които заслепяваха играчи на гостуващия тим по време на срещата.Санкцията е поредната, която новакът в Първа лига плаща заради част от скандиранията от трибуните. Който е бил на мача обаче е наясно, че глобата е минимално наказание за бруталните скандирания, които и двете агитки си разменяха по време на срещата.", "date": "2018.10.30", "title": "Глобиха \"Ботев\" /Враца/ заради нецензурни скандирания на мача с Ботев Пловдив"}
{"url": "http://www.cross.bg/ninova-korneliya-byudzhet-1587647.html", "text": "/КРОСС/ \"Бюджетът на правителството е представен като най-силният за годините на прехода, с много силна социална насоченост. Само че, този бюджет изглежда- с едната ръка взел от хората, с другата дал\". Това каза председателят на НС на БСП Корнелия Нинова на пресконференция в централата на партията. Тя добави, че от увеличена данъчно-осигурителна тежест за всеки българин се очаква догодина в бюджета да влязат между 1,5 и 2 млрд. лв. повече. Нинова обясни, че през данъци, осигуровки и акцизи се взимат средства от хората, за да се представят същите средства като сериозна социална политика. \"През 2018 г, в София, водата поскъпна с почти 10%, в Ямбол с 20%, Бургас - 9%, Монтана - 7%- вследствие на това поскъпнаха и цените на ВиК услугите - 7%. Освен тях, пощенските услуги поскъпнаха с 8% и хотелските услуги с 16%\", добави лидерът на социалистите.Корнелия Нинова припомни още, че течните горива са  поскъпнали с 16.7%, а твърдите с почти 10%. \"Увеличиха се и цените на транспорта с 8.2%. От началото на юли КЕВР повиши цената на природния газ с 10.8%, на парното - със 7.3%, електричеството с 2%. В резултат на това, цената на хляба се увеличи с почти 25%, на яйцата - 5%, на киселото мляко- 3% \", каза още председателят на БСП.  Нинова припомни още, че през тази година се увеличиха и акцизите на бездимните цигари, а за догодина се подготвя ново увеличение, което пак да дойде от джоба на хората.\"Ще се увеличи максималният осигурителен праг, което ще повиши осигуровките, данъкът на старите автомобили също ще се увеличи между 10 и 40%. Ще отпадне облекчението за второ жилище, а осигуровките на земеделските производители ще се увеличат\", обяви Нинова. Тя бе категорична, че всичко това е едно сериозно увеличение на данъчната и осигурителната тежест, както и на цените. \"Другото, което коментира премиерът е ниската безработица, която се дължи не толкова на нови работни места, не на разкриване на нови производства, а на напускането на младите хора и страшната демографска катастрофа. Борисов се похвали и с ниския държавен дълг. Преди началото на неговото управление той е 9,4 млрд. лв., сега е 24 млрд. лв.\", коментира още лидерът на социалистите. Тя добави, че въпросът е - къде са отишли средствата от този дълг и къде са инвестирани. Според нея  най-уязвимите групи в нашето общество - младите, децата и пенсионерите са най-ощетени от този бюджет, с нищо не им се помага.   \"12 социални плащания, засягащи млади хора и майки с деца, не се увеличават през 2019 г. Част от тях са обезщетението за отглеждане на дете от една до две години, месечните помощи за деца, еднократна помощ при бременност, еднократна помощ при раждане, месечна помощ за отглеждане на близнаци, помощи за дете до една година на неосигурена майка- всички те остават замразени\", каза още Нинова. Тя добави, че пенсиите отново ще се увеличат само по Швейцарското правило и от първи юли. \"Заплатите на хората в бюджетния сектор се увеличават с 10% от 01.01.2019 г, а заплащането  на пенсионерите, които са най-засегнати от цените на стоки и услуги, само с 5% и то от средата на годината. Отново няма нито дума за преизчисляване на всички стари пенсии\", припомни още тя. Корнелия Нинова бе категорична, че това не е правене на политика, а  кърпене на дупки. \"В този бюджет няма нито една политика, свързана с реформи в системите, която да е ефективна\", заяви Корнелия Нинова.Лидерът на БСП обяви, чепонеделник ще бъде направено широко обществено обсъждане на алтернативния бюджет на БСП за 2019 г., на което са поканени НПО, експерти, учени, лекари, учители. \"Правим го, защото алтернатива има и ние ще я покажем чрез политики\", каза още Корнелия Нинова.", "date": "2018.10.30", "title": "Корнелия Нинова за Бюджет 2019: С едната ръка взел от хората, с другата дал"}
{"url": "http://www.cross.bg/iliyana-iiotova-durzhavi-1587631.html", "text": "/КРОСС/ „В XXI век светът изпитва остър дефицит на пълноценен диалог – както в различните общности в границите на националните държави, така и на международната сцена. Причина за голяма част от проблемите ни е в това, че загубихме възможността да се чуваме.“ Това заяви вицепрезидентът Илияна Йотова на отриването на международната конференция „Движението на необвързаните държави в многополюсния свят: неговата роля в поддържането и насърчаването на международния мир и сигурност“, която се проведе в Софийския университет „Св. Климент Охридски“.„Движението на необвързаните държави е глас в подкрепа на развиващите се страни на многостранни форуми. Организацията може да прокарва път в световната политика за разрешаването на световните проблеми чрез изграждане на нов тип международни отношения, в които водеща е идеята за мир“, посочи вицепрезидентът.Общо 120 държави с 55 процента от световното население членуват в движението, създадено през 1961 г. Държавите в него не са членки на военни блокове, представляват 2/3 от членовете на ООН и са незаобиколим фактор при решаването на въпроси в световната организация.Илияна Йотова посочи, че съвременният свят е сложен и несигурен. Защитата на човешките права, задълбочаващата се конфронтация между държавите и обществата, нестихващите конфликти в Близкия изток са основни предизвикателства. Те изискват глобални решения, взети чрез диалог и взаимни компромиси. По думите на вицепрезидента на Африканския континент не трябва да се гледа само като на източник на миграция, бедност и неравенства. „Младото му активно население очаква инвестиции и развитие“, заяви Илияна Йотова.„Макар и различни, много хора в света можем да сме съюзници, но мостовете и доверието не са дадени веднъж завинаги, не се градят лесно бързо. Тях трябва да ги извоюваме, пазим и развиваме“, отбеляза Илияна Йотова. ", "date": "2018.10.30", "title": "Вицепрезидентът Илияна Йотова: Светът изпитва остър дефицит на диалог"}
{"url": "http://www.cross.bg/lege-literatyren-narodnite-1587628.html", "text": "/КРОСС/ На 31 октомври, сряда, Литературен салон \"Леге 10\" организира вечер, посветена на Деня на народните будители - 1-и ноември.Събитието ще се състои от 18,00 часа в залата на Градския съвет на БСП - София, ул. \"Леге\" № 10, ет. 1.", "date": "2018.10.30", "title": "Литературен салон \"Леге 10\" организира вечер, посветена на Деня на народните будители"}
{"url": "http://www.cross.bg/rabota-formi-guvkavite-1587630.html", "text": "/КРОСС/ - Предвижданото широко разпространение на гъвкавите форми на работа може да допринесе с 10,04 трлн. долара за ръста на световната икономика до 2030 г. Това показват данните от първото обхватно социоикономическо проучване за промяната на практиките относно работното място.Анализът, направен по поръчка на Regus и проведен от независими икономисти, изследва 16 държави с важна икономическа роля, като разглежда в детайли състоянието на гъвкавите форми на работа както в момента, така и прогнозно до 2030 г.Regus установи, че в най-развитите икономики до 2030 г. между 8% и 13% от наемния труд ще бъде свързан с гъвкави работни пространства. По-големият процент на гъвкавите форми на работа ще спести на компаниите пари, ще намали оперативните разходи и ще повиши продуктивността, предизвиквайки в крайна сметка ефекта на доминото върху цялата икономика – от основните дейности на бизнеса до каналите за доставка.Конкретните ползи включват по-висока продуктивност на бизнеса и индивидуалните служители, по-ниски разходи за офисна площ за компаниите, използващи гъвкави работни пространства, и милиони часове по-малко пътуване до работа и обратно. Всички тези фактори допринасят за брутната добавена стойност, създавана от гъвкавите форми на работа в икономиката.Огромен фактор за това вероятно е времето, което хората спестяват благодарение на дистанционните и гъвкави форми на работа. Според модел за ускорено развитие, който показва сценарий за възприемане на гъвкавите форми на работа с по-бързо темпо от сегашното, съкращаването на времето за пътуване до работното място и обратно чрез преминаване към дистанционна работа може да спести 3,53 млрд. часа до 2030 г. Това е равностойно на времето, което 2,01 милиона души прекарват на работа всяка година.При осъществяване на сценария за ускорено развитие хората в Китай, САЩ, Индия и Япония ще спестят най-много време от пътуване до работата си и обратно. Работещите в Китай ще спечелят по два часа на човек, докато тези в САЩ ще получат почти цял допълнителен свободен ден в резултат от съкращаване на времето за пътуване. \"Гъвкавите форми на работа са мощен инструмент, който има силата да облагодетелства не просто бизнеса, но и общества и цели икономики. Това става възможно благодарение на ускореното възприемане на гъвкавите форми на работа като стандартна бизнес практика за милиони хора по целия свят.\"\"Изключително вълнуващо е да обмисляме начините, по които нашето общество може да извлече полза от разпространението на гъвкавите форми на работа – особено когато прогнозите за растеж до 2030 г. показват колко решаващо значение ще има гъвкавият работен режим през следващите десетилетия. Надеждата е, че компаниите ще се възползват без колебание от възможността да станат част от тази революция в работните пространства и ще продължат да разпространяват гъвкавите работни места, така че в тях да се включат служители от цялото земно кълбо.\"\"Както показва това проучване, гъвкавите форми на работа предлагат значителен принос за обществото – като се започне от това, че освобождава повече лично време на хората, и се стигне до това, че дава тласък на икономиката чрез създаване на работни места и повишаване на продуктивността. Тези прогнози показват, че гъвкавите форми на работа са мощна икономическа сила, която компаниите и хората би трябвало да възприемат през идните години.\"", "date": "2018.10.30", "title": "Гъвкавите форми на работа с принос от 10 трлн.долара за световната икономика до 2030г."}
{"url": "http://www.cross.bg/izdeliya-filip-moris-1587629.html", "text": "/КРОСС/ Днес, 30.10.2018 г., Агенция „Митници“ и Филип Морис България подновиха сключения през 2007 г. Меморандум за разбирателство. Борбата с контрабандата на тютюневи изделия остава приоритет, както за държавната институция, така и за Филип Морис, се посочва в документа, който потвърждава като области на сътрудничество обучението и обмена на информация по повод контрабандни и фалшиви тютюневи изделия, носещи марки на компанията. Ще продължат и проучванията за оценка на незаконния пазар в България и ЕС, които освен информация за обема, са източник и на полезни данни за вида на тютюневите изделия, непредназначени за местния пазар.По време на подписването директорът на Агенция „Митници“ Георги Костов и Георгиос Маргонис, Управител на Филип Морис България, отчетоха сътрудничество в борбата с незаконната търговия с тютюневи изделия до момента и постигнатите от държавата отлични резултати. Двете страни се съгласиха, че от съществено значение също е и повишаването на информираността на обществото относно последствията от незаконната търговия с тютюневи изделия и свързаните с нея престъпления, поради което сътрудничеството в тази посока ще продължи.Предвид предстоящото ратифициране на Протокола за премахване на незаконната търговия с тютюневи изделия към Рамковата Конвенция за контрол на тютюна на Световната здравна организация, както и предвид факта, че през 2019 г. ще севъведе една от най-сложните регулации в сектора – система за маркиране и проследяване на тютюневите продукти по Директивата за тютюневите изделия, Агенция „Митници“ и Филип Морис България изразиха увереност, че като резултат на съвместната работа всички предвидени в тези документи механизми и системи ще бъдат реализирани успешно и в срок. Директорът на Агенция „Митници“ Георги Костов постави висока оценка за съвместната дейност на администрацията и Филип Морис България и очерта сътрудничеството между държавата и тютюневия бранш като пример за прозрачно и активно партньорство, довело до позитиви за бизнеса, администрацията и гражданите. Георгиос Маргонис, Управител на Филип Морис България, затвърди желанието на компанията да съдейства с ресурси и експертиза от най-добрите практики на индустрията за борба с незаконни продукти. Едновременно с подписването на Меморандума бяха дарени и седем оперативни автомобила, които ще бъдат използвани в ежедневната работа по превенция и пресичане на разпространението на нелегални тютюневи изделия.", "date": "2018.10.30", "title": "Филип Морис и Агенция Митници подновиха Меморандум за разбирателство"}
{"url": "http://www.cross.bg/moldova-bulgari-bulgariya-1587632.html", "text": "/КРОСС/ Исторически погледнато народите на България и Молдова са много близки по своята култура и традиции. Наличието на множество сходства в манталитета, светоусещането, народните обичаи, традиции и не на последно място кулинарията сами по себе си определят възможностите и предпоставките за добри и нормални отношения между двете държави.Наличието на значителна по брой българска общност в Молдова определя основно място на въпроса в отношенията между двете страни. Бесарабските българи в Молдова са своеобразен мост в отношенията между България и Молдова и определят в значителна степен дневния ред на двустранните отношения между нашите държави. Участието на етнически българи на ръководни позиции в средния ешелон на администрацията и всички останали сфери на обществения живот в Молдова, до голяма степен благоприятства активното развитие на отношенията между България и Молдова.Най-често, основните въпроси, които стоят на дневен ред са в областта на образованието и културата, като най-наболели са проблемите в образованието и подпомагането на изучаването на български език в училищата в населените с етнически българи места. До този момент двете държави, със съвместни усилия, успяват да създадан необходимите условия за качествен достъп до образование по български език и литература, като голям принос в тази насока има двустранното споразумение в областта на културата и образованието и възможността българската държава да командирова преподаватели по български език и история в учебните заведения на територията на Молдова.В продължение на предходния въпрос мога да допълня, че най-активно и ползотворно се развиват отношенията в сферата на образованието, но там има и най-много въпроси и проблеми, които следва да бъдат решавани съвместно с молдовските власти. С увереност твърдя, че към момента диалогът с властите е на наеобходимото ниво и ние срещаме разбиране от тяхна страна по голяма част от въпросите и проблемите.Установени са и се поддържат активни контакти на всяко едно равнище, като най-големи достижения са нормалният диалог между двете държави, откриването на Тараклийския държавен университет и усилията в последно време от двете страни по неговото запазване и развитие.От политическа гледна точка могат да бъдат отделени многократните, за последните десетина години, посещения на делегации на високо равнище в двете държави, способстващи за поддържането на нормален двустранен диалог.Откриването на българското консулство в Тараклия е друг важен момент в двустранните отношения, който допринася за активизирането на контактите и облекчаването на достъпа на гражданите на южните региони на Молдова като цяло до качествени консулски услуги.— В кои напротив – има още резерви?За резерви в негативен план няма основание да се говори. По-скоро е налице неизползван потенциал, който в бъдеще следва да бъде активизиран с оглед на развитието на двустранните отношения. Става въпрос за потенциал в икономически план, като задълбочаване на двустранния стокообмен, инвестициите и създаването на съвместни предприятия, които ще доведе до подобряване на социално-икономическото положение на гражданите на двете страни и ще способства разкриването на нови работни места. И тук, според мен, е най-важното да се намери начин за стимулиране на интереса на икономически активното население и бизнеса на двете страни към задълбочаване на контактите и търсене на нови възможности за сътрудничество.Животът винаги ни поставя нови цели и ни изправя пред нови предизвикателства. В този ред на мисли не е реалистично да очакваме, че това е края на развитието и проблемите в образователната система. Бих казал, че тези тридесет години поставят една добра основа на образованието по български език в Молдова, върху която следващите поколения трябва да градят и осъвършенстват в бъдеще. Тук е мястото да споменем онези научни работници, преподаватели и институции, които със своя ентусиазъм успяха да създадат необходимите условия и база за понататъшното развитие на българистиката в Молдова и дадоха възможност на младите българи да учат своя майчин език.До голяма степен, проблемите в сферата на образованието в България и Молдова са сходни. И в двата случая недостигът на финансови средства е в основата на търсенето на варианти за оптимизиране на процесите и оказва негативно въздействие върху образователния процес и реформата в сектор образование. Това, от своя страна поставя на изпитание голяма част от образователните институции в нашите две държави и в отделни случаи води след себе си негативни последствия и в други области от социално-икономическия живот. Един такъм пример е въвеждането на делегирани бюджети в образованието и необходимостта от закриване на учебни заведения в двете страни. В резултат на подобна политика в България се стигна до сериозен отлив на хора от селата и малките населени места, което породи и проблеми от друго естество. В Молдова се наблюдаваше същата ситуация, като благодарение на властите и наложения мораториум върху закриването на училища този процес е стопиран. Това се отрази благоприятно и върху училищата с изучаване на български език в отделни населени с етнически българи села и градове.БТЛ «Васил Левски» е създаден благодарение на онези ентусиасти, за които стана въпрос по рано. Той е единственото в Молдова учебно заведение, в чието название фигурира определението «български». Това от своя страна го определя като уникално не само за Молдова, но и изобщо за държавите в които живеят българи и се изучава български език.Лицеят изпитва същите проблеми както по-голяма част от училищата в Молдова и това е обусловено от факторите, изброени по-горе.Що се касае до статута на БТЛ, посолството ще подкрепи всякаква инициатива, която е в полза на нашите сънародници в Молдова и съотвества на принципа на съблюдаване на законите в страната. В същото време считам, че инициативата по този въпрос следва да е на българската общност в Молдова, която да покаже желание в тази насока.Правителството на Република България финансира проекти в Молдова по две основни програми – «Роден език и култура зад граница» и «Сътрудничество за развитие».Първата подпомага проекти в областта на образованието и дава възможност за допълнителни извън класни форми на обучение по български език, музика и история на България.Втората програма е част от ангажиментите на страната ни като член на ЕС за подпомагане на партньорските държави. По нея се реализират проекти в областта на изграждането и ремонта на инфраструктура, изграждане на административен потенциал и др.За периода 2016 – 2018 г. бяха реализирани редица проекти в Молдова на стойност над 1,5 млн. евро. Проекти бяха финансирани в Тараклия, Твърдица, Кортен, Стояновка, Кайраклия, Кирсово, Валя Пержей, Аблота де Сус и др. населени места. По-мащабните проекти бяха за изграждане на пречиствателни станции за питейна вода в Тараклийски район – проект изпълнен със съдействието на ПРООН в Молдова. В Стояновка беше извършена пълна реконструкция на отоплителната инсталация на гимназия «Иван Вазов», в Кортен беше ремонтиран кухненския блок на детската градина, а в Кирсово беше изградена канализация на новия район на селото.Понастоящем в ход е изпълнението на общо четири проекта в Стояновка, Албота де сус, Кортен и Кирсово.За финансиране през следващата година кандидатсстват общо 19 проекта в различни населени места в Молдова.Нормална общочовешка черта е търсенето на мнение и опора в определени случаи, когато е налице чувство на несигурност под всякаква форма. Понякога на човек му е нужно съвсем малко за да придобие определена увереност в собствените си сили и възможности и да продължи да преследва целите си. Що се касае до мнението на посолството относно българските организации в Молдова, аз бих се въздържал от даване на конкретна оценка, тъй като считам, че всеки работи според способностите си. Важното тук е не колко, а какво може да се направи в интерес на обществото.Успоредно с това считам, че дейността на организациите, тяхната активност и позиция са от особена важност за защитата на интересите на българското малцинство в Молдова и запазването на самосъзнанието на младото поколение. Необходимо е едно ядро, което да консолидира българската общност и отстоява нейните интереси във всяка област на обществения живот. Иска ми се в бъдеще повече млади хора да бъдат ангажиран с обществена дейност, да привнасят нови идеи и виждания за развитие на общността и активно участват в тяхната реализация. Същевременно следва да се използват мъдростта и опита на по-старото поколение, на което се дължат и голяма част от постигнатите резултати, за които говорихме по-рано.Всеки човек сам гради бъдещето си. В тази връзка от самата общност зависи до колко ще се изолира от обществения живот в страната. Бесарабските българи са пълноправни граждани на Молдова и в това си качество имат пълната възможност да работят и се развиват в желаната от тях насока. Възможностите за развитие в съвременна Молдова, според мен, не се различават от тези, в която и да било друга европейска страна. Необходими са активност, настойчивост, целеустременост и интелигентност за успешно постигане на целите и интеграция в обществото. Това са все качества, които са генетично заложени в българина и не виждам никаква пречка за нашите сънародници в това отношение. В тази насока, до голяма степен, е важно и владеенето на държавния език – нещо върху което трябва да се мисли в бъдеще при справяне с проблемите в образованието.Особена важност в този процес имат и обществените организации. Един активен и балансиран подход от тяхна страна би изиграл достатъчно голяма роля за запазване на националната идентичност и същевременното интегриране на бесарабските българи в Молдова.В същност, аз не бих казал, че липсват примери за успешна интеграция и успех. Познавам много бесарабски българи, които заемат добри позиции в държавната администрация, средствата за масова информация, културния и икономически живот в Молдова. Всички те могат да служат за пример и подпомагат изграждането на следващото поколение млади българи в Молдова.До този момент не сме изпитвали затруднение в комуникацията си местните власти. Голяма част от тях са млади и активни ръководители, които не само са готови, но и сами търсят възможности за сътрудничество в полза на гражданите, а резултатите говорят сами за себе си. Разбира се по този въпрос имам и известни предпочитания.По отношението на достъпа до информация считам, че България действа достатъчно активно. Съвсем наскоро беше осъществено посещение на ръководството на Националната радио с идеята за пускане на емисия в Тараклийски район. В Тараклия и района може да се слушат емисии на радио Шумен и радио Фокус.Все пак съм на мнение, че издаването на републикански вестник по-скоро би било възможно със съдействието на обществените организации и бизнеса на местно ниво. Финансирането на подобна медия от българска страна е достатъчно сложно от гледна точка на кадровия потенциал, редакцията и контрола, което към днешна дата значително препятства подобно начинание.Пред всичко искам да поздравя нашите сънародници с предстоящия празник и да им пожелая крепко здраве, лично и семейно щастие и успехи във всяко тяхно начинание.Що се касае до втората част от въпроса – постъпвайки на дипломатическа работа всеки от нас е настроен, че ще се докосне до други народи и култури, ще се сдобие с нови приятелства, някои от които ще останат за цял живот. В началото не съм предполагал, че част от моя живот и този на семейството ми ще премине именно в Молдова. В същото време не съжалявам нито за миг за тази възможност. Тук работата е динамична и интересна, и човек вижда на практика смисъла и резултатите от неговите усилия. Тук намерих и много приятели и интересни събеседници, с които се надявам да продължим контактите си и след заминаването ми.Интервюто за портала  подготви Олег Косых", "date": "2018.10.30", "title": "Георги Йовков: Необходимо е едно ядро, което да консолидира българската общност и отстоява нейните интереси"}
{"url": "http://www.cross.bg/hashogi-trump-nego-1587637.html", "text": "/КРОСС/ Годеницата на Джамал Хашоги атакува американския президент Доналд Тръмп заради позицията му спрямо Рияд след убийството на саудитския журналист.Изказването си Хатидже Ченгиз направи по време на събитие в памет на Хашоги, състояло се в Лондон в понеделник. В него тя казва, че е разочарована от позицията на ръководството на много страни, сред които и Съединените щати.„Президентът Тръмп трябва да помогне да се разкрие истината и да се гарантира, че правосъдието ще бъде въздадено. Той не трябва да позволява убийството на годеника ми да бъде прикрито. Нека да не позволяваме парите да изкушават съвестта ни и да променят ценностите ни”, заяви Ченгиз на турски език.Годеницата на журналиста добави, че ѝ се иска тя да беше влязла в консулството в Истанбул, вместо него.Според нея саудитският режим знае къде е тялото на Хашоги. Тя призова да бъде потърсена сметка „от злонамерените престъпници и техните страхливи политически майстори”.Джамал Хашоги изчезна на 2 октомври. Той така и не се появил, след като влязъл в консулството на Саудитска Арабия в Истанбул, за да получи документи за брак. Въпреки че Рияд призна, че журналистът е мъртъв, тялото му все още не е намерено.", "date": "2018.10.30", "title": "Годеницата на Хашоги отправи призив към Доналд Тръмп"}
{"url": "http://www.cross.bg/yanyari-kis-proshtalno-1587634.html", "text": "/КРОСС/ Легендарната рок група „Кис” тръгва на прощално световно турне през януари.Рок ветераните заявиха, че искат да напуснат сцената в същата форма, в която са взривявали публиката в продължение на 45 години.Турнето ще започне на 31 януари в канадския град Ванкувър и се очаква да продължи две или три години, като ще включва концерти по целия свят.„Кис”, чиято запазена марка са гримът, буйните коси и шокиращите костюми, е една от най-популярните рок банди на 70-те. Тя има над 100 милиона продадени албума.Най-прочутите хитове на групата включват „I Was Made For Lovin' You”, „Rock and Roll All Nite” и „I love It Loud”. ", "date": "2018.10.30", "title": "„Кис” тръгват на прощално турне през януари"}
{"url": "http://www.cross.bg/leva-hilyadi-monetata-1587635.html", "text": "/КРОСС/ Монетата за българското председателство поскъпна близо сто пъти. През януари БНБ я продаваше за шейсет и шест лева, а сега в интернет за нея искат пет хиляди лева.Кой би си купил монета от десет лева за пет хиляди?! Смеят се нумизматите и не вярват.Тази монета не струва пет хиляди и никога няма да струва, категоричен е нумизматът Георги Георгиев.На касите на БНБ сребърната монета струваше шейсет и шест лева. Купуваха я за деца и внуци и за печалба.Опашките бяха по шест-седем часа. Който тогава много е чакал, сега иска много да спечели. Шестотин лева за монетата, седемстотин, осемстотин  - пет хиляди.„Пет хиляди е абсолютно спекулативно, никога няма да достигне тази цена. Когато искаш пет хиляди, по-лесно може да я продадеш за осемстотин”, обяснява още нумизматът Георги Георгиев. По думите му монетата може да се намери съвсем свободно на цена триста, триста и петдесет лева.От едната страна са продавачите, от другата вие - готови ли сте да купувате монетата за европредседателството за шестотин, седемстотин, осемстотин... пет хиляди лева?!", "date": "2018.10.30", "title": "Продават за 5 000 лева монетата за българското европредседателство"}
{"url": "http://www.cross.bg/grazhdanstvo-tzacheva-bulgarsko-1587638.html", "text": "/КРОСС/ Съветът по българско гражданство е изпратил за периода май 2017 - юни 2018 г. близо 700 случая до вицепрезидента с предложения за отказ за българско гражданство. Това заяви в Стара Загора правосъдният министър Цецка Цачева, цитирана от Бтв.Мотивите са били установени непълни данни, необосновани и неверни документи, информация за криминални прояви.Съветът е сформиран от представители на Министерството на правосъдието, МВР, Държавната агенция за българите в чужбина, ДАНС и ГРАО. Сформирна е работна група, която подготвя промени в Закона за българско гражданство в две направления - по произход и чрез инвестиции и разкриване на нови работни места.Коментарът на Цачева идва ден, след като служители и ръководители на Държавната агенция за българите в чужбина бяха арестувани в рамките на разследване за корупция, документни и длъжностни престъпления. През годините е имало множество сигнали за проблеми в ДАБЧ, но чак сега се стигна до конкретни действия от властите и арести на чиновници.Според данните по сегашното разследване срещу крупни суми стотици македонци, молдовци и украинци са получавали удостоверение за български произход без да има основание за такова.", "date": "2018.10.30", "title": "Цачева: За година са предложени 700 отказа на гражданство"}
{"url": "http://www.cross.bg/poligon-naprezhenie-shofyori-1587636.html", "text": "/КРОСС/ Нови правила за взимането на шофьорски книжки вероятно ще има от догодина. Промените се очаква да бъдат в практическия и теоретичния изпит, съобщава бтв.Практическият изпит да включва освен градско и извънградско шофиране и полигон, предвиждат част от промените, готвени от транспортното министерство и МВР.За тази идея са и голяма част от автоинструкторите. Христо Цанков, който обучава бъдещите шофьори, е взел първите си часове като курсист именно на полигон: „100% от курсистите искат да потеглят на полигон. За тях е стресиращо да ги вкарваме в реална среда още в първия час. Ние пречим по този начин на участниците в движението, затрудняваме ги, създаваме напрежение, напрежение в курсиста”.Според инструктора неминуемото вдигане на цената на курса, след като в него влезе и полигон, няма да повлияе на потока курсисти.", "date": "2018.10.30", "title": "Предложение: Бъдещите шофьори да започват обучението си на полигон"}
{"url": "http://www.cross.bg/karaivanova-kino-petkova-1587622.html", "text": "/КРОСС/ Любители на старото българско кино могат да гледат \"Отражения\" на голям екран на 31 октомври в 18.15 ч. в Дома на киното. Драмата от 1982 г. е на режисьорката Румяна Петкова, по сценарий на Невелина Попова и стихове на Петя Дубарова. Главната роля на Мая изпълнява Жана Караиванова (на снимката), която заедно с режисьорката ще бъде специален гост на прожекцията. Караиванова е създателката на \"Со индипендънт\" и дълги години беше творчески директор на фестивала на независимото кино. От 2017 г. е директорка на Националния филмов център. Жана Караиванова завършва актьорско майсторство през 80-те години, през 90-те е актриса в трупата на Народния театър. В биографията си има 17 игрални филма. Тя е и основателка на Фондация за българо-американски културен обмен и на Фестивала на българското кино в Ню Йорк. \"Отражение\" е дебютният игрален филм на Румяна Петкова, която само преди няколко седмици отбеляза своя 70-годишен юбилей.", "date": "2018.10.30", "title": "\"Отражения\" отново среща публиката в Дома на киното"}
{"url": "http://www.cross.bg/pravoslavna-tzurkva-patriarshiya-1587619.html", "text": "/КРОСС/Членовете и симпатизантите на Национално движение “Русофили” с тревога следят спора между Руската православна църква и Констанополската патриаршия, както и в цялата православна общност относно юрисдикцията върху каноничната територия на Украинската православна църква – Московска патриаршия и състоянието на Православната църква там. Вместо единение на православния народ на Украйна, научаваме за случаи на насилие и човешки жертви при защитата на храмове и манастири.Ние, българите, живеем повече от хиляда години с духовната наслада и гордост, че наши свещеници и дейци са пренесли християнската вяра до братския руски народ; излъчили са стотици архиереи – строители на Руската православна църква и православието на руска и украинска територия. Ето защо с огромна надежда очакваме позицията на Светия Синод на Българската православна църква – Българска патриаршия по всички действия, предизвикали преустановяването на общението между двете църкви и прекратяването на руското паломничество в Света гора.Цялата православна общност в България очаква вашите отговори на следните въпроси:Канонично ли е предоставянето на автокефалия от патриарх Вартоломей на Украинската православна църква, която досега беше считана от всички поместни православни църкви като разколническа и вън от православното общение?Негово Всесветейшество Вартоломей не изземва  ли чрез своите действия правомощията на Всеправославен събор, който единствено има право при съгласие на всички автокефални църкви да дава автокефалия?Не посяга ли Константинополската патриаршия на решения и съответно на права, присъдени на Московската патриаршия още през 1686 г., посочени да бъдат “всеконечни”?Днес не се ли извършва погазване на Апостолски правила, приети на редица Вселенски събори?Това са въпроси, които са изцяло църковни и що се отнася до Българската православна църква – Българска патриаршия, са изцяло от Вашата компетентност.Ние, като неправителствена организация, която е убедена, че православието е темел на българската цивилизация; че без хармонично съществуващи отношения между православните народи и техните църкви, не е възможно добросъседство и взаимен прогрес, си задаваме и други въпроси.Няма ли опит православието, този хилядолетен стожер на духовния живот и държавността в нашите страни,  да бъде въвлечен в геополитически омрази, вражди, противопоставяния и хибридни войни?Няма ли вселенски опит на католицизма и протестанството, впрегнати в колесницата на световния политически егоизъм и агресивност, да нанесат непоправим удар на нашата духовна жизнена тъкан – православието?Даваме ли си сметка до какви пагубни последици може да доведе разбиването на православната общност, която днес е изправена пред нова дългогодишна схизма?Ние сме убедени, че както много често в своята дълга и драматична история, Българската православна църква – Българска патриаршия, ще намери и прегърне най-верните съждения, оценки и действия за каноничното разрешаване на този спор. Само така ще бъдат съхранени и правата на стотиците хиляди граждани на Украйна с български произход. Искрено се надяваме и настояваме Светият Синод в най-кратък срок да приеме необходимото решение, което съответства на братските чувства между българския и руския народ.Национално движение “Русофили” ще подкрепи всяко Ваше действие, което води до възстановяването на православното единство.В очакване на Вашите мъдри решения и действия изразяваме своята благодарност и признателност за ползотворната ни съвместна работа.", "date": "2018.10.30", "title": "Обръщение на НД \"Русофили\"към членовете на Светия Синод на Българската православна църква – Българска Патриаршия"}
{"url": "http://www.cross.bg/izborite-vigenin-gryziya-1587621.html", "text": "/КРОСС/ “На тези избори Грузия показа зрелостта на своята демокрация\". Това заяви специалният координатор на мисията на ОССЕ за президентските избори в Грузия Кристиан Вигенин на пресконференция в Батуми, на която бяха представени предварителните заключения на международните наблюдатели. Той подчерта, че докато се приветстват постиженията, важно е да се отчетат и недостатъците на средата, в която е провеждана кампанията, финансирането и правната рамка, като цяло.\"Надявам се, народът на Грузия да вземе активно участие във втория тур на изборите и резултатите напълно да отразяват тяхната воля\", каза още Вигенин. Според предварителните заключения на ръководената от него наблюдателна мисия, по време на изборите са били спазени основните свободи, кандидатите са провели кампаниите си свободно, а гласоподавателите са имали истински избор.Вигенин обясни, че е имало случаи на злоупотреба с административен ресурс и висши държавни представители са взимали участие в кампанията, а по време на няколко събития е имало нарушения, както и случаи на вандализъм в кампанийни офиси и с кампанийни материали. Според него кампанията е била доминирана от поляризирани теми, негативни и остри обвинения между управляващите и една от опозиционните партии. \"Появиха се притеснения за събирането на лични данни на избиратели от страна на управляващата партия и напрежение, свързано с изборния ден\", обясни той. Вигенин подчерта, че големият дисбаланс в даренията и изключително високият лимит на разходите допълнително са допринесли за неравнопоставеността между кандидатите. \"Въпреки това изборният ден, като цяло, беше проведен по професионален, законов и прозрачен начин. Гласуването беше оценено положително, въпреки някои процедурни проблеми по време на броенето и факта, че много наблюдатели, от страна на граждански организации и представители на медиите, действаха в полза на политически партии\", каза още той.Вигегин подчерта, че заключенията са направени с помощта на наблюдателна мисия, която повече от месец е събирала данни за изборния процес, а краткосрочните наблюдатели са били близо 400 от 40 страни. Народният представител от ПГ на \"БСП за България\" Петър Витанов бе наблюдател на изборите в черноморския град Батуми. По закон вторият тур на изборите трябва да се проведе не по-късно от 1.12, а на него ще се явят, с разлика от около 1%, независимият кандидат Саломе Зурабишвили, подкрепена от управляващата партия \"Грузинска мечта\" и кандидатът на основната опозиционна сила Обединено Национално Движение Григол Вашадзе. ", "date": "2018.10.30", "title": "Кристиан Вигенин: На изборите за президент Грузия показа зрелостта на своята демокрация "}
{"url": "http://www.cross.bg/plovdiv-toplofikatziya-instalatziya-1587620.html", "text": "/КРОСС/ В периода 23 – 25 октомври 2018 г. се състоя традиционният „EVN Топлофорум“ – информационни срещи на EVN Топлофикация с домоуправители и упълномощени лица от топлофицирани сгради в Пловдив. EVN Топлофорум се проведе за 6-та поредна година като срещите се организират по райони в Пловдив.Сред дискутираните теми бяха подготовка за отоплителен сезон 2018/19 г., приключване на ремонтите по сградните инсталации от страна на клиенти,улеснен достъп до абонатна станция в сградата. Внимание беше обърнато и на темата за екологично чистото производство на енергия от EVN Топлофикация и чистотата на въздуха в града.Основен акцент на срещите беше услугата, която EVN Топлофикация предлага за сгради в Пловдив: При има само един вертикален щранг, който минава през обща част на всеки етаж (например може да бъде в сервизно помещение или стълбищна площадка). От този щранг излизат индивидуални разклонения към всеки апартамент. На входа на апартамента се монтира уред за индивидуално измерване на топлинната енергия (индивидуален топломер). EVN Топлофикация вече реконструира вертикална сградна инсталация в хоризонтална в 7-етажна сграда в гр. Пловдив през 2015 г. С това средният разход за енергия за сградна инсталация в посочената сграда се намали през последните 3 сезона с 85%.Услугата се предлага за топлофицирани сгради в Пловдив. При интерес от дадена сграда в града EVN Топлофикация извършва проучване и възможностите за изготвяне на индивидуален проект за конкретната сграда. ", "date": "2018.10.30", "title": "EVN Топлофикация проведе информационни срещи с домоуправители на сгради в Пловдив"}
{"url": "http://www.cross.bg/vlaiikov-lazar-pazardzhik-1587624.html", "text": "/КРОСС/ 4 години затвор за бившия председател на Общинския съвет в Септември – Лазар Влайков, определи окръжният съд в Пазарджик.Влайков е обвинен в това, че не е упражнил контрол върху законно притежавания си „Глок”, с който 6-годишно дете простреля смъртоносно собственик на заведение в село Виноградец. Инцидентът стана в края на август миналата година, когато Влайков и приятелите му са празнували рожден ден в заведението.По време на празника компанията е стреляла с газови пистолети. В разгара на празненството Влайков е извадил бойния си пистолет, който се е озовал в ръцете на шестгодишно момче.Според експерти смъртоносният изстрел е произведен именно от детето. Заради това, че не е опазил оръжието си, през месец май тази година Районният съд в Пазарджик определи 3 години и 4 месеца ефективна присъда за Влайков, като съдебният процес бе по съкратената процедура.Преди две седмици Влайков обжалва присъдата с искане за намаляване. От своя страна Прокуратурата поиска максимално увеличаване. Окръжният съд уважи иска на обвинението. Присъдата на Лазар Влайков е окончателна. В момента той е независим общински съветник в Септември, след като ГЕРБ сне доверието си от него.", "date": "2018.10.30", "title": "Затвор за Лазар Влайков заради стрелбата на детски рожден ден"}
{"url": "http://www.cross.bg/leva-h---1587633.html", "text": "/КРОСС/ Роберто Баутиста-Агут ще надвие Григор Димитров на тенис турнира АТП в ПарижЧерно море ще отпадне след решителния сблъсък срещу Левски на осминафинала за Купата на България в сряда, показват коефициентите на „Еврофутбол“ – 3.40 за варненския тим срещу 1.65 за „сините“. Другите възможности за залог на двубоя вижте .Ето още интересни мачове от европейските клубни първенства:Лудогорец – Славия София Сингъл,„1“- 1.12 „Х“- 5.00 „2“- 7.50Милан – Дженоа Сингъл,„1“- 1.35 „Х“- 4.08 „2“- 6.10Уест Хям – Тотнъм Хотспър Сингъл,„1“- 2.35 „Х“- 3.06 „2“- 2.23М’Гладбах – Леверкузен Сингъл,„1“- 2.07 „Х“- 3.35 „2“- 2.72Берое – Ботев Пловдив Сингъл,„1“- 1.50 „Х“- 3.50 „2“- 4.00Селта Виго – Реал Сосиедад Сингъл,„1“- 2.01 „Х“- 2.88 „2“- 2.74Григор Димитров ще изгуби още първия си мач на АТП турнира в Париж – Франция. Утре той се изправя срещу Роберто Баутиста-Агут, а коефициентите за победител са 1.90 за най-добрия български тенисист срещу 1.47 за испанския му съперник. Вижте  всички предложения на „Еврофутбол“ за срещата.Започва Шампионската лига по волейбол – вижте предстоящите срещи .Символични залози донесоха на майстори на прогнозите от цялата страна чудесни печалби.  и 5 мача в права колонка участник от Стара Загора спечели . Със същата сума – , и 4 мача в права колонка друг от Бяла Слатина грабна . Пловдивчанин, експерт по системите, игра 2, 3, 4, 5, 6 и 7 от 7 и изкара  само с  инвестиция. Рекордът за възвращаемост обаче принадлежи на футболен специалист от Нови пазар. Той спечели , като позна 10 мача в права колонка.Спортмакс също се отблагодари щедро на своите почитатели. В Стрелча бяха ударени две хубави печалби -  и  от Точен резултат и Секунда на първи гол, а столичанин попълни банковата си сметка  от Секунда на първи гол.Към 12.30 часа на 30.10.2018 г. натрупаната сума в Суперджакпот 15 е  ще откриете кои мачове включва. Джакпот 13 е на стойност , а срещите от него вижте .                       ", "date": "2018.10.30", "title": " „Еврофутбол'': Левски ще отстрани Черно Море на 1/8 финалите за купата на България"}
{"url": "http://www.cross.bg/kamion-s-zhelyazo-se-preoburna-na-magistrala-stryma-1587623.html", "text": "/КРОСС/ Камион се обърна на магистрала „Струма”, в участъка на кръговото движение при Зелен дол.При инцидента са разсипани вторични суровини, които са превозвани в камиона, съобщава бтв.Движението е затруднено, регулира се от полиция. За да излязат на магистралата колите влизат в насрещното платно. ", "date": "2018.10.30", "title": "Камион с желязо се преобърна на магистрала „Струма”"}
{"url": "http://www.cross.bg/mrezha-proekt-ylichnata-1587626.html", "text": "/КРОСС/ Обществените и частни сгради с над 200 места за паркиране и гариране ще са длъжни да извършат транспортно проучване за натоварване на уличната мрежа и градската среда от трафик, породен заради изграждането им. Това предвижда проект на Наредбаза изменение и допълнение на Наредбата за планиране и проектиране на комуникационно-транспортната система на урбанизираните територии, публикувана за обществено обсъждане от Министерството на регионалното развитие и благоустройството. Целта е да се проучидопълнителното натоварване на уличната мрежа и градската среда от трафика, който ще се привлече в даден район от изграждането на нови обекти, за които са предвидени повече от 200 паркоместа. Освен за нови, задължението ще важи и при надстрояване, пристрояване и промяна на предназначението на съществуващи сгради, които биха довели до създаване на повече от 200 места за паркиране и ще натовари значително уличната мрежа и градската среда.Наредбата има за цел да регламентира комфорта на гражданите с въвеждането на механизъм за предварително транспортно проучване, което ще се взема предвид от органа, компетентен да одобри инвестиционния проект. Общинските съвети в общините ще могат да разработят изисквания за определяне на обхвата и съдържанието на проучването за нови обекти с необходими или предвидени повече от 200 места за паркиране и гариране.Започналите до влизане в сила на наредбата производства по съгласуване и одобряване на инвестиционни проекти и издаване на разрешения за строеж се довършват по реда на тази наредба. За започнато производство по съгласуване и одобряване на инвестиционен проект и издаване на разрешение за строеж се смята внасянето на инвестиционния проект за съгласуване и одобряване от компетентния орган.Наредбата и мотивите към нея са публикувани на интернет страницата на  и в . Заинтересованите лица могат да изразят становищата си в 14-дневен срок.", "date": "2018.10.30", "title": "Обектите с над 200 паркоместа ще извършват предварително транспортно проучване за натоварването на уличната мрежа "}
{"url": "http://www.cross.bg/izyasnyavat-skylata-obstoyatelstvata-1587625.html", "text": "/КРОСС/ Столични полицаи изясняват обстоятелствата около инцидент в столично училище, съобщиха от пресцентъра на СДВР.Сигналът е подаден малко преди 10 часа. По първоначални данни двама 16-годишни ученици са се скарали, при което единият забил химикал в скулата на другия. Пострадалият бил транспортиран в болнично заведение. Уведомени са родителите на двамата. На място има криминалисти, инспектори от Детска педагогическа стая, които изясняват обстоятелствата около инцидента.", "date": "2018.10.30", "title": "16-годишно момче заби химикалка в скулата на свой съученик"}
{"url": "http://www.cross.bg/svoboda-zatvor-stara-1587627.html", "text": "/КРОСС/ Трябва да се дава нов шанс на всеки, който иска да се поправи и да постави ново начало.Това заяви днес в Стара Загора министърът на правосъдието Цецка Цачева, която присъства на църковния ритуал по освещаването на първият в системата на изпълнение на наказанията храм, който е предназначен основно за близките на лишените от свобода, идващи на свиждане. Параклис „Света Богородица - Благовещение“ е изграден изцяло от дарения и с безвъзмездния труд на лишени от свобода, както са и останалите четири храма към Старозагорския затвор.Освещаването бе извършено от Старозагорския митрополит Киприан и на него присъстваха още заместник председателят на Народното събрание Емил Христов, областният управител на Стара Загора Гергана Микова, главният директор на Главна дирекция „Изпълнение на наказанията“ гл. комисар Васил Миладинов, представители на съдебната власт и академичната общност и др.Министър Цачева подари на началника на затвора в Стара Загора старши комисар Иван Карушков икона с образа на свети Иван Рилски и му пожела тя да закриля както лишените от свобода и техните близки, така и служителите, които работят там. Правосъдният министър коментира още, че според Закона за изпълнение на наказанията и задържането под стража в местата за лишаване от свобода се осигурява достъп на духовни лица от религиозните общности, регистрирани в България. Свещенослужителите имат право да се срещат насаме със затворниците, като изповядващите различни религии имат равни права. В местата за лишаване от свобода се назначават на щатна длъжност духовни лица от вероизповеданието, изповядвано от преобладаващ брой лишени от свобода в съответния затвор. В тази връзка по щата на Главна дирекция „Изпълнение на наказанията“ има предвидени длъжности за свещеници,които се назначават на половин щат по трудови правоотношения.Към всички затвори има изградени параклиси, в някои от затворническите общежития също функционират храмове. Последният изграден параклис е в Бургаския затвор. През август месец тази година „Св. Св. Петър и Павел“ бе осветен от Сливенския митрополит Йоаникий.  ", "date": "2018.10.30", "title": "Министър Цачева участва в църковния ритуал по освещаването на новия параклис в Старозагорския затвор"}
{"url": "http://www.cross.bg/tzentralna-gurtziya-magnityd-1587609.html", "text": "/КРОСС/ Земетресение с магнитуд 5,6 бе регистрирано рано тази сутрин в Централна Гърция, предаде ДПА, като се позова на Геоложкия институт на САЩ, съобщава Днес.Трусът е станал на 40 километра южно от град Музаки.За момента няма данни за пострадали хора и материални щети.", "date": "2018.10.30", "title": "Трус с магнитуд 5,6 разлюля Централна Гърция"}
{"url": "http://www.cross.bg/blagoevgrad-elektrozahranvane-selata-1587612.html", "text": "/КРОСС/ Ремонтът на електропровод 110 kV „Илинден“, собственост на държавния Електроенергиен системен оператор, ще доведе до прекъсвания на електрозахранването на 5 и 6 ноевмри в община Благоевград.По искане на ЕСО, от 10:00 до 11:00 ч. на 5 ноември, без електрозахранване ще останат местност Тухларната в гр. Благоевград, ГКПП-Логодаж и селата Бучино, Българево, Дренково, Клисера, Логодаж, Обел и Селище. За периода от 10:00 до 12:00 ч. в същия ден без електрозахранване ще останат местностите в Благоевград - Чикуто, Чимево дере, Герено, Под грамадите, Царевско шосе, промишлена зона Благоевград и селата Бистрица, Горно Хърсово, Дъбрава, Рилци, Бело поле, Зелен дол.По същата причина на 6 ноември от 08:30 до 15:30 ч. без електрозахранване ще останат местностите Чикуто, Герено, Тухларната, Царевско шосе, Чимево, Под грамадите, промишлена зона Благоевград и селата Бело поле, Бучино, Българчево, Дренково, Зелен дол, Клисера, Логодаж, Обел, Селище, Рилци, Бистрица, Горно Хърсово, Дъбрава и ГКПП Логодаж.ЧЕЗ Разпределение e длъжно да осигури обезопасяване на своите съоръженията в обхвата на ремонтните дейности.", "date": "2018.10.30", "title": "По искане на ЕСО ще има прекъсване на електрозахранването в община Благоевград"}
{"url": "http://www.cross.bg/problemi-byrgas-svurzani-1587611.html", "text": "/КРОСС/ Специалист-гастроентеролог от УМБАЛ Бургас организира кампания, посветена на здравето на храносмилателната система. През м. ноември д-р Силвена Цветанова отделя дни, в които ще преглежда безплатно пациенти с определени оплаквания. Това са: рефлукс (по-известен като „киселини“), болки в стомаха, проблеми с черния дроб. Хората, които често консумират храна с изкуствени съставки и алкохол, също могат да се запишат за консултациите. Добре е да носят изследвания – напр. обикновена кръвна картина и чернодробни изследвания, ако имат правени такива, обясни д-р Цветанова.Прегледите ще се извършват в медицинския център на УМБАЛ Бургас – МЦ „Св. Николай Чудотворец“, който се намира до Спешно отделение. Предварителното записване е задължително  и се извършва Д-р Цветанова е участвала в проучвания, свързани със съвременния живот и начин на хранене. Те доказват, че в последните години гастроентерологичните заболявания се увеличават. Причините са свързани най-вече с начина на хранене и неясните и изкуствени съставки в храната. Доскоро се е смятало, че от чернодробни проблеми са застрашени хората, които злоупотребяват с алкохола и консумират мазни храни, но проучванията доказват, че това не е така. Диабетиците, както и хората с високо кръвно също са застрашени от чернодробни проблеми.Ноември е месецът, в който Световната здравна организация е посветила дни на различни заболявания, пряко свързани с начина на хранене. На 14.11 е Световният ден за борба с диабета, на 18.11 – Световният ден за борба с онкологичните заболявания. Последната седмица на ноември е посветена на борбата със затлъстяването. Специалистите-гастроентеролози са категорични, че ако едно заболяване бъде открито навреме, то може да се излекува без никакви последствия. И обратно – дълго неглижираните проблеми със стомашно-чревния тракт могат да доведат до язва и рак. ", "date": "2018.10.30", "title": "Гастроентеролог от УМБАЛ Бургас ще преглежда безплатно през ноември"}
{"url": "http://www.cross.bg/tzentur-strana-danni-1587610.html", "text": "/КРОСС/ При инспекция, извършена от служители на „Икономическа полиция“ - ГДНП, ИАА и Националната агенция за приходите, са констатирани редица нередности в две психолаборатории в София. В тях се извършват теоретични и практически тестове за психологическа годност на професионалните и таксиметрови водачи. В една от лабораториите са установени протоколи от завършени психологически изследвания на различни лица от цялата страна. При анализ на фактите са възникнали основателни съмнения за фиктивно провеждане на тестовете. Допълнително са установени данни за преотстъпване на дейността на психолабораторията от страна на медицинския център, което е в нарушение на заложените законови разпореждания. При първоначалната проверка не е представен договор от юридическото лице, наело помещението, и договор за съпътстваща и/или посредническа дейност с медицинския център. Не са представени и трудови договори на специалистите, извършващите психологическите изследвания, както и необходимите документи, свързани с експлоатацията на фискалното устройство.От страна на НАП е установено, че въпреки проведени психологически тестове на лица в деня на проверката и съответно извършени в тази връзка плащания, в касата на търговското дружество не са открити никакви средства. По данни на ИААА за календарната 2017 г. през въпросния кабинет са преминали общо 3170 души при обявена цена за услугата 20 лева. За същия период декларираната сума пред НАП е в пъти по-малка – данни, които дават основателно предположение за избегната регистрация на дружеството по ЗДДС.При проверка в другата лаборатория на адреса, на който е регистрирана и на този на медицинския център, към който е прикрепена, било установено, че същите реално не функционират и не извършват никаква дейност.Работата по изясняване на случаите продължава.", "date": "2018.10.30", "title": "Редица нарушения са констатирани в работата на две психолаборатории в столицата"}
{"url": "http://www.cross.bg/yvrezhdaniya-detza-maiikite-1587659.html", "text": "/КРОСС/ Социалният министър Бисер Петков очаква протестите на майките на деца с увреждания да стихнат, след като бъдат приети одобрените от тях нормативни промени за социални грижи, съобщи БНР.Бисер Петков направи своята прогноза в Кюстендил, където посети центъра за настаняване на деца \"Сияние\".Министърът посочи, че исканията на майките от инициативата \"Системата ни убива\" до голяма степен вече са изпълнени. \"Ние като правителство работим по план за действие - по приемане на законодателство за хората с увреждания и стриктно изпълняваме поетите ангажименти в този план, в сроковете и датите, които сме разписали в него. Знаете, че в комисията на НС през миналата седмица бяха гласувани единодушно, което е забележително, проектът на Закона за хората с увреждания и проектът на Закона за личната помощ. Тази седмица, между двете четения, ще се обсъждат евентуални предложения за подобряване на двата проектозакона и до края на средата на месец декември те трябва да бъдат приети. Аз вярвам, че това ще бъде изпълнено, дава ми основание това, че НС единодушно ги подкрепи на първо гласуване, така че исканията на майките на деца с увреждания да бъдат решени\", допълни министърът. Министър Петков и председателят на Държавната агенция за закрила на детето Елеонора Лилова посетиха центровете за настаняване от семеен тип \"Сияние\" в града. Центровете са изградени по съвместен проект на фондация \"Сийдър\" и община Кюстендил през 2010 г. Министър Петков посочи, че през 2024 година трябва да завърши процесът на деинституционализацията за деца, което се отнася до останалите домове за деца, лишени от родителска грижа и няколкото домове за медико-социални грижи за деца. \"Започва и процесът по деинституционализация за пълнолетни, където е предвидено закриване на десет институции за лица, страдащи от деменция, умствена изостаналост, психични разстройства\", посочи министърът. Той уточни, че с ресурса на ОП \"Региони в растеж\" ще се изгражда новата структура, а с подкрепата на ОП \"Развитие на човешките ресурси\" ще се прилагат т.нар. \"меки мерки\" през следващите три години. \"Големи са очакванията, че приемането на Закон за социалните услуги ще даде рамката и импулса на публично-частното партньорство, защото сега основия доставчик на услуги са общините. Работи се и за повишаване на качеството на услугата, защото не всичките са толкова добри, колкото в \"Сияние\" в Кюстендил, затова в този закон са предвидени и съответни институции, които да контролират качеството на социалните услуги, да се разработи и национална карта за социалните услуги, за да има по-добър ред и да се подобри планирането\", каза министър Петков. Той допълни, че предвидените в бюджета за следващата година средства за финансиране на държавно делегираните дейности са с 30 милиона лева повече. Председателят на Държавната агенция за закрила на детето /ДАЗД/ Елеонора Лилова поздрави фондация \"Сийдър\" и общината в Кюстендил за направеното до момента. Тя посочи, че ДАЗД, заедно с междуведомствена работна група и на социалното министерство, подготвят новата Национална стратегия за детето, с период 2019-2030 година. \"Такъв трябва да бъде моделът, както в Кюстендил - държавните институции, заедно с общинската власт и неправителствените организации да обединят своите усилия и заедно да работим така, че децата да развиват своя потенциал. \"Всички права за всички деца в България\" е нашето мото на националната стратегия за развитието на детето в следващия период\", посочи Лилова.Шествията на майки на деца с увреждане, които настояват вицепремиера Валери Симеонов да се оттегли, обаче не спират. Снощи бе осмият ден, в който майките протестираха с черни знамена и облечени с тениски с надпис \"Системата ни убива\".С песента \"Вървят ли двама\" и певицата Мариана Попова подкрепи майките на протеста в понеделник вечерта, съобщи Нова телевизия. Искам да знаете, че не сте сами, обърна се певицата към събралите се. \"Ние не сме променили исканията си, защото не чухме нещо сериозно от страна на вицепремиера като извинение. Всички знаят, че той се извини насила, и затова продължаваме да искаме неговата оставка\", каза Мая Стоицева, представител на протестиращите майки. По думите на Стоицева майките са се надявали, че протестите ще приключат с приемането на законите за хората с увреждания, които вече минаха на първо четене в Народното събрание. \"Оставките са работа на политическите групи, но обидата, която Валери Симеонов отправи към нас и цялото общество, е много тежка\", каза Стоицева. Майките не смятат, че е необходимо да се правят предложения за промени между първо и второ четене на Закона за хората с увреждания, с които да се промени бъдещото председателстване на Националния съвет за хората с увреждания от ресорния вицепремиер. Депутати вече заявиха, че ще внесат поправки съветът да се председателства от социалния министър, както е в момента. Стоицева коментира, че уврежданията не са ресор единствено на министъра на труда и социалната политика. \"Хората с увреждания трябва да са грижа на всички министерства - социалното, здравното, образователното, на регионалното развитие и благоустройството. Затова за нас е по-редно вицепремиер да отговаря за това, а не един министър\", каза още Стоицева. Тя смята, че законите не трябва да се пишат за един човек. Протестът започна пред сградата на МС и след това продължи с шествие по бул. \"Цар Освободител\" до Софийския университет \"Св. Климент Охридски\". Около 19.00 часа протестиращите блокираха бул. „Цар Освободител” за кратко.", "date": "2018.10.30", "title": "Бисер Петков: Очаквам протестите на майки на деца с увреждания да стихнат"}
{"url": "http://www.cross.bg/meksiko-ekvador-kakaoto-1587649.html", "text": "/КРОСС/ Учени от университета в Британска Колумбия установиха, че родината на първия шоколад не е Мексико, а Еквадор, съобщава Нова Телевизия.", "date": "2018.10.30", "title": "Учени посочиха истинската родина на шоколада"}
{"url": "http://www.cross.bg/preskonferentziya-provede-tzentralata-1587614.html", "text": " /КРОСС/ На 30.10.2018г. (вторник), от 14:00 часа, в централата на БСП на ул. „Позитано” № 20, ще се проведе пресконференция. ", "date": "2018.10.30", "title": "В централата на БСП днес ще се проведе пресконференция"}
{"url": "http://www.cross.bg/yambolska-karantina-obshtini-1587615.html", "text": "/КРОСС/ Ветеринари започват вземането на кръвни проби за чума по дребните преживни животни в петте общини на Ямболска област, които са поставени под карантина, съобщи д-р Стоян Колев от Областната дирекция по безопасност на храните, цитиран от радио Хоризонт. Едновременно с това ще се извършва клиничен преглед на животните.В община Болярово тази година бяха умъртвени над 3300 овце и кози. ", "date": "2018.10.30", "title": "Правят кръвни проби за чума по животните в петте общини на Ямболска област, които са под карантина"}
{"url": "http://www.cross.bg/viktorio-sofiya-sdvr-1587616.html", "text": "/КРОСС/ Семеен скандал стои в основата на двойното, извършено от 26-годишния Викторио Александров, каза директорът на СДВР Ивайло Иванов. Той допълни, че младият охранител се разделил с майката на едногодишната си дъщеря преди няколко дни и веднага след това подал срещу нея сигнал за психически тормоз.Вчера около обяд Викторио взел такси от столичния квартал \"Хаджи Димитър\" и отишъл при 23-годишната жена, майка на дъщеря им. От охранителните камери на блока на ул. \"Бели Дунав\" се виждало как той потегля със същото такси, с което е пристигнал.Разпитаният таксиметров шофьор, който се е обадил в полицията за инцидента часове след като се е случил, разказал как Викторио го е заплашил и, след като отвлякъл детето, поискал да го закара в покрайнините на София близо до Горни Богров. В разговора си с таксиметровия шофьор Викторио казал, че иска да се самоубие, но детето трябвало да остане живо.", "date": "2018.10.30", "title": "СДВР: ​Семеен скандал е в основата на двойното убийство снощи в София"}
{"url": "http://www.cross.bg/maroko-pokrivka-snezhna-1587613.html", "text": "/КРОСС/ Дебел сняг покри някои части на Мароко, показват местни медии. В градчето Ифране в северната част на страна снежната покривка достигна 30 сантиметра, а температурите паднаха до -1 градуса по Целзий. На много места по пътищата в заснежените райони се образуваха задръствания.Снеговалежите в тази част на света не са аномалия, уточняват от метеорологичната служба в Мароко. Обикновено обаче снеговете в страната падат в началото на годината – през януари и рядко водят до дебела снежна покривка.Времето в Мароко се очертава лошо в следващите дни. Прогнозите за района вещаят интензивни дъждове между 30 и 50 литра на квадратен метър и силен вятър с пориви до 70 километра в час. ", "date": "2018.10.30", "title": "30 сантиметра снежна покривка покри Мароко "}
{"url": "http://www.cross.bg/dimitrov-predi-zayavi-1587617.html", "text": "/КРОСС/ В България цените на горивото са най-ниските от тези на Балканския полуостров, но друг е въпросът, че заплатите са ниски. Това заяви преди БНТ председателят на Комисията за наблюдение на приходните агенции и борбата със сивата икономика и контрабандата Емил Димитров.Той подчертава, че цените в България се базират на международните, а премиерът и правителството не могат да влияят на тях.По думите му от началото на годината бензинът е поскъпнал с почти 18%, а дизелът с почти 20%.Според Ревизоро дълги години горивото умишлено се е потискало ниско, за да може Русия да страда.\"И за Русия, и за Америка високата цена е изгодна.\", подчерта Димитров.Според Димитров, ако искаме цените у нас да станат по-ниски, можем да спрем заплати, пенсии, добавки, надбавки, помощи и да махнем акциза на горивата.Димитров коментира и скандалът с Агенцията за българите в чужбина като заяви, че и фалшиво гражданство много лесно се доказва стига хората в чужбина да се съгласят да сътрудничат на разследващите органи. Става въпрос за подкупи, които вероятно ще бъдат представени под формата на някаква такса.Той е категоричен, че всички схеми, които в България са съществували преди време за получаване на визи за Европа или Америка, важат и сега.", "date": "2018.10.30", "title": "Правителството не може да влияе на световните цени на горивата, убеден е Ревизоро"}
{"url": "http://www.cross.bg/veshti-na-stivun-hoking-se-predlagat-na-ayktzion-s-blagotvoritelna-tzel-1587602.html", "text": "/КРОСС/ В Лондон ще бъдат изложени вещите на британския физик Стивън Хокинг, починал на 14 март, съобщава БНР. От утре те ще бъдат предложени за продажба на търг на аукционната къща \"Кристис\". Особен интерес сред 22-та експоната  представлява написаната от физика през 1965 година докторска дисертация \"Свойствата на разширяващите се Вселени\", подписана от самия Хокинг. На търга ще могат да се купят също екземпляр от книгата \"Кратка история на времето\" с пръстов отпечатък на учения и якето, с което се е снимал в документален филм. Получените средства от аукциона ще бъдат предоставени на благотворителната фондация на името на Стивън Хокинг.", "date": "2018.10.30", "title": "Вещи на Стивън Хокинг се предлагат на аукцион с благотворителна цел"}
{"url": "http://www.cross.bg/bezlov-tihomir-komentira-1587599.html", "text": "/КРОСС/ Има два модела за печелене на популярност – вдигате доходите и наказвате лошите, така Тихомир Безлов от Центъра за изследване на демокрацията коментира арестът на семейство Баневи в предаването „Тази сутрин” по bTV. По думите му има и хипотеза за контрол на други политически сили. „Показвате, че така контролирате играта”, отбеляза още Безлов.Двамата бяха арестувани във Франция заради разследване на приватизираното и после фалирало предприятие „Полимери”. Прокуратурата започва досъдебно производство за пране на пари, данъчни измами и присвоявания.„Ползата от този арест би била усещане за справедливост. Но колко е възможно това, има десетки процеси, но няма присъди”, каза Тихомир Безлов. „Независимо кой е на влас, всеки има група олигарси, които започват да стават привилегировани – дали ще им купувате  дупките или ще им давата ТЕЦ-ове, това е част от играта\", коментира още той.Според Тихомир Безлов с акция „Олигарх“ се прави някаква ревизия на прехода. „Ако говорим за семейство Баневи, това е класическият фонд за масова приватизация. Масовата приватизация е най-голямото разпределение на активи и практически най-класическата измама, защото милиони хора си вложиха боновите книжки във фонда“ допълва той. „За разлика от мутрите, които си взимат със сила магазини и застраховки, олигарсите го правят през политиците”, коментира Безлов.Според Безлов ревизия на прехода е възможна, зависи каква е ползата, но всички сме скептични доколко е възможно това.", "date": "2018.10.30", "title": "Тихомир Безлов: С акция „Олигарх“ се прави някаква ревизия на прехода"}
{"url": "http://www.cross.bg/haralampiev-vchera-obvinenie-1587646.html", "text": "/КРОСС/ Председателят на Държавната агенция за българите в чужбина Петър Харалампиев е бил обвинен като ръководител на организирана престъпна група за корупционни и други престъпления. Това потвърди пред bTV адвокатът му Николай Кокинов.От думите му стана ясно, че има още трима или четирима обвинени, като сред тях не е зам.-председателят Димитър Димитров. Вчера зам.-главният прокурор Иван Гешев заяви, че „се работи” с Димитров.Вчера бяха задържани над 20 души, а адреси в три града бяха претърсени, като от държавното обвинение посочиха, че разследват търговия с удостоверения за български произход, издавани на чужденци без основание за това.ВМРО се разграничи от Харалампиев, когото по-рано защити при скандал с негови лични снимки с тениска „Вермахт”. В „Тази сутрин” бившият депутат Велизар Енчев заяви, че структурата от години е свързана с партията на Красимир Каракачанов и изрази съмнения, че връзката може да се е пренесла и на равнище „корупционни схеми”.", "date": "2018.10.30", "title": "Повдигнаха обвинение на Петър Харалампиев"}
{"url": "http://www.cross.bg/granitzata-meksiko-shtati-1587600.html", "text": "/КРОСС/ Съединените щати ще изпратят над 5200 военнослужещи на границата с Мексико заради нарасналия приток на бежанци от Централна Америка, съобщава бтв.От Пентагона съобщиха, че силите ще бъдат разположени до края на седмицата с оръжия, хеликоптери, самолети, бариери и бодлива тел в помощ на граничните патрули.Президентът Доналд Тръмп по-рано заяви, че „мигрантското нашествие” ще срещне щатските военни, които ще го очакват.Междувременно стотици мигранти влязоха през изминалата нощ в Мексико от Гватемала. Те следват по стъпките многохилядния керван, който вече на мексиканска територия и напредва към границата със Съединените щати.", "date": "2018.10.30", "title": "САЩ хвърлят над 5000 войници по границата с Мексико"}
{"url": "http://www.cross.bg/makedoniya-prof-ilchev-1587601.html", "text": "/КРОСС/ Българската държава е правила много грешки по отношение на Македония и това са резултатите, посочи проф. Иван Илчев в предаването „Тази сутрин” по bTV. Така той коментира скандалните твърдения за България в учебниците по история в Македония.Ето и част от тях:„Создаваньето на македонскиот народ бил долг процес коj почнал во VIII век пр.н.е.”„Како скитачко племе, Бугарите постоjано го менувале местото на живеенье. Се занимавале со одгледуванье коньи, со лов и ограбуванье.”„ Св. Консшаншин – Кирил и неговиот брат св. Мешодиj, во 855 година ja создале словенска азбука наречена глаголица. Глаголицата се состоела од 38  букви. Токму во тоа време во североисточните области на Македониja почнале бугарските напади, па светитие брака морале да ja напуштат Македониja”„Прабугарите им припагале на турската етническа група племиньа\"„Со Веpcajскиот договор била потврдена поделбата на Македониja мегу Србиja, Грциja,Бугариja и Албаниja. Со тоа била разбиена компакноста на Македониja, бил оневозможен демографскиот, економски, културен и национален развоj на македонскот народ. Македонскиот народ под властта на соседните држави бил подложен на денационализациja и асимилациja.”Според проф. Иван Илчев -  член на Съвместна българо-македонска комисия по историческите и образователни въпроси, с тези твърдения се създават определени настроения в Македония и те са антибългарски. Според него тонът в учебниците трябва да се промени.„В учебниците има страшно много липси, говори се за български репресии срещу македонците през Второто световна война, но няма дума за сръбските репресии в Македония срещу хората с българско самосъзнание. Няма дума за края на 40-те години, когато стотици граждани на Македония са избити заради това”, припомни проф. Иван Илчев.Това което искаме с колегите от Македония е да се публикуват извори – да се посочат източниците, отбеляза проф. Илчев. По думите му с македонските историци са постигнали съгласие да се публикуват източниците без да се превеждат на съвременен македонски език.", "date": "2018.10.30", "title": "Скандални твърдения за България в учебниците по история в Македония"}
{"url": "http://www.cross.bg/vyatur-dyha-planinite-1587603.html", "text": "/КРОСС/ Днес ще преобладава слънчево време, но след обяд ще има и по-съществени увеличения на средната облачност. Валежи са малко вероятни. Ще духа слаб, северно от планините – временно силен южен вятър. Максималните температури ще са предимно между 24° и 29°, за София – около 22°.Над планините облачността ще е променлива, почти без валежи. Ще духа умерен до силен югозападен вятър. Максималната температура на височина 1200 метра ще е около 18°, на 2000 метра – около 11°.Над Черноморието ще преобладава слънчево време. Ще духа умерен вятър от юг-югозапад. Максималните температури ще са между 22° и 25°. Температурата на морската вода е около 17°. Вълнението на морето ще е 2-3 бала.", "date": "2018.10.30", "title": "Октомврийското лято продължава и днес, живакът стига 29 градуса"}
{"url": "http://www.cross.bg/kampaniya-myarka-nyama-1587605.html", "text": "/КРОСС/ Правилата за получаване на субсидии по мярка 11 „Биологично земеделие“ към Програмата за развитие на селските райони (ПРСР) 2014-2020 г. позволяват на фермерите да получават плащане, без да се стремят към добиви. Този извод прави Сметната палата след одит за периода от 1 януари 2015 г. до 30 юни 2017 г., съобщава Инвестор.Общият бюджет на мярка 11 е около 151,6 млн. евро или 5 на сто от бюджета на ПРСР.Мярката подпомага биологичните растениевъдство, пчеларство и животновъдство. Според одиторите основният стимул на повечето стопани да участват е компенсаторното плащане. Интересът към биологичното земеделие е голям.За кампания 2016 г. нарастват над два пъти спрямо кампания 2015 декларираните площи – до 91 491 ха, пчелните семейства - до 127 270 броя, животните – 20 412 броя. При биологичните пчелни семейства увеличението е от 64 445 броя през 2015 г., на 145 221 през 2016 г.От одобрените площи за кампания 2016 най-голям е делът на полските култури, включително фуражни – 41%, а най-малък при зеленчуците – 2 на сто.Нарастват и получателите на субсидии – от 2 011 през 2015 г. до 4 235 през 2016 г.Сред установените слабости са:- Над две години след старта на ПРСР 2014-2020 г. няма стратегически документи за биоземеделие;- Установен е недостиг на средства за поемане на нови ангажименти. Така за кампания 2017 г. е ограничен приемът на заявления за подпомагане.- Изискванията по мярка 11 позволяват на фермерите да получават плащане, без да се стремят към добиви.При проверка на място 82 на сто от стопаните в одитната извадка декларират доходи от реализирана продукция спрямо подпомагането . в съотношение по-малко или равно на 1 към 1.Например фермер, който е субсидиран и по мярка 214 „Агроекологични плащания“ от ПРСР 2007-2013 г., обработващ 10 ха лешници, със сертификат за 500 кг биопродукция за 2017 г., декларира, че няма приходи от реализирана продукция.Друг производител на биодомати със сертификат за 7 тона продукция за 2017 г. също няма  приходи от биоземеделие.При проверки на място на 14 стопани в повечето случаи градините са обрасли с плевели.- Няма единна информационна система между Министерството на земеделието и Държавен фонд „Земеделие“ и функционалност за автоматично извличане на информация, което създава риск от забавяне на плащанията;- Слабостите в системата на контрол не предоставят увереност за спазване на правилата за биоземеделие;- Голямо е текучеството на персонал в компетентното звено в агроминистерството.Една от шестте препоръки на Сметната палата към министъра на земеделието е допълнителни критерии да способстват за развитието на биоземеделието и за полагане на необходимите грижи и земеделски практики.Друга препоръка към него е с единна информационна система да се подобри контролът по цялата верига.", "date": "2018.10.30", "title": "Според Сметната палата субсидиите за биоземеделие не стимулират производството"}
{"url": "http://www.cross.bg/voda-beshe-venetziya-1587604.html", "text": "/КРОСС/ Заради дъждовете и приливна вълна Венеция е изправена пред най-голямото наводнение от десетилетия насам. В понеделник, в почти цяла Италия беше обявен червен код заради обилните валежи. Голяма част от историческия център на града е буквално под вода. Железопътният и автомобилният трафик през прохода Бренер към Австрия беше временно спрян. Участъци от шосето Милано-Болоня са под вода. Превантивно бяха затворени училищата в много области.  ", "date": "2018.10.30", "title": "Венеция е под вода"}
{"url": "http://www.cross.bg/gurtziya-strategicheski-rysiya-1587606.html", "text": "/КРОСС/ Русия продължава да е стратегически партньор на Гърция според гръцкия военен министър Панос Каменос, информира електронното издание на всекидневника Kathimerini, цитиран от Фокус.В понеделник той се срещна с руския си колега Сергей Шойгу.\"Ще кажа, че Гърция има стратегически партньорски отношения с Русия от дълги години и все още използва оръжейни системи, които са произведени от руската военна индустрия. Ние ги поддържаме в състояние на работен режим и бихме желали да обсъдим пътищата, по които можем да продължим нашето сътрудничество\", е заявил Каменос на руския си колега.Шойгу е обърнал внимание на присъствието на натовски контингент, в част военни части от САЩ, в Гърция: \"Днес военната дейност на НАТО е достигнала безпрецедентно равнище след края на Студената война. \" Освен това е отбелязал, че ЕС и НАТО ще трябва да поемат тежестта от последиците от излизането на САЩ от Договора за ликвидиране на ядрените ракети със среден обхват на действие и е предупредил за „сериозните последици\" от подобна постъпка за Европа. ", "date": "2018.10.30", "title": "Русия продължава да е стратегически партньор на Гърция"}
{"url": "http://www.cross.bg/trichkov-vlado-kanabis-1587608.html", "text": "/КРОСС/ Голямо количество марихуана е открито при проверка на частен имот в село Владо Тричков, съобщиха от МВР.През вчерашния ден служители на РУ - Своге предприели проверка на частен адрес в село Владо Тричков, обитаван от 42-годишен мъж от София.На различни места в къщата криминалистите открили и иззели тревиста маса, реагираща на канабис, с общо тегло 1.755 кг. На място е извършен оглед и по случая е образувано досъдебно производство. Обитателят на адреса е задържан за срок до 24 часа.При идентична полицейска операция през вчерашния ден в ареста на РУ - Ихтиман попаднал и криминално проявен непълнолетен младеж.Той бил проверен от полицейските служители около 17 часа, в района на жп гарата. 17-годишният е задържан за срок до 24 часа, след като у него били открити и иззети две полиетиленови опаковки с общо 25.66 грама суха зелена тревиста маса, реагираща на канабис. По случая е образувано бързо производство за извършено престъпление по чл. 354А от НК.", "date": "2018.10.30", "title": "Полицаи иззеха над кило канабис във Владо Тричков"}
{"url": "http://www.cross.bg/zhivota-godini-protzenta-1587607.html", "text": "/КРОСС/ Рекордьори по най-ниска продължителност на живота в ЕС са българските региони Северозападен /73,3 години/, Югозападен /74,4 години/ и Северен Централен /74,4 години/, показва европейската статистика, цитирана от Фрогнюз.Според анализа средната продължителност на живота в ЕС е била 81 години. В национален мащаб средната продължителност на живота у нас през 2016 година е била 74,9 години, което отново ни поставя в дъното по продължителност на живота в ЕС.Според данни на НСИ най-висок процент застаряващо население на възраст над 65 години е регистриран в областите Видин /29 на сто/, Габрово /28 на сто/, Кюстендил и Ловеч - по 26 на сто. Най-нисък е бил делът на възрастното население в София-столица - 17 процента и в област Варна - 18 процента. Данните на националната статистика показват и значителни деформации във възрастовата структура на населението у нас за 25-годишен период.През 1990 г. населението под трудоспособна възраст е съставлявало 22 процента от всички български граждани, населението в трудоспособна възраст е било 55 процента, а над трудоспособна възраст са били 23 процента от българите. Само след четвърт век, през 2016 г., структурата на населението се е променила както следва: под трудоспособна възраст - 15 процента, в трудоспособна възраст - 60 процента и над трудоспособна възраст - 25 процента. Тоест, увеличава се броят на българите в пенсионна възраст, но намалява процента на новородените, като гръбнакът на хората, които с труда си биха могли да изкарват блага за нацията, остава почти един и същ.Според анализа на Евростат регионите в ЕС с най-висока продължителност на живота са позиционирани главно в Испания и Италия, докато по-голямата част от регионите с относително ниска продължителност на живота са предимно в източните региони на ЕС. Най-високо равнище на продължителност на живота в ЕС е регистрирано в испанския столичен регион Комунидад де Мадрид /85,2 г./, следван от още два испански региона Ла Риоха и Кастилия Леон /и двата по 84,3 г./. Със същите показатели в Топ-5 е италианският регион Тренто, а на пето място е френският столичен регион Ил дьо Франс /84,2 години/.Топ-5 на регионите в ЕС с най-ниски стойности по продължителността на живота е съставен освен от трите български региона, още от един румънски и един унгарски региони, показват данните на Евростат. Със средна продължителност на живота от 74,9 години, страната ни е с най-нисък показател и сред съседните балкански страни по средна продължителност на живота: Гърция - 81,5 години, Румъния - 75,3 години, Сърбия - 75,7 години, Турция - 78,1 години, Албания - 78,5 години и др. Един от акцентите на анализа на Евростат за продължителността на живота е значителната разлика между мъжете и жените, демонстрирана в почти всички страни-членки на ЕС.Няма държава в ЕС, в която мъжете да живеят средно по-дълго от жените, като разликата в повечето случаи е от порядъка на 3-5 години в полза на жените, отчита европейската статистика.", "date": "2018.10.30", "title": "Евростат: Видин, Габрово и Ловеч са с най-застаряващо население"}
{"url": "http://www.cross.bg/evropeiiskiya-suyuz-evropa-1587618.html", "text": "/КРОСС/ Сигурността на гражданите на Европейския съюз и подобряването на борбата с нелегалната миграция.Това са двата акцента,които поставиха евродепутатите с приемането на новите правила за подобряване на работата на Шенгенската информационна система, съобщава БНР.Те вече бяха договорени през юни между представители на Европейския парламент и Съвета на Европейския съюз и след приемането им от депутатите предстои отново да бъдат одобрени от Съвета и да влязат в сила.Според повечето експерти приетите нови правила за работа на Шенгенската информационна система,с тях ще се даде възможност да се извършва по-детайлна проверка за статуса на мигрантите,намиращи се на територията на Европейския съюз.Ако някой от тях се окаже, че няма право да бъде на територията на общността, то той ще може да бъде върнат обратно. Новите мерки определено се очаква да подпомогнат и борбата с тероризма,която е приоритетно направление за Европейския съюз, коментират експерти. Не на последно място остават и ползите,които ще усетят в работата си миграционните, граничните и полицейските власти в Европейския съюз. Облекчаване в дейността ще има и за Европол защото така ще се подобри координацията и достъпа на службата до постъпващите в системата сигнали.Депутатът от Европейската народна партия Йерун Ленардс обясни:Според Карлуш Коелю от Европейската народна партия новите мерки се предприемат, за да бъде подобрена сигурността в Европа,което също е приоритетно направление: Същевременно специалният представител на ООН за международната миграция Луиз Арбор коментира, че дебатът за миграцията в ЕС остава раздразнителен, но тя очаква Европа да преосмисли позицията си по темата:  каза специалният представител на ООН за международната миграция Луиз Арбор по повод дебата за миграцията в Европейския съюз.", "date": "2018.10.30", "title": "Нови правила за работата на Шенгенската информационна система"}
{"url": "http://www.cross.bg/lopetegi-hylen-real-1587595.html", "text": "/КРОСС/ Реал (Мадрид) официално се раздели треньора Хулен Лопетеги. Мястото на наставника временно е заето от Сантиаго Солари, който до този момент ръководеше втория отбор. Търпението на ръководството на \"белите\" към Лопетеги се изчерпа след катастрофалната загуба с 1:5 от Барселона вчера. Бившият национален селекционер пое \"кралете\" през лятото, заменяйки Зинедин Зидан. Най-спряганото име за нов треньор на Реал е това на Антонио Конте. В италианските медии обаче се появиха информации, че специалистът е отхвърлил офертата на Флорентино Перес.", "date": "2018.10.30", "title": "Реал (Мадрид) официално уволни Хулен Лопетеги"}
{"url": "http://www.cross.bg/zona-noemvri-kvartala-1587593.html", "text": "/КРОСС/ От 1 ноември влиза в сила разширената зелена зона в София, съобщават от Центъра за градска мобилност. Тя обхваща четири столични квартала - \"Лозенец\", \"Оборище\", \"Възраждане\" и \"Красно село\".От началото на идния месец шофьорите ще трябва да плащат, за да оставят автомобилите си на паркингите пред блокове в районите.До момента зелената зона в четирите квартала включваше 5 500 обособени паркоместа. С разширението от ноември общият брой на местата за паркиране в синята и зелената зона ще стане 28 000.С до 200 лева глоба ще бъдат санкционирани нарушителите, които паркират по тротоари, градинки или пешеходни зони или са заели паркомясто на човек с увреждане.", "date": "2018.10.30", "title": "Софиянци плащат за нова зелена зона от 1 ноември"}
{"url": "http://www.cross.bg/ybiiistvoto-zhivota-muzhut-1587596.html", "text": "/КРОСС/ Детето, което се издирваше  в понеделник вечерта, е починало. Едногодишното момиченце и 26-годишният му баща бяха настанени в „Пирогов”, след като бяха открити на бензиностанция в Долни Богров. Момиченцето е докарано в кома, съобщава Нова.То е починало тази нощ, след като е било простреляно в главата от собствения си баща. Лекарите са се борили за живота му цяла нощ. По-рано мъжът, който е работил като охранител и е имал законен пистолет, беше обявен за издирване след като в кв. „Надежда” беше открита убита 23-годишната майка на детето.Мъжът е направил опит да се самоубие. Той е без опасност за живота. Задържан е от полицията. Не е криминално проявен.Седмица преди убийството мъжът и жената са се скарали. Причината за скандала не е ясна. Мъжът е напуснал апартамента, в който са живеели заедно. Никой от съседите не е чул изстрели. Тялото на 23-годишната жена е намерено от нейната майка. Сигналът в полицията е подаден в 18.30 ч. Часът, в който е станало убийството, не е ясен.", "date": "2018.10.30", "title": "Откриха простреляни мъж и дете край Долни Богров"}
{"url": "http://www.cross.bg/oruzhie-sigyrnost-yadrenoto-1587590.html", "text": "/КРОСС/ Постоянните членове на Съвета за сигурност на ООН Великобритания, Китай, Русия, САЩ и Франция застанаха на позиция против договор за забрана на ядреното оръжие, стана ясно от съвместно изявление на голямата петорка, появило се и на страницата на руското външно министерство, цитирано от БГНЕС.„Ние твърдо считаме, че най-добрият способ за постигане на свят без ядрено оръжие е поетапният процес, отчитащ ситуацията в областта на международната сигурност. Този проверен подход към ядреното разоръжаване даде осезаеми резултати, включително големи съкращения на световните арсенали от ядрено оръжие“, се казва в документа.Според петте страни постоянни членки на Съвета за сигурност на ООН договор за забрана на ядреното оръжие не отчита ключови проблеми, които е необходимо да бъдат решени за постигане на устойчиво ядрено разоръжаване в глобален мащаб, а също и противоречат на Договора за неразпространение на ядреното оръжие (ДНЯО).„Той няма да доведе до унищожаване на нито една единица оръжие. Той не съответства на най-високите стандарти на неразпространение. Той провокира разногласия в рамките на международните инструменти за неразпространение и разоръжаване, което може още повече да затрудни по-нататъшния напредък в областта на разоръжаването“, се казва в изявлението.Москва, Лондон, Пекин, Париж и Вашингтон подчертават, че няма да подписват договор, и призоваха другите страни „сериозно да помислят за свързаните с това последствия“.В същото време постоянните членове на Съвета за сигурност на световната организация потвърдиха привързаността си към ДНЯО.", "date": "2018.10.30", "title": "САЩ, Русия, Великобритания, Китай и Франция против забрана на ядрените оръжия"}
{"url": "http://www.cross.bg/bivsh-prof-fytbolist-1587584.html", "text": "/КРОСС/  Богдана Вульпе, актрисаДимитър Иванков, бивш футболистДраголюб Симонович, бивш футболист и треньорЕлена Тихомирова, Мис България Вселена 2003Акад. Иван Тагавов, бизнесменКирил Маричков, рок музикант и композиторМиглена Александрова, депутат в 44-ото НСНиколай Узунов, актьорПроф. Тодор Танев, бивш министър на образованието и наукатаПроф. д-р Филип Панайотов, журналист и публицистЦеко Минев, бизнесмен, съсобственик на ПИБ, президент на Федерацията по ски, член на Изпълкома на БОК", "date": "2018.10.30", "title": "Родени на 30 октомври"}
{"url": "http://www.cross.bg/zadurzhanite-obvineniya-informatziya-1587597.html", "text": "/КРОСС/ Днес се очаква да бъдат повдигнати обвинения на част от задържаните след вчерашната акция на полицията в Държавната агенция за българите в чужбина, която приключи с над 20 ареста.Спецполицаите изнесоха 5 компютъра със служебна информация, както и документи на хартиен носител.Сред задържаните са председателят на агенцията Петър Харалампиев и  главният секретар Красимир Томов.Те се разследват за длъжностни и документни престъпления и корупция. Това потвърдиха пред журналисти зам.-главният прокурор Иван Гешев и зам.-председателят на антикорупционната комисия Антон Славчев.По неофициална информация македонци, украинци и молдовци са получавали удостоверение, че са с български корен срещу средно 5000 евро.  Издавали са се по около 40 такива документа всяка седмица.", "date": "2018.10.30", "title": "Повдигат обвинения на арестуваните шефове и служители от ДАБЧ"}
{"url": "http://www.cross.bg/vodolazi-shte-tursyat-padnaliya-v-moreto-indoneziiiski-samolet-1587598.html", "text": "/КРОСС/ Индонезийски водолази се включиха в търсенето на тела и останки от самолета, който вчера се разби в Яванско море.Екипите използват специално подводно оборудване в опит да открият черните кутии на боинга. Надеждите са, че те ще изяснят на следователите как почти нов самолет е катастрофирал минути след излитането си.„Боинг 737” на нискотарифната „Лайън еър” извършваше полет от столицата Джакарта до остров Суматра със 189 души на борда, когато изчезна от радарите. На този етап няма признаци някой да е оцелял.Това е първият тежък инцидент с този тази модификация на пътническия самолет.Вчера от авиокомпанията собственик признаха, че при предишния полет е било съобщено за техническа неизправност, но увериха, че тя е била отстранена.", "date": "2018.10.30", "title": "Водолази ще търсят падналия в морето индонезийски самолет"}
{"url": "http://www.cross.bg/chasa-provede-zala-1587583.html", "text": "/КРОСС/ От 10.00 часа в Аулата на СУ „Св. Климент Охридски“ вицепрезидентът Илияна Йотова ще открие международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“. ***От 11.00 часа в зала 42 на НДК министърът на образованието и науката Красимир Вълчев ще участва в церемонията по награждаване на участниците в кампанията „Отличниците на България“.***От 11.00 часа в старозагорския затвор министърът на правосъдието Цецка Цачева ще присъства на официалното освещаване на параклиса „Света Богородица-Благовещение“.***Министърът на труда и социалната политика Бисер Петков и председателят на Държавната агенция за закрила на детето Елеонора Лилова ще посетят центровете за настаняване от семеен тип „Сияние“ в град Кюстендил, кв. „Герена“, ул. „Синчец“ 11. Около 11.00 часа, двамата ще дадат брифинг за медиите. ***От 13.30 часа в градската концертна зала в община Враца министърът на туризма Николина Ангелкова ще участва в кръгла маса за обсъждането на проекта „Сподели България“, В дискусията ще вземат участие министърът на земеделието, храните и горите Румен Порожанов, Калин Каменов, кмет на община Враца и инж. Красимир Коев, изпълнителен директор на Изпълнителна агенция по лозата и виното. ***От 14.30 часа в зала „Възраждане“ ще се проведе четвъртият – последен, полуфинал от образователно-патриотичната кампания „Моят град е моята крепост“. На събитието ще присъства министърът на регионалното развитие и благоустройството Петя Аврамова. ***От 07.00 до 08.00 часа на спирката на автобус №54 в кв. „Толева Махала“ ще се проведе мирен граждански протест с искане за незабавно изграждане на продължението на бул. „Царица Йоанна“ от ж.к. „Люлин“ до Индустриална зона „Божурище“. ***От 09.00 часа в храм „Св. Неделя“ ще започне Архиерейска света Литургия по повод празника на Св. Крал Стефан Милутин. Вечерта от 17.30 часа в храма ще започне Архиерейска вечерня.***От 09.30 часа ще се състои заседание на Съдийската колегия на Висшия съдебен съвет.***От 09.30 часа в Лабораторен комплекс в зала 125 на „София Тех Парк“ ще се проведе конференция „Комуникации и обществена ангажираност с науката“. ***От 09.30 часа в централата на КТ “Подкрепа” президентът Димитър Манолов ще открие кръгла маса, посветена на проблемите с полагането на нощен труд у нас.***От 10.00 часа в зала „Европа“ на парк хотел „Москва“ министърът на вътрешните работи Младен Маринов ще вземе участие в научна конференция, посветена на 50-годишнината от създаването на Научноизследователския институт по криминалистика към МВР.***От 10.00 часа в хотел „Триада“ в зала 1 ще се проведе кръгла маса на тема „Основни проблеми между победители и търговци в областта на транспорта и туризма“, организирана от Комисията за защита на потребителите. На събитието ще присъства ръководството на КЗП, както и екип от експерти от комисията, представители на браншови организации, туристически оператори и агенти.***От 10.00 часа в 4 състав на Софийския градски съд ще се гледа делото срещу Валентин Д. ***От 10.30 часа в XVII състав на Специализирания наказателен съд разгледа молбата за реабилитация на Десислава Т.***От 10.30 часа в клуб „Перото“ Българската аутсорсинг асоциация (БАА) ще представи годишния анализ на аутсорсинг индустрията у нас.***От 11.00 часа в Академията на МВР министър Младен Маринов ще присъства на церемонията за връчване на дипломите на випуск 2018 на Академията. ***От 11.00 часа в пресклуба на БТА ще се състои пресконференция, на която ще бъде представена официално новата платформа за осигуряване на трудовата заетост на хората във възрастта над 55 години. В събитието ще вземе участие заместник-министърът на труда и социалната политика Зорница Русинова.***От 11.00 часа в „София Хотел Балкан“ ще бъде представен окончателният доклад от първото национално изследване “Индекс за безопасно шофиране” – SDIndex (Safe Drive Index). ***От 11.00 часа в Х състав на Специализирания наказателен съд ще се гледа делото срещу Атанас Д., Мартин В., Стоян А., Светослав С. и др., обвинени в организиране и ръководене на организирана престъпна група. ***От 11.00 часа в XVII състав на Специализирания наказателен съд ще се гледа делото срещу Алексей З., обвинен в подкуп. ***От 11.00 часа в VI състав на Специализирания наказателен съд ще се гледа делото срещу Владислав Н., обвинен в изнудване. ***От 11.00 часа в Националния пресклуб на БТА ще бъде представена новата платформа за осигуряване на трудова заетост на хората във възрастта над 55 години www.evergreentalents.bg. ***От 12.00 часа в Националния пресклуб на БТА ще бъдат представени постигнатите резултати по проекта „Агенти на промяната“.***От 13.30 часа в 34 състав на Софийския градски съд ще се гледа делото срещу бившия депутат Илия Илиев и Иван Тодоров, обвинени в купуване на гласове. ***От 13.30 часа в XI състав на Специализирания наказателен съд ще се гледа делото Симеон Т., Добрин Д., Веселин Р. и др., обвинени в организиране и ръководене на организирана престъпна група. ***От 14.00 часа в IX състав на Специализирания наказателен съд ще се гледа делото срещу Илия С., Александър В., Калоян Д. и др., обвинени в организиране и ръководене на организирана престъпна група.***От 14.00 часа в зала „Арена“ на „Хотел Арена ди Сердика“ ще се състои Дискусия на тема „За повече демократичност, прозрачност и гражданско участие в изборния процес“. ***От 15.00 часа в XIV състав на Специализирания наказателен съд ще се гледа делото срещу Мирослав С.***От 17.30 часа в Литературен кабинет „Владимир Башев” (Национален литературен музей) ще се проведе поетичната вечер „Гласът на младите”.***От 18.00 часа в галерия „Средец“ ще бъде представен проектът „Живопис и графика“. ***От 18.30 часа в ателие-книжарница „Къща за птици“ ще се проведе беседа от поредицата \"Книгата на книгите\" на тема „Свободната воля на човека и Божието предзнание\" и представяне на книгата „Библейско богословие“ на специалиста по старозаветна библеистика доц. д-р Димитър Попмаринов.***От 18.30 часа в Литературен клуб „Перото“ ще бъде представена книгата „уроци за сърцето“. ***От 19.00 часа в Младежките театър „Николай Бинев“ ще се отбележи 10-годишнината от премиерата на мюзикъла „Страхотни момчета“.***От 19.00 часа в камерна зала „България“ ще се състои концерт с песенни, хорови и цигулкови творби на Ейми Бийч.***От 19.30 часа в къща-музей „Борис Христов“ дуото на цигуларката Каролина Миколайчик и акордеонистът Иво Йединецки ще изнесе поредица от рецитали.***От 19.30 часа в ДНК ще бъде представен спектакълът „Мовименто/Вариации“.***От 20.00 часа в зала 1 на НДК легендата на българския фолклор Гуна Иванова ще отбележи 50 години на професионална сцена с юбилеен концерт.***От 15.30 часа в Градската библиотека ще се състои кръгла маса на тема „Роля и значение на шевицата в традиционната българска култура“. ***От 10.00 до 12.30 часа ще се приемат опасни отпадъци от бита на паркинга на ул. „Свобода“ и „Симеон Радев“. ***От 13.30 до 16.00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“. ***От 16.30 часа в зала „22 септември“ ще се проведе заключителна пресконференция по проекта „Пространство за равен шанс“. ***От 9.00 часа в залата на Културен дом на Нефтохимика НХК ще се проведе заседание на Общинския съвет. ***От 11.00 часа в Регионалната инспекция по околната среда и водите ще се състои пресконференция, на която ще бъдат отчетени резултатите от съвместната контролна дейност на РИОСВ-Бургас и Басейнова дирекция „Черноморски район“ през летния туристически сезон 2018 г. ***От 12.00 часа в Народно читалище „Хр. Ботев - 1937“ ще бъдат наградени участниците в третия национален конкурс „Моята невероятна лятна ваканция“, съвместно с Община Бургас. ***От 13.00 часа в Културен център „Морско казино“, зала „Георги Баев“ под патронажа на областния управител Вълчо Чолаков ще се проведе кръгла маса на тема „Общ дневен ред за Черно море. Декларацията от Бургас“, посветена на Международния ден на Черно море. ***От 16.30 часа в Културен център „Морско казино\", зала \"Петя Дубарова \" ще се състои награждаването на победителите в конкурса за рисунка и компютърна рисунка „Морето не е за една ваканция“. ***От 09.30 часа в Градската художествената галерия „Борис Георгиев“ международният експерт по изкуствата Луси Котер ще изнесе лекция. ***От 10.30 часа деца от Детска градина „Малкият принц” ще се включат в събиране на отпадъци, изхвърлени по крайбрежната ивица на Офицерския плаж във Варна.***От 11.00 часа в малката зала на Радио Варна дискусионна среща на тема Епидемиологично изследване „Търсене на помощ по повод остри интоксикации след употреба на наркотици и други психоактивни вещества при деца и млади хора“. Организатор е Сдружение „Живот без алкохол“.***От 14.00 до 16.00 часа в офиса на ПП ГЕРБ на ул. „Георги Бенковски” №1 във Варна общинският съветник Надя Георгиева ще проведе приемна с граждани.***От 18.30 часа в Концертната зала на Радио Варна представители на училищата в града, на извънкласните школи и на институциите, работещи в сферата на образованието и просветата ще участват в среща на будителите-просветители във Варна, организирана от СНЦ „Международен литературен фестивал Варна Лит“.***От 18.00 часа в Дома на архитекта ще бъде открита изложба на Темари. ***От 10.00 часа в Регионалния пресклуб на БТА ще се проведе медийна среща на тема „Европа – накъде след май 2019“. *** От 13.00 часа в зала 302 на Община Велико Търново ще се проведе среща на кмета Даниел Панов с група бесарабски българи. *** От 15.00 часа в РБ „Петко Р. Славейков“ започва Информационна кампания за младежи на информационните центрове „Европа директно“ – откриване. *** От 17.30 часа в Клуб 7 ще се проведе среща с актрисата Аня Пенчева. *** От 18.30 часа в Читалище „Надежда – 1869“ Концерт на група бесарабски българи. *** От 19.00 часа в МДТ „Константин Кисимов“ „Тенорите“ и Държавна филхармония – Враца. *** От 19.00 часа в Клуб 7 ще проведе представяне на сборника с разкази „На стоп“ на Николай Фенерски. ***От 19.00 часа в Музикално-драматичен театър „Константин Кисимов“ ще се състои концертът „Възрождение“ на Трио „Тенорите“ и врачанската симфониета по повод Деня на народните будители. ***Община Видин се включва в националната инициатива „Мениджър за един ден“. Младите мениджъри ще бъдат приети от кмета Огнян Ценков в 09.30 часа, в неговия кабинет, а в 13.00 часа те ще получат сертификати за участие в инициативата.***От 12.00 часа в регионалния пресклуб на БТА ще се проведе пресконференция, на която Центърът за изследване на демокрацията и сдружение “Свят без граници” ще представят резултатите от проведено изследване за младежката безработица, вкл. и в неравностойно положение, очакванията на работодателите и младите хора.***От 15.00 часа в Конферентна зала на Областна администрация Видин, председателят на Българската търговско-промишлена палата Цветан Симеонов ще проведе среща-дискусия с местния бизнес, областните и общински власти и медии.***От 16.30 часа в регионалния пресклуб на БТА ще се проведе пресконференция, на която ще бъде представен Общофакултетният проект към ФИФ на ПУ „Паисий Хилендарски“ „Трансформиращото (се) село“.***От 09.30 часа в Заседателната зала на Община Враца, кметът Калин Каменов ще посрещне учениците, които ще участват в инициативата „Мениджър за един ден“. ***От 11.00 часа ще се проведе награждаването \"Будител на годината\" за 2018 г., което е традиционно събитие на ВМРО–Враца и се връчва ежегодно. ***От 17.30 часа в Младежкия дом ще бъде открита гостуваща изложба на Школата за пластични изкуства към ЦПЛР – гр. Перник. ***От 18.30 часа в НЧ „Напредък-1869“ ще бъде представена постановката „Смях в залата“. ***От 10.00 часа в Регионалната библиотека „Дора Габе“ децата от детските градини № 23 и № 24 ще посетят библиотеката. ***От 10.00 часа в Държавния куклен театър „Дора Габе“ ще се състои кукления спектакъл „Тайнственото речно конче“.***От 13.30 часа в Държавния куклен театър „Дора Габе“ ще се състои кукления спектакъл „Пинокио“. ***От 19.00 часа в концертната зала на Младежкия център ще се състои спектакълът „Идеалните непознати“.***От 14.00 часа народният представител от ГЕРБ Васил Цветков ще проведе приемна за деня в град Долна баня в офиса на партията, намиращ се на ул. „Търговска” 114. ***От 09.00 часа в офиса на ГЕРБ на ул. „Цар Освободител” 127 депутатът Васил Цветков ще проведе приемна за граждани. ***От 18.30 часа в НЧ „Васил Левски-1861 г.“ ще бъде открита изложба с детски рисунки „На будителите скромни, с поклон благодарим“. СУ „Христо Проданов“ ще изнесе празничен концерт. ***От 11.00 часа депутатът от ГЕРБ Васил Цветков ще се срещне с жителите на община Костенец в офиса на партията на ул. „Белмекен № 4.***От 13.00 часа в хотел „Терма Еко“ ще се проведе официалната церемония по откриването на XXIII Есенен семинар на Фондация \"Българска памет\" под мотото \"Предприемачество и високи технологии\".***От 11.00 часа в сградата на Областна дирекция на МВР – Кюстендил ще бъдат представени резултатите от работата на мобилните полицейски екипи в областта. ***От 17.30 часа в Историческия музей в Павликени ще бъдат отбелязани 190 години от рождението на отец Матей Преображенски. *** В 11.00 часа в сградата на ОДМВР-Пазарджик ще се проведе пресконференция за работата на структурите през изминалите няколко месеца. На нея ще присъстват ръководители на основните структури в дирекцията. ***От 10.45 часа председателят на ПГ на ГЕРБ и зам.-председател на партията Цветан Цветанов ще открие санираната сграда на Община Пещера. В 11.15 часа ще бъде открита многофункционална спортна площадка на открито в ОУ “П. Р. Славейков“, дарена и изградена от „Биовет“ АД.***От 10.30 часа в Регионалния пресклуб на БТА ще се състои пресконференция по повод отбелязването на 85 години от рождението на Божко Шойков (1933 – 1998) - дългогодишен директор на Националното училище по изкуствата /НУИ / „Панайот Пипков”.*** От 09.00 часа в Зала 1 на Апелативен съд ще се гледа делото на Октай А., образувано по протест на Окръжна прокуратура – Кърджали срещу 3- годишната му условна присъда с 4 - годишен изпитателен срок. Той е признат за виновен в това, че на 1.07.2016 г. в гр. Ардино е направил опит за убийство на Берк К.. ***От 09.30 часа в Пловдивския университет „Паисий Хилендарски“, в зала „КОМПАС“ на Ректората (ул. „Цар Асен“ №24) ще се проведе Международна конференция „Сензорна етнография на града“. ***От 13.30 часа в Зала 1 на Апелативен съд ще се гледа делото на трима подсъдими за присвояване на държавни културни ценности.***В 13.30 часа в ОУ „Св. Св. Кирил и Методий“ ще се проведе викторина с учениците от V-ти, VI-ти и VII-ми клас: „Какво знаем за Черно море“ и ще бъде прожектиран филм „Делфините в Черно море“.***От 11.00 часа в Заседателната зала на Община Силистра ще се проведе пресконференция за представителите на медиите по повод проекта на Регионална инспекция по околната среда и водите – Русе, който е финансиран от Оперативна програма „Околна среда 2014-2020 г.“ и ще се изпълнява на територията на Поддържан резерват „Сребърна“.***От 10.00 часа на площад „Хаджи Димитър“, Регионална дирекция „Пожарна безопасност и защита на населението” ще отбележи тържествено 140 години пожарно дело в град Сливен. От 11.00 часа в зала „Сливен” ще се проведе тържествено събрания по повод 140 години пожарно дело. ***  От 11.00 часа в зала „Май“ на Община Сливен ще се състои граждански диалог на тема „Бъдеще на Кохезионната политика на ЕС. Финансови инструменти за градско развитие“. Организатори на дискусионния форум са Областен информационен център Сливен и Община Сливен. ***От 10.00 часа в IX ОУ „Веселин Ханчев“ детски отдел на библиотека \"Родина\" ще гостува на учениците от втори и четвърти клас.***От 13.30 часа в зала №7 - втори етаж на Съдебната палата, ученици от VII В клас на Второ основно училище „Петко Рачов Славейков“ ще бъдат гости на Районния съд. ***От 19.00 часа в Оперния театър ще се състои постановката „Лебедово езеро“. ***Община Хасково се включва в инициативата „ Мениджър за един ден“. В 09.00 часа ще започне работният ден за осем хасковски ученици. В началото на работния ден ще получат договор за обучение, а в края ще получат сертификати за участие в инициативата .***От 12.30 часа в концертната зала на ОП „Младежки център“ ще се проведе викторина „Моята родина – мултикултурен дом“.***От 10.00 часа в зала 363 на Община Шумен ще се проведе заседание на Общинския щаб за изпълнение на плана за защита при бедствия.***От 18.00 часа в Актовата зала на СУ „Йоан Екзарх Български“ ще бъде представена книгата \"За нашия дом или пълната история на сградата на СУ \"Йоан Екзарх Български\" - първата по рода си историческа монография за една от емблематичните сгради в Шумен.", "date": "2018.10.30", "title": "Предстоящи събития в страната за 30 октомври"}
{"url": "http://www.cross.bg/rhone-tova-pazapa-1587594.html", "text": "/КРОСС/ Aмepиĸaнcĸият гигaнт Аррlе пpeдcтaви нoвия cи мoдeл іРhоnе ХR в пeтъĸ, нo пoтpeбитeлитe нe бяxa oбxвaнaти oт тpaдициoннaтa тpecĸa и нe зaпoчнaxa тaĸa бъpзo дa пopъчвaт cмapтфoнa, ĸaĸтo oбиĸнoвeнo, cмятaт oт Масwоrld, пише money.bgToвa e пpoмянa зa пpoизвoдитeля, ĸaтo дoceгa вepнитe им ĸлиeнти бъpзaxa дa нaпpaвят пpeдвapитeлни пopъчĸи зa нoвитe им мoдeли, зa дa ги пoлyчaт в пъpвия дeн oт пycĸaнeтo им нa пaзapa.Cъщo тaĸa oпaшĸитe пpeд мaгaзинитe Аррlе іРhоnе ХЅ и ХЅ Мах бяxa знaчитeлнo пo-мaлĸи в cpaвнeниe c пpeдxoднитe гoдини.Bcичĸo тoвa мoжe би гoвopи, чe cмapтфoнитe нa ĸoмпaниятa вeчe нe пpeдизвиĸвaт тaзи мaния, ĸaĸвaтo пpeди, пишe Вuѕіnеѕѕ Іnѕіdеr. Или пoнe тoвa пocoчвaт aнaлизaтopи oт Сіtі в cвoй aнaлиз нa бaзaтa нa тъpceниятa в Gооglе.\"Дoceгa ниe oтчитaxмe знaчитeлни пиĸoвe в тъpceниятa в интepнeт cлeд вcяĸo cъбитиe зa пpeдcтaвянe нa нoв мoдeл. Интepecът oбaчe нaмaлявa в пocлeднo вpeмe\", ce ĸaзвa в нeгo.\"Bяpвaмe, чe тoвa гoвopи зa дocтигaнe нa зpялocт нa пaзapa, a ĸлиeнтитe ce вълнyвaт пo-мaлĸo oт нoвитe пoĸoлeния іРhоnе. Cмятaмe, чe тoвa ce дължи нa пo-мaлĸoтo инoвaции и дocтигaнe нa ĸaпaцитeтa нa пaзapa нa cмapтфoнитe\", ĸaзвaт eĸcпepтитe. ", "date": "2018.10.30", "title": "Гoлeмият пpoблeм нa Аррlе: Πoтpeбитeлитe вeчe нe ce вълнyвaт oт іРhоnе, ĸaĸтo пpeди"}
{"url": "http://www.cross.bg/tema-chyzhbina-bulgarite-1587586.html", "text": "/КРОСС/БНТ, „Сутрешен блок\"Тема: На живо от Берлин: началото на края - Европа след ерата Меркел;Тема: Арести в Агенцията за българите в чужбина - по какви схеми се взима български паспорт? Тема: ащо се качват цените на горивата? - Емил Димитров-Ревизоро ;Тема: Къде и как ще се паркира в София след промените от 1 ноември?Тема: Истории от класната стая преди век;Тема: Кубрат Пулев по пътя към върха - първо интервю след победата;БТВ, \"Тази сутрин\"Тема: След арестите в Агенцията за българите в чужбина - има ли търговия с паспорти?Тема: Какво пише за България в македонските учебници? Разговор с журналиста на bTV Иван Георгиев и проф. Иван Илчев от българо-македонската комисия.Тема: Кои са олигарсите в България и как натрупаха милионите си? Анализ на Тихомир Безлов.Тема: В „Седмица на духа\" - режисьорът и създател на „Сфумато\" Иван Добчев.Нова телевизия,  „Здравей  България\"Тема:  \"За какви схеми арестуваха шефа и служители на Агенцията за българите в чужбина?\".Тема:  \"Дръжте крадеца\" от съседната маса. Как ни обират докато вечеряме?Тема:  Убита жена в квартал \"Надежда\" в София, мъжът и детето й се издирват - последна информация на живо.Тема:  Влак блъсна 13-годишно дете. Защо всеки ден деца пресичат жп линия?Тема:  След двойния стандарт при храните - държавата започва проверки и на пазара на алкохол. Второ качество ли са спиртните напитки, които консумира българският потребител? Резултатите от лабораторни тестове - само в \"На твоя страна\" с Георги Георгиев.Тема:  На протест. Защо жители на столичен квартал затварят път?Тема:  Краят на ерата Меркел. Ще се задълбочи ли кризата с мигрантите?Тема:  За мисията на спектакъла \"Антихрист\". Актрисата Елена Петрова и режисьорът Бойко Илиев.  ", "date": "2018.10.30", "title": "Теми и гости в ефира"}
{"url": "http://www.cross.bg/letishte-istanbyl-erdogan-1587587.html", "text": "/КРОСС/ Турският президент Реджеп Тайип Ердоган откри в Истанбул ново летище с астрономически размери, което символизира вкуса му към инфраструктурни мегапроекти. Очаква се, когато бъде завършено изцяло, то да стане най-голямото летище в света, съобщава АФП.Надявам се, че летището ще бъде от полза за района и света, заяви Ердоган на пищна церемония по откриването.Българският премиер Бойко Борисов беше сред гостите на откриването.Днешната церемония за откриването е преди всичко символична и съвпада с 95-та годишнина от основаването на републиката.Летището се очаква да заработи на пълни обороти едва от края на декември, отбелязва АФП. Първият търговски полет от летището до столицата Анкара ще бъде осъществен в сряда.До края на годината от летището ще се обслужват само пет дестинации. В края на декември новото летище ще замести главното международно летище на Истанбул - летище \"Ататюрк\". Като се прибави и летище \"Сабиха Гьокчен\", Истанбул има вече три международни летища, посочва АФП.Новото летище, което ще има първоначален капацитет да обслужва 90 милиона пътници годишно, ще се нареди на този етап сред петте най-големи летища в света. Но неговият оператор \"Истанбул гранд еърпорт\"цели до 2028 г. да достигне капацитет от 200 милиона пътници годишно. Това е почти двойно на трафика на понастоящем най-голямото летище в света - \"Хартсфийлд-Джаксън\" в Атланта.Новото летище е част от големите инфраструктурни проекти, защитавани пламенно от Ердоган, който иска Турция да влезе в групата на 10-те най-развити икономики в света до 2023 г., когато се навършват 100 години от създаването на турската република, отбелязва АФП.Ердоган заяви в речта си, че товa е проект, който \"ще остави отпечатък в историята\". Но строежът на летището бе съпътстван от много полемики, най-вече за въздействието върху околната среда и особено за условията на труд на близо 34 000 работници, които работиха на максимални обороти, за да спазят сроковете.През септември турската полиция задържала стотици работници, протестиращи срещу лошите условия на труд при строежа на новото летище в Истанбул. Повечето от задържаните бяха освободени, но около двайсет души бяха поставени под арест. Според турските власти около трийсет работници са починали на строежа от началото на строителните работи през 2015 г. Синдикатите твърдят, че тази цифра е много под реалната.", "date": "2018.10.30", "title": "Ердоган откри новото мегалетище в Истанбул "}
{"url": "http://www.cross.bg/bezsilie-gnevut-gnyav-1587582.html", "text": "/КРОСС/ \"Най-страшният гняв - гневът от безсилие\".Михаил Булгаков (3 май 1891 г., Киев, Украйна - 10 март 1940 г.) - руски писател и драматург", "date": "2018.10.30", "title": "Най-страшният гняв - гневът от безсилие"}
{"url": "http://www.cross.bg/grazhdanstvo-turgoviya-sofiya-1587585.html", "text": "/КРОСС/ Повечето вестници отделят внимание на първите си страници на разкритата нелегална търговия с българско гражданство и арестите на високопоставени държавни служители.  \"Прокуратурата най-накрая се зае с търговията с български паспорти\", пише \"Сега\". Украинци и молдовци са получавали фалшиви документи за гражданство срещу 5 хиляди евро. \"\"Разследват търговия с българско гражданство\", е заглавието на първа страница на \"Дума\". \"СРС-та осветлиха далавери на Агенцията за българи в чужбина\"; Комисията \"Антикорупция\" се е самосезирала от форуми, подчертава \"Монитор\". \"Арести за търговия с български паспорти; Сред задържаните е директорът на ресорната агенция Петър Хараламбиев\", отбелязва \"Земя\". \"Банда чиновници издавала фалшиви документи на чужденци.\" е водещото заглавие на \"Труд\". Вестникът пише и за това докъде са стигнали разследванията срещу други герои от серията удари на прокуратурата. Арестуваният бизнесмен Миньо Стайков ще поиска преразглеждане на ареста, прогозира изданието.   Сменят директора на Центъра за развитие на човешки ресурси към просветното министерство Татяна Калканова заради злоупотреби с евросредства, съобщава \"Труд\". \"10 години Баневи са били разследвани като \"неизвестни извършители\", информира \"Сега\". Прокуратурата едва сега \"сглобил пъзела\", но все още не е обяснила защо Баневи не бяха арестувани в София, след като семейството се е прибирало у нас, коментира изданието. \"Самолетите в Истанбул ще кацат, направлявани от София\", съобщава \"24 часа\" на първа страница. Откриха първия етап на най-голямото летище в света. Турското ръководство на въздушното движение е предоставило на българското три работни станции за управление на кацащите самолети, пояснява вестникът.\"С Гърция винаги ще бъдем приятели\" е заявил премиерът Бойко Борисов по време на вчерашното си посещение в Атина, цитиран от \"Стандарт\". Премиерът откри с Ердоган новото летище в Истанбул.В рубриката на \"24 часа\" \"семейство\" е поместен анализ, в който се подчертава, че семейството е водещ фактор за възпитаване на така наречените проблемни деца. В друг материал се коментира, че над един милион българи имат нужда от маса за разговор в супермаркета, защото са сами. Подобна практика вече съществува в британска верига супермаркети. \"Стандарт\" напомня на живеещите в София, че от 1 ноември ще се плаща като за зелена зона и това важи и за паркинга край блока. До 200 лева е глобата, ако спреш в градинка или на място на инвалид. Новите правила важат за нови райони, включени в системата : част от \"Красно село\", \"Лозенец\", \"Възраждане\" и \"Оборище\".", "date": "2018.10.30", "title": "Преглед на печата"}
{"url": "http://www.cross.bg/zinoviii-kral-milytin-1587580.html", "text": "/КРОСС/ Страдание на свети свещеномъченик Зиновий, епископ Егейски и на сестра му ЗиновияТези свети мъченици - Зиновий и родната му сестра Зиновия, се родили в град Егей*, в Киликийската страна, от благочестиви родители. Тук те били възпитани в страх Божий и в благочестие. Още по време на детството им родителите им предали душите си на Господа, като оставили голям имот на децата си.Въпреки младостта си Зиновий и Зиновия били мъдри по разум и твърди в добродетелта. Като се убедили в суетата на този свят, те решили да оставят всичко и да последват Христа. Зиновия предала на брат си своята част от имота, която наследила от родителите си, за да я раздаде на бедните, а самата тя заживяла в доброволна бедност, като безмълвствала и пазела девството си в непорочност за Небесния Жених. Зиновий, като взел двете части от имота, започнал да го раздава на бедните и скоро изразходил всичко, така че сам станал като един от бедните. Но Бог, Който се грижи за сирачетата и не оставя уповаващите се на Него, обогатил светите брат и сестра със Своите небесни блага заради раздаденото на бедните богатство: Неговата могъща десница защитавала Зиновия от всички беди през време на целия й живот и прогонвала от нея бесовските нападения; а Зиновий получил от Господа дар да изцерява недъзи с допирането на ръцете си.Така Бог обдарил със силата на чудотворството тези ръце, които щедро раздавали милостиня на бедните. От какъвто и недъг да бил обладан някой човек, от каквато и болест да страдал, той получавал изцеление, веднага щом свети Зиновий го допирал с ръката си. Този Божий угодник подавал велика милостиня в продължение на целия си живот, ту като раздавал имуществото си на сиромасите, ту, като изпращал по Божия благодат изцеление на боледуващите; той изгонил множество нечисти духове от хората, утешавал намиращите се в печал, помагал на постигнатите от беди. Сияейки от добродетели и прославен с чудотворства, той бил избран за епископ на родния си град.Този добър пастир ревностно пасял Църквата Божия, постоянно помагал и правел добрини на хората и изцерявал недъгавите. Веднъж при светеца дошла една жена от Антиохия, която имала неизлечима язва на гърдата си. Много средства била похарчила за лечението си, като се опитвала да намери изцеление от болестта си при лекарите, но те не й оказали никаква помощ, напротив, жестокият й недъг все повече и повече се усилвал, така че вече я заплашвала смърт. Като я видял, свети Зиновий се съжалил над нея: той докоснал с ръката си язвата й и осенил поразеното място с кръстното знамение. В същия миг язвата изчезнала и жената, станала напълно здрава, с голяма радост се върнала у дома си в Антиохия.Друга жена, невярваща в Христа, съпруга на един управник на име Индис, страдала от същата болест; но чрез целебния дар на свети Зиновий и тя се избавила от своя недъг. Поразена от станалото чудо, тя заедно с мъжа си и с децата си се обърнала към Христа. Всички те били просветени със свето кръщение. Така тази жена получила телесно здраве и полза за душата си.Междувременно нечестивият цар ДиоклетианРечник повдигнал страшно гонение срещу християните. Тогава в Киликийската страна пристигнал управителя Лисий, за да предаде на мъки всички, които изповядвали името Христово. Преди всички в Егея пострадали трима християнски юноши: Клавдий, Астерий и Неон. Като ги хванал, Лисий ги подложил на различни мъчения и накрая ги приковал към кръст извън града. Като чул за свети Зиновий, той изпратил войниците си, за да го задържат. Когато довели светителя, Лисий му казал:- Не искам да влизам в дълъг разговор с теб, защото зная, че вие, християните, обичате многословието. Ще говоря с тебе кратко: предлагам ти живот или смърт, живот - ако се поклониш на нашите богове, смърт - ако не се поклониш. Избери сам, което искаш: или принеси жертва - тогава ще останеш между живите, а освен това, ще получиш и чест от нас, или можеш да останеш в заблуждението си, но тогава ще изтърпиш страшни мъки и ще загинеш от ужасна смърт.Свети Зиновий, без ни най-малко да се уплаши от думите на княза, отговорил с твърдост:- Този временен живот без Христа не е живот, а смърт. Не, предпочитам да претърпя временни мъчения заради моя Създател, а после вечно да живея с Него, отколкото да се откажа от Него заради този временен живот и после вечно да се мъча в ада.Като чул тези думи, нечестивият княз заповядал да съблекат светеца гол, да го окачат на кръст и да го бият безмилостно.- Да видим - казал той, - дали ще дойде Христос да го спаси!Блажената Зиновия, като узнала, че брат й, свети Зиновий, страда за Христа, бързо се отправила към това място, където го мъчели. Като видяла, че брат й, окървавен и покрит с рани, виси на кръста, тя пламнала духом и като застанала пред мъчителя, му казала:- Аз съм християнка, както и моят брат. Изповядвам Същия Един Бог и наш Господ Иисус Христос. Затова нареди да мъчат и мен така, както ти мъчиш моя любим брат. Искам да изпия същата чаша със страдания и да се увенчая със същия венец.Мъчителят се учудил на това мъжество и на решимостта на света Зиновия и казал:- Жено, не се опитвай да се погубиш, не си докарвай такова позорно мъчение, където ще търпиш срам и ще понасяш страдания. Та ти ще изпиташ голям срам, когато те заставят да се разголиш. Ще ти се наложи да изпиташ тежки страдания, когато те подложат на мъчения. Затова ти давам такъв съвет: принеси жертва на боговете и тогава ще се избавиш от всички злини.На това светицата отвърнала:- Душевната голота може да ме посрами много повече, отколкото телесната; вечните мъки са несравнимо по-тежки от временните. Пренебрегвам това, че ще ме разголят, защото съм се облякла в Христа; не се боя от ръцете на мъчителите, защото съм се разпнала с Христа. Мъчителю, прави, каквото искаш; с нищо не можеш да ме заставиш да се отрека от моя Господ Христос.Тогава Лисий заповядал да я съблекат гола и да я бият, както били брат й, свети Зиновий. Като не се задоволил с това, мъчителят заповядал да приготвят железен одър, да положат върху него двамата светии и да разпалят огън под него.- Нека - казал той - да се яви тук Христос и да ви помогне.Светиите отговорили:- Нашия Христос е с нас, ти не можеш да Го видиш. Той ни оросява от небето с росата на Своята благодат, така че ние не усещаме тези мъки.После светиите били хвърлени в кипящ котел, но и там не получили никаква вреда; те стоели като в прохладна вода, пеейки Давидовия псалом: \"но Ти ще ни спасиш от враговете ни и ще посрамиш ония, които ни мразят\". Като видял това, мъчителят наредил да ги изведат извън града и там да им отсекат главите. Светиите с неизказана радост тръгнали на смърт. Като стигнали до мястото на екзекуцията, те започнали да се молят така:\"Благодарим Ти, Господи, Боже наш, за това, че ни даде с добрия подвиг да се подвизаваме, пътя да свършим, вярата да опазим. Направи ни участници в Твоята слава, причисли ни към лика на светиите, които са Ти благоугодили. Бъди благословен во веки!\"Когато светиите завършили молитвата си, от небето се чул глас, който им обещал венци и ги повикал към вечен покой. Междувременно войниците се приближили и им отсекли главите. След тези мъчения те напуснали земята и се преселили на небесата. Светите им тела лежали цял ден на земята, без да бъдат погребани; а когато настъпила нощта, презвитерът Ермоген тайно ги взел и ги положил в общ гроб. Така тези светии сега непрестанно славят Отца и Сина и Светия Дух, Единия Бог, възвеличаван от всички твари, сега и винаги и във вечни векове. Амин.Св. Стефан е бил син на сръбския крал Урош I (1243-1276) и царица Елена. Той се възцарил в 1275 г. и царувал 45 години.При крал Милутин Сърбия сравнително бързо (в 1282-1283 г.) се разширила значително на юг в Македония и Албания. Разширила се също и Сръбската архиепископия - имало вече около 16 епархии.Крал Милутин бил храбър военачалник (той често се молел на Господа преди сраженията и Бог му дарявал Своята помощ) и голям добротворец на Православната Църква. Полагал големи грижи за издигането на Сръбската Църква и надминал всички свои предшественици по строителство на храмове и пожертвователност към Църквата (построил повече от 40 църкви).В Хилендарския монастир построил по-голям и по-красив храм, и кула с храм за защита на монастира от нападения на морски разбойници; подарил на монастира села, воденици и др. След една победа на сръбски и византийски войски над турците в Мала Азия, той построил църкви в Иерусалим, Цариград и Солун, построил в Иерусалим също и монастир \"Св. Архангели Михаил и Гавриил\", и странноприемница в Иерусалим за поклонниците славяни. На много места в своята държава той също построил църкви и монастири, от които най-хубави били: \"Св. Богородица\" в Грачаница (до Прищина) и Банският монастир \"Св. Стефан\" (близо до пътя Митровица - Нови Пазар). Щедри дарения получили от него и монастирите в Македония (Трескавец в Прилепско, Виргински до Скопие, \"Св. Георги\" в Кичевско).За голямата привързаност на св. крал Милутин към Сръбската Църква говори и фактът, че по време на борбата между него и брат му Драгутин, който искал да го свали от престола и да възкачи сина си Владислав, Милутин намерил опора само в Църквата.Сръбското общество признавало, че милосърдието е една от най-важните християнски добродетели. Израз на това съзнание била построената от крал Милутин болница в Цариград при монастира \"Св. Иоан Предтеча\".Св. крал Стефан е бил изключително благочестив и състрадателен човек. Според свидетелството на неговия житиеписец, той често излизал нощно време вън от своя дворец, облечен във вехти дрехи, отивал при бедните и им раздавал пари, храна и дрехи.Щедро дарявал материална помощ и на монастирите, а от тях желаел да бъдат огнища на духовна просвета.В негово време архиепископският престол често овдовявал. Той се грижел да бъдат поставяни изпитани лица за архиепископи и епископи. Изборите падали главно измежду отличилите се игумени на Хилендарския монастир.Св. крал Стефан Милутин твърдо отстоявал Православната вяра. Много се борил против Михаил Палеолог задето той насилствено се опитал да въведе унията сред православните балкански народи и се домогвал да изтръгне от тях и от атонските монаси признаване на папата. Неведнъж и папите изпращали при крал Стефан свои легати (през 1288 и 1303 г.) да го убедят да признае властта на римокатолическата общност, служейки си понякога с лъжа и провокации.Раклата с мощите на Св. Крал (Стефан Милутин) в цьрквата \"Св. Неделя\" в София Но всички тези папски опити били безуспешни. Св. крал Милутин имал твърда Православна вяра и ревност за нейното запазване от ереси.Св. крал Стефан Милутин починал на 29 октомври 1320 година.Сръбската Православна Църква го причислила към сонма на Светиите заради неговата изключителна благотворителност и святост.След Косовската битка, станала в 1389 г., неговите нетленни св. мощи били пренесени от Банския монастир в близкото село Тренча. А около 1460 г. били пренесени от Тренча в София, която била тогава под турска власт. Днес те се намират в софийската църква \"Св. Неделя\" и са предмет на благоговейна почит от православните християни.", "date": "2018.10.30", "title": "Св. свщмчк Зиновий и св. мчца Зиновия. Св. крал Стефан Милутин"}
{"url": "http://www.cross.bg/stava-svetovna-sssr-1587581.html", "text": "/КРОСС/ 701 г. - Започва понтификатът на папа Йоан VI.1470 г. - Хенри VI става отново крал на Англия.1869 - Основано е „Българско книжовно дружество\" в Браила, което през 1911 г. е обявено за Българска академия на науките (стар стил)1905 г. - Император Николай II обявява с указ първата конституция на Русия, с която се създава парламентът, наречен Дума.1918 г. - Първата световна война: Италианската армия удържа победа над Австрия в Битката при Венето, а Османската империя обявява капитулация.1922 г. - Бенито Мусолини става министър-председател на Италия и остава такъв до 1943, когато е освободен от поста малко преди края на Втората световна война.1925 г. - Във Великобритания е изграден първият телевизионен предавател.1938 г. - Американски радиоводещ предизвиква паника в САЩ с предаването „Война на световете\".1941 г. - Втората световна война: Президентът на САЩ Франклин Делано Рузвелт дава съгласието си за отпускане на 1 милиард долара на СССР по договора Заем-Наем.1943 г. - Подписана е Московската декларация от съюзниците в т. нар. антихитлеристка коалиция, по силата на която СССР се присъединява към атлантическата формулировка за „безусловната капитулация\" на страните от Оста.1947 г. - В Женева е подписано Общото споразумение за митата и търговията (ГАТТ).1961 г. - Съветския съюз детонира водородната бомба „Цар бомба\" на остров Нова Земя. Със своите 50 мегатона заряд, тя е най-голямото ядрено оръжие, детонирано някога.1963 г. - В Италия е произведен първият сериен автомобил от марката Ламборгини.1974 г. - Мохамед Али побеждава Джордж Форман и става световен шампион по бокс в тежката категория за професионалисти.1975 г. - Хуан Карлос I става крал на Испания след заболяване на генерал Франциско Франко.1980 г. - Салвадор и Хондурас подписват мирен договор, с който приключва така наречената Футболна война.1981 г. - СССР изстрелва космическия апарат „Венера 13\".1983 г. - В Аржентина се провеждат първите демократични избори след 7-годишен период на военна хунта.1990 г. - Китайската народна република обявява резултатите от преброяване, според което населението на страната е 1,13 милиарда души.1990 г. - На Лубянския площад в Москва е открит мемориал на жертвите на ГУЛАГ.1995 г. - Сепаратистите от френскоговорящата провинция на Канада Квебек губят минимално референдума за получаване на автономия на провинцията от Канада.1998 г. - Ураганът Мич минава над Хондурас и причинява смъртта на 5 500 души.", "date": "2018.10.30", "title": "30 октомври в историята"}
{"url": "http://www.cross.bg/mvr-izdirva-muzh-za-ybiiistvoto-v-stolichniya-kv-nadezhda-1587589.html", "text": "/КРОСС/ МВР пусна за издирване снимка на мъж, свързан с криминално престъпление. Предполага се, че той е прострелял .Той се придвижва с автомобил \"Фолксваген Голф\", сив металик, с регистрационен номер СВ 46 99 АХ. Вероятно с него пътува малко дете.От полицията молят гражданите, които ги забележат, да подадат сигнал на тел. 112 или в най-близкото поделение на МВР. Анонимността им е гарантирана.", "date": "2018.10.30", "title": "МВР издирва мъж за убийството в столичния кв. \"Надежда\""}
{"url": "http://www.cross.bg/komentira-remonta-fandukova-1587591.html", "text": "/КРОСС/ Изпълняват се едни от най-мащабните и най-дългообсъжданите проекти за ремонти в София, коментира пред БНТ столичният кмет Йорданка Фандъкова. В комисиите и журито са присъствали архитекти, общински съветници и граждани, а проектите са сложни, заради което са затруднява ежедневието на столичани, обясни тя.\"Друг е въпросът, че тази ситуация се използва от много наши опоненти. Предстоят местни избори, предизборната кампания отдавна вече започна\", добави Фандъкова, но отказа да коментира дали ще се кандидатира за пореден мандат на следващите местни избори.По въпроса за ремонтите в столицата в публичното пространство се тиражират заблуди и фалшиви новини, като пример е слухът, че градината \"Кристал\" ще бъде запълнена, коментира столичният кмет.Веднага след като се появяват съмнения за ремонта на \"Граф Игнатиев\", вътрешният одит е задействан, а конкурсът за ремонта на трамвайните линии по бул. \"Цар Борис III\" ще бъде обявен отново, като преди това проектът ще бъде прегледан, тъй като е направен от фирмата, изпълнила ремонта на \"Граф Игнатиев\", обясни Фандъкова.Международен конкурс е предвиден за ремонта на площад \"Св. Неделя\". \"Най-важно е да дойдат утвърдени имена - дали ще са от България, или ще са от Европа, защото това е знаковият площад, за който хвърлихме огромни усилия да затворим отвратителния паркинг, който имаше там\", добави столичният кмет.Фандъкова иска да се криминализира горенето на гуми и кабели, което замърсява значително атмосферния въздух, тъй като глобите са неефективна мярка. Други мерки за борба с лошото качество на въздуха е закупуването на нови автобуси с електрически или газови двигатели. Ще има подкрепа за домакинствата, които пожелаят да подменят печките си на твърдо гориво с различни видове екологично отопление. Няма да се променят местните данъци и такси в София, обясни тя.За да се гарантира опазването на къщата-музей на поета Яворов, тя трябва да е държавна или общинска собственост, но това трябва да стане по максимално най-прозрачният начин, коментира Йорданка Фандъкова.Разследване на една от националните телевизии показа, че след като е спечелила търга, компанията е променила влаганата виброизолационна настилка без да се обявява нова обществена поръчка.Припомняме, \"Джи-пи груп\" отказа да строи и тунел \"Железница\", като за основна причина бе изтъкната \"манипулираната медийна обстановка през последния месец, опитваща се да отъждестви граденото десетки години име на компанията в строителния бранш с престъпни квалификации\".Същия ден премиерът Бойко Борисов поиска от АПИ да спре участието на \"Джи Пи Груп\" в конкурси за пътни проекти с евро и държавно финансиране.Мотив за разпореждането е разследването срещу компанията, което тече след сигнала на вицепремиера Томислав Дончев, който пък от своя страна дойде след разследване на \"Бивол\".Именно по това разследване журналисти бяха арестувани. Задържаните бяха Димитър Стоянов от сайта \"Бивол и Атила Биро от румънския Rise Project.Случаят с ареста на журналисти предизвика скандал до искането да се оттегли номинацията на главния секретар на МВР Младен Маринов за поста вътрешен министър.На 14 септември 2018 г. сигнал по повод същите публикации беше изпратен от вицепремиера Томислав Дончев до главния прокурор, МВР, КПКОНПИ, както и до изпълнителния директор на Изпълнителна агенция \"Одит на средствата от ЕС\", а премиерът Бойко Борисов разпореди временно отстраняване от длъжност на всички служители, споменати в журналистическото разследване.Проектът по трамвайното трасе по бул. \"Цар Борис III\" също ще бъде ревизиран. Неговият автор инженер Румен Борисов, публично се оттегли от работата по ул. Граф Игнатиев, заради използването на различен от заявения по проект изолационен материал.", "date": "2018.10.30", "title": "Фандъкова вижда заблуди и фалшиви новини за столичните ремонти"}
{"url": "http://www.cross.bg/poveche-avtomobili-nyama-1587588.html", "text": "/КРОСС/ Данъчните промени за автомобилите са крайно недостатъчни, за да решат проблемите с чистотата на въздуха. Това показват анализите на Асоциация „Активни потребители”, съобщава бтв.Според асоциацията и с увеличението на данъците за по-старите автомобили, които са масови в страната, за тях отново ще се плаща значително по-малък налог, отколкото за едно сравнително ново возило, което отговаря на по-високи екологични стандарти. В същото време у нас няма предвидени субсидии за гражданите и фирмите, които купуват електромобили. А по данни на асоциацията в различни страни в Западна Европа покупката на електрически коли се подпомага с различни суми, за да има повече „чисти возила” на пътя. Венцислав Гоцков, който си избира стар автомобил, казва, че ако има субсидия от поне 20% за електромобил, ще обмисли покупката му. „Ако имах повече пари, бих купил и аз по-нецапаща, по-нова, свързано е със средствата”, категоричен е той.От „Активни потребители” пък освен липсата на субсидия за по-чистите коли виждат и друга несправедливост. Няма облекчения за автомобилите с газ.„50% редукция на данъка на газовите автомобили, защото те реално замърсяват най-малко”, настоява Богомил Николов от асоциацията.Вносителите на нови коли не виждат смисъл колите със стандарт „Евро 4” да ползват данъчни облекчения.  „Това, което се стимулира с новото данъчно законодателство, са автомобили на 20 години, а автомобилите на 20 години замърсяват 30 пъти повече, отколкото новите автомобили”, коментира Храбрин Иванчев от Асоциацията на автомобилните производители.Красимир Георгиев има малка фирма и за лекотоварния си автомобил досега е плащал 8 лева данък, а с промените ще дава много повече.Той призна, че се чувства леко излъган предвид, че обещанията са били за 4-годишния мандат да няма сериозно увеличение на данъците.От Столичната община пък обясниха, че само в София има над 74 хиляди лекотоварни автомобила, като част от тях всъщност са скъпи джипове, които досега са плащали малък данък, но вече ще плащат много повече. При реалните товарни автомобили увеличението ще е по-символично.  „Защото реално това са автомобили с не толкова голяма мощност на двигателите и при тях разликата във финансово изражение няма да е толкова голяма, че да затрудни техния бизнес”, обясни зам.-кметът на София Дончо Барбалов.Предстои данъчните промени да бъдат одобрени от парламента.", "date": "2018.10.30", "title": "Експерти: Данъчните промени за колите няма да решат проблема с мръсния въздух"}
{"url": "http://www.cross.bg/ptitzi-ognishta-zoni-1587592.html", "text": "/КРОСС/ Две огнища на инфлуенца по птиците бяха констатирани в Хасковска област, съобщиха от Българската агенция по безопасност на храните. Става въпрос за селата Гарваново и Малево. От Агенцията уверяват, че за момента няма засегнати хора нито опасност за потребителите.Огнищата са открити в два животновъдни обекта, предназначени за гушене на патици мюлари. Заболяването, по-известно като птичи грип, е потвърдено с протокол от лабораторно изследване.Припомняме, преди седмица в друго хасковско село също бяха констатирани две огнища на птичи грип.От БАБХ съобщават, че вече са предприети мерки за ликвидиране на заболяването. Започнало е умъртвяване и унищожаване на всички птици от засегнатите обекти, а след това ще бъде извършена дезинфекция.Определени са 3-километрови предпазни зони и 10- километрови зони за наблюдение около констатираните огнища на заболяването.Извършват се ежедневни клинични прегледи на птиците, които се отглеждат в останалите селища в предпазната зона.Забранено е движението на птици и продукти от тях в и от предпазната и наблюдаваната зона. Не се позволява провеждането на изложби и пазари за живи птици, както и отглеждането на птици на открито.В двете зони се забраняват разселването на птици за подновяване на дивечовия запас и търговията с домашни или диви птици.Засилен е надзорът в птицевъдните обекти и при водните басейни, където е силно концентрирана популацията на диви птици.Причините за заболяването все още се установяват.От БАБХ съветват фуражите да се съхраняват в закрити помещения, за да се избегне опасността от зараза на питомните птици.", "date": "2018.10.30", "title": "Още две огнища на птичи грип откриха в Хасковско"}
