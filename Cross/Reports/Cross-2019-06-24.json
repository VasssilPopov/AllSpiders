{"url": "http://www.cross.bg/pravoslavieto-rysiya-gryziya-1607574.html", "text": "/КРОСС/ На 20 юни председателят на Международната асамблея на православието Сергей Гаврилов, депутат в руската Дума, открива заседанието на форума от мястото на председателя на грузинския парламент. Мястото е посочено от страната домакин, от грузинците.Това е израз на уважителното отношение, което имат към православието държавите, чиито депутати образуват Асамблеята. Става дума за парламентарен диалог на 25 държави. А поведението на Гаврилов е в рамките на утвърдената традиция.                Този факт обаче се интерпретира като намеса на Русия във вътрешните работи на Грузия. Разбира се, никой не пита  дали предишният председател - грък, се е намесвал в нечии вътрешни работи, сядайки в шефските кресла в парламентите на предишните държави домакини?Като вземат повод от своята преднамерена и нелогична интерпретация, събралите се пред парламента грузинци, ръководени от опозицията, се опитват с насилие да влязат в парламента, искайки оставките на грузински ръководители. Демонстрантите издигат плакати „Русия - агресор\", „Русия - окупатор\".А журналистическите камери са разположени около множеството преди сблъсъка с полицията, което ясно говори за „организирана спонтанност\". В сблъсъка със силите на реда според грузинските власти са задържани 305 човека, 240 са пострадали, от тях над 80 полицаи и 31 журналисти. Всичко, което се случи, е ясна демонстрация срещу православието и парламентарния диалог. А парламентаризмът днес е една от малкото площадки, на които народите могат да търсят мир и сътрудничество. Защо за поредния удар срещу Русия беше използвана Между парламентарната асамблея на православието?САЩ подчиняват близките в миналото до Русия народи със стратегии, които имат много общи елементи. Особено когато тези народи са православни.                 В Грузия това започна по времето на първия президент на страната - Звияд Хамсахурдия, с налагането на силни националистически нагласи. Продължи при бившия президент Михаил Саакашвили с ясната геополитическа ориентация към САЩ и задължителния в случая стремеж към членство в НАТО. Сега идва ред на удара срещу православието - останалата общо взето единствена солидна връзка между Грузия и Русия. Всичко друго в либералното обезобразяване на Грузия е съпътстващо - гей паради и всякакви други възможни удари срещу традиционните ценности.Забелязахте ли, че на демонстрациите пред грузинския парламент антируските плакати бяха написани главно на английски? Защо? Защо не на грузински или на руски? Когато човек избира на какъв език да пише, той мисли на кого иска да каже нещо. Грузинските протестиращи на грузинците ли говореха? Или искаха да кажат нещо на руснаците? Не, разбира се. Английските текстове бяха предназначени за CNN, за американците. „Господарите на света\" трябваше да получат уверения, че активната част от грузинското гражданско общество мрази Русия и най обича Пътя, който ѝ сочат САЩ.              Може би това е последният бастион срещу евроатлантическото абсорбиране. Последният бастион, който брани авторитета, влиянието и духовната сила на Русия пред украинци, грузинци, молдовци, беларуси, арменци, българи... Ударът срещу Междупарламентарната асамблея на православието е добре премислен и разработен. ", "date": "2019.06.24", "title": "Грузия, православието и САЩ"}
{"url": "http://www.cross.bg/tablitza-mendeleev-godina-1607566.html", "text": "/КРОСС/ Българската академия на науките отбелязва 150-годишнината на Менделеевата таблица. 2019-а е обявена от ООН и ЮНЕСКО за Международна година на периодичната таблица на химичните елементи.За първите двама ученици, които срещаме, е трудно да се сетят кой е Менделеев и каква е тази негова таблица. Химията изглежда е останала на заден план в учебния процес:\"Смятам, че трябва да се изучава повече в училище, защото е интересна за определени хора\".\"Не ми е най-любимият предмет, но я оценявам като наука\".Оригиналната Периодична таблица всъщност е иззидана върху дома на Менделеев в Санкт Петербург през 1932-ра година.По ирония на съдбата науката също е забравила, че в първоначалната таблица има нулев период и още: преди водородът, който сме свикнали да смятаме за първия елемент в таблицата, Менделеев е слагал нитоний и короний - елементи, несъществуващи днес. ", "date": "2019.06.24", "title": "БАН отбелязва 150-годишнината на Менделеевата таблица "}
{"url": "http://www.cross.bg/ogranicheniya-v-tynel-praveshki-hanove-1607570.html", "text": "/КРОСС/ Утре - 25 юни, от 10 ч. до 15 ч. движението за Варна в тунел „Правешки ханове\" на АМ „Хемус\" ще се осъществява в изпреварващата лента, поради ремонтни дейности на антена на мобилен оператор. Необходимо е шофьорите да карат внимателно и със съобразена скорост, като спазват поставената сигнализация", "date": "2019.06.24", "title": "Ограничения в тунел Правешки ханове"}
{"url": "http://www.cross.bg/prezidentut-sreda-zakona-1607569.html", "text": "/КРОСС/ Президентът Румен Радев наложи вето върху два параграфа от Закона за изменение и допълнение на Закона за устройството на Черноморското крайбрежие.В мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда.Според президента обаче, режимът за „диво къмпингуване\" става по-рестриктивен, като се въвеждат значителни ограничения в сравнение с досегашния ред. Тази промяна е предложена между двете гласувания на законопроекта, без обществено обсъждане, което оставя без отговор редица въпроси. Президентът подчертава, че ограниченията за „диво къмпингуване\" по Черноморието са вече в закона, а местата, където ще може да се къмпингува, не са определени. Не са определени и условията за ползване и престой в тези места, т.е. няма ги стандартите и нормативите, които са изрично предвидена в Конституцията гаранция за осъществяването на основното право на чиста околна среда.Освен рестриктивни правила, с промените в закона се въвеждат и строги санкции за тяхното нарушаване. При липсата на яснота за капацитета на местата, разрешени за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат - опазването и възпроизводството на околната среда. Налага се извод за несъразмерност между строгите санкции към гражданите и липсата на строгост към дължимата грижа от страна на държавата.  ", "date": "2019.06.24", "title": " Президентът наложи вето на промените в Закона за Черноморското крайбрежие "}
{"url": "http://www.cross.bg/nyakolko-dosta-tehnika-1607568.html", "text": "/КРОСС/ Време е да сменяте пералнята, а днес сте се сблъскали с проблем и при климатика? Тази неприятна битова ситуация е спохождала доста семейства. Докато успеем да планираме и извършим една от покупките, вече е ред на следващата. Големите разходи, особено неочакваните, изискват гъвкавост и стратегия, за да не ощетим крайно планирания месечен бюджет.Празничните намаления са чудесен начин да се възползвате от ситуацията. Тогава може да се сдобиете с електроника и техника на изгодни цени. Сайтове, сред които  и други популярни вериги, предлагат примамливи оферти, а когато инвестицията е наложителна, те се превръщат в идеалното решение. Разбира се, такива промоции можете да откриете и при сезонни разпродажби, както и специални периоди, които се обявяват онлайн.От няколко години проявата е доста масова и у нас. Предложенията по време на черния петък си заслужават, а когато имате да купувате няколко уреда наведнъж, те са удар в десетката. Препоръчително е да си набележите предварително желаните стоки, за да ги запазите в количката и да ги поръчате в уречения час. Знаете, потребителската надпревара тогава е доста ожесточена.В истинския смисъл на думата в България все още няма гаражна търговия. В социалните мрежи обаче от доста време се върти такава, а в някои групи дори се подаряват работеща битова техника и електронни пособия. Тук съществуват известни рискове, които могат да опорочат идеята за ефективна покупка, но ако подходим внимателно и с разумна доза скептицизъм, можем да се радваме на добри резултати. Проучете продавача, проследете отзивите за него, задайте конкретни въпроси и обърнете внимание на отговорите и до колко са конкретни те. Снимките са удачен пътеводител в случая, за да си осигурите допълнителна гаранция за състоянието на стоката.Не е нещо нечувано и може винаги да опитате. Ще почерпим опит от съседни държави, където да се пазариш за цената е престижно занимание. Повечето от нас не са свикнали да го правят и не се чувстват удобно в тази роля. Все пак опцията съществува. Когато купувате няколко броя уреди наведнъж и получите жест от фирмата, вие автоматично се превръщате в лоялен клиент. Помислете върху това!Като говорим за лоялни клиенти, доста от известните вериги магазини издават карти, с които се трупат точки при пазаруване. Информирайте се какво имате право да сторите с тях, дали те могат да бъдат осребрявани в парична форма или ще ви бъдат полезни с отстъпка при някои покупки. Вероятно скоро не са ви били на фокус и сте пропуснали да научите тези детайли. Време е!Това е важен елемент при пазаруването онлайн. Трябва да разполагате с няколко минутки и да сверите различните оферти. Само така можете да сте напълно спокойни, че цената, на която сте се натъкнали, е най-удачната за вас спрямо избрания модел електроника. Капаните лесно се избягват, ако разчитаме на доверени и коректни сайтове, които са се доказали с годините.", "date": "2019.06.24", "title": "Как да спестим, докато пазаруваме техника и уреди в интернет "}
{"url": "http://www.cross.bg/grada-otnovo-ydari-1607573.html", "text": "/КРОСС/ Мощен порой отново удари Пловдив. Екипи на Пожарната премахват отломките от покрива на кооперация на ул. \"Павликенска\" в града, който бурята отнесе. Жителите в сградата са евакуирани.Вихрушка предшестваше силния дъжд, който отново наводни улици, подлези и ниски етажи на къщи в града.В квартал \"Кючук Париж\" пътните артерии за пореден път се превърнаха в реки, подобно е положението и в останалата част на града.Бурята прекърши и множество клони по бул. \"Цар Борис Трети Обединител\" и ул. \"Иван Вазов\", някои от тях паднаха върху автомобили и нанесоха сериозни щети на десетки коли.Наводнени са отделни участъци от улиците \"Даме Груев\", \"Скопие\", \"Братя Бъкстон\", бул. \"Христо Ботев\" в района на Сточна гара, \"Македония\", Коматевския възел.Навсякъде в града движението е затруднено и има задръствания от автомобили и автобуси на градския транспорт, който се движи със закъснение.Градушка с големината на грахово зърно удари пловдивското село Раковски. Все още няма данни за нанесените щети по отглежданите от жителите на селото култури. ", "date": "2019.06.24", "title": "Порой отново удари Пловдив "}
{"url": "http://www.cross.bg/ychastuk-kalotina-slivnitza-1607559.html", "text": "/КРОСС/ От 26 юни (сряда) се спира движението по близо 5 км участък от път I-8 Калотина - Сливница, като трафикът се насочва по стария път Калотина - София. Ограничаването на превозните средства в участъка от км 15+600 до км 20+940 е за изграждането на отсечка от бъдещата автомагистрала „Европа\", която ще свързва София с ГКПП „Калотина\". Предвижда се до 20 ноември т. г. трафикът да преминава по стария път за Калотина - общински път SF3214. Пътуващите от София към българо-сръбскта граница по път I-8 ще преминават по новоизградена пътна връзка, в близост до отбивката за Алдомировското блато, и ще продължават по старото трасе в посока Драгоман. На 300 м преди газстанцията /\"Сара\"/, при входа на Драгоман, ще се връщат по новоизградена пътна връзка на първокласния път за Калотина. Идващите от ГКПП „Калотина\" към столицата ще се пренасочват на 300 м след газстанцията /\"Сара\"/, която е при изхода на гр. Драгоман в посока София, по новоизградена отбивка, водеща към старото трасе на път I-8 и ще се връщат обратно на първокласния път по новоизградена отбивка в района на надлеза, по който преминава общинския път за Алдомировското блато.  Модернизацията на 17 км от първокласния път I-8 между км 15+500 и км 32+447 започна в средата на май. В участъка ще бъде изградено второ платно, а старото ще бъде реконструирано. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. Трасето на АМ „Европа\" между ГКПП „Калотина\" и Софийския околовръстен път е с дължина 48 км и е разделено на три части. Строителството на първите два участъка включва модернизация на съществуващия първокласен път I-8 между Калотина и Сливница. Първият участък от ГКПП „Калотина\" до Драгоман /от км 1 до км 15+500/, с дължина 14,5 км, ще бъде финансиран от Механизъма за свързана Европа и националния бюджет. Предстои стартиране на строителните работи. Изграждането на средния участък между Драгоман и Сливница, на който предстои спиране на движението, започна през май. Трасето ще бъде с две платна за движение във всяка посока, като във всяко платно ще има по две активни и една аварийна лента. На 16-километровия участък ще бъдат изградени 11 големи съоръжения - 3 бр. селскостопански подлези, 2 бр. подлези, 5 бр. надлези и мост над р. Сливнишка с дължина 50 м. Ще бъдат построени два пътни възела - „Сливница 1\" - при 25-ти км, и „Сливница 2\" при 29-ти км, както и 8 бр. площадки за отдих. Пътните възли ще бъдат и с енергоефективно осветление. Ще бъде направена реконструкция на водопроводи, електропроводи, телеграфно-телефонни и оптични кабели. За опазване на биоразнообразието в района на Алдомировското блато ще се направят пътеки за влечуги, които ще преминават през водостоците на магистралата. Ще бъдат поставени и шумозагалушителни стени и мрежи за птици, а каломаслоуловители ще пречистват повърхностните води от трасето в района Алдомировското блато. Третият участък от Сливница до връзката със Северната скоростна тангента /от км 32+447 до км 48+61/, с дължина 16 км, ще преминава по ново трасе. В момента се изготвя техническият проект за отсечката.", "date": "2019.06.24", "title": "От 26 юни се спира движението в участък от пътя Калотина - Сливница"}
{"url": "http://www.cross.bg/krymova-malina-agentziya-1607555.html", "text": "/КРОСС/ Създава се съвет за сътрудничество с академичните и научните среди в областта на безопасността на движението по пътищата. Той ще функционира към Държавна агенция „Безопасност на движението по пътищата\", а участие ще вземат представители на акредитираните университети имащи отношение към темата, както и на Българска академия на науките. Това стана ясно по време на конференция \"Стратегии и политики за развитието на висшето образование в България\", в която участие взе председателят на държавната агенция Малина Крумова. Събитието се организира от Съвета на ректорите на Висшите училища на Република България, а в него участие взе и министърът на образованието и науката Красимир Вълчев.„Надявам се това да се превърне в работещ механизъм за партньорство и обмяна на опит при формиране на публичните политики по темата\", подчерта Малина Крумова. Тя допълни, че за ръководената от нея агенция е много важно ефективно да се използват постиженията на науката в областта на пътната безопасност. По думите ѝ основен акцент ще се постави и на подготовката на кадри, чрез съвместно организиране на стажантски и квалификационни програми. „С общата ни активност това може да се превърне в работещ механизъм за партньорство, който да използваме и при подготовка на проекти и проучване на международния опит\", каза още Малина Крумова.По време на форума тя представи функциите и приоритетите, по които се работи в ДАБДП. „Една от основните ни цели е да променим подхода на работа, когато говорим за пътна безопасност и да изместим фокуса към превенцията, а не на последващата реакция. Инициатива, за която опита на висшите училища в България ще е много ценен\", подчерта Малина Крумова.  ", "date": "2019.06.24", "title": "Създава се академичен съвет по пътна безопасност"}
{"url": "http://www.cross.bg/katastrofa-sofiya-postradali-1607560.html", "text": "/КРОСС/ Двама души са пострадали при верижна катастрофа между три автомобила на АМ „Хемус\" на 58 км в посока София.Сигнал за инцидента е подаден в 14.56 часа. Две жени са откарани в Окръжна болница в София, като едната от тях е по-тежко пострадала.Снимката е илюстративна ", "date": "2019.06.24", "title": "Верижна катастрофа на АМ „Хемус”, има тежко пострадали"}
{"url": "http://www.cross.bg/yambol-izpulnitelnoto-byuro-1607556.html", "text": "/КРОСС/ На 25.06.2019 г. (вторник) Изпълнителното бюро на БСП ще проведе заседание в Ямбол. Ще бъдат обсъдени проблеми от региона, актуални политически теми и подготовката за местните избори. На заседанието ще присъстват и председатели на общински съвети на БСП от областта, кметовете на Тунджа и Болярово и народните представители от Ямбол.", "date": "2019.06.24", "title": "Изпълнителното бюро на БСП ще заседава в Ямбол"}
{"url": "http://www.cross.bg/kraya-sanktzii-rysiya-1607561.html", "text": "/КРОСС/ Руският президент Владимир Путин подписа указ, според който до края на 2020 г. ще продължи действието на специалните икономически мерки спрямо държавите, предприели санкции против Русия, съобщава БГНЕС.Официалната страница на руския президент припомня, че Русия ограничи вноса на хранителни стоки от държави, присъединили се към въведените през 2014 г. санкции. ", "date": "2019.06.24", "title": "Путин удължи забраната за внос на хранителни стоки до края на 2020 г."}
{"url": "http://www.cross.bg/politziyata-metaksas-zheni-1607562.html", "text": "/КРОСС/ Офицерът от гръцко-кипърската армия е признат за виновен по седем случая на умишлено убийство в серията убийства, шокирала средиземноморския остров, съобщава БГНЕС. 35-годишният Никос Метаксас бе доведен в съда в Никозия под тежка охрана.  Той е обвинен в отвличане и убийства на пет жени и дъщерите на две от тях - всички чужденки.Метаксас се призна за виновен по всички обвинения.Процесът идва след двумесечно издирване на телата на жертвитеОфицерът от гръцко-кипърската армия е признат за виновен по седем случая на умишлено убийство в серията убийства, шокирала средиземноморския остров, съобщава БГНЕС. 35-годишният Никос Метаксас бе доведен в съда в Никозия под тежка охрана.  Той е обвинен в отвличане и убийства на пет жени и дъщерите на две от тях - всички чужденки.След като прокурорът прочете дълъг документ, в който подробно бяха описани престъпленията му, Метаксас, който е изправен пред доживотна присъда, прочете кратко ръкописно изявление, в което се извинява на жертвите си. Той заяви, че не може да обясни защо е извършил убийствата. \"Кипърското общество ще се чуди как един от неговите членове е достигнал до такъв момент. Питах се защо и все още не съм успял да намеря отговор\", каза той с колеблив глас.Метаксас е извършил убийствата между септември 2016 г. и лятото на 2018 г. Роднини и приятели на петте жени - от Филипините, Румъния и Непал - заедно с две от техните дъщери, обвиниха властите, че са се отнесли към случаите с пренебрежение.Неспособността на полицията да разследва докладите за изчезнали жени предизвика недоволство и доведе до уволнението на шефа на полицията и оставката на министъра на правосъдието. Протестиращите обвиниха полицията в расизъм, заявявайки, че разследванията са били провалени, защото изчезналите жени са били чужденки.Президентът Никос Анастасиадис разкритикува полицията за \"явна небрежност и неизпълнение на служебни задължения\" и призна, че по-добри първоначални разследвания биха могли да предотвратят някои от убийствата.Процесът идва след двумесечно издирване на телата на жертвите.Убийствата остават незабелязани в продължение на почти три години, като излизат на светло, когато туристи забелязват тяло, донесено до повърхността на шахта на 14 април при необичайно силни дъждове. Това предизвика разследване, което доведе до ареста на капитана от армията четири дни по-късно. След това той насочи следователите към местата, където е изхвърлил другите тела, включително в токсична яма близо до столицата Никозия. Властите прекараха седмици в търсене на ямата с помощта на израелски и британски експерти, преди да намерят тялото на дете, за което се смята, че е седма и последна жертва на убиеца. Държавното радио съобщи, че тялото на детето е открито от водолази, увито в килим с прикрепен към него циментен блок.Преди това полицията откри шест други тела, включително останки, в три куфара, намерени на друго място, известно като Червеното езеро.Кипърското правителство се съгласи да покрие разходите по погребението на всичките седем жертви. ", "date": "2019.06.24", "title": " Седем присъди доживотен затвор за серийния убиец от Кипър"}
{"url": "http://www.cross.bg/sofiya-ylitzi-krustovishteto-1607564.html", "text": "/КРОСС/ Гръмотевица е паднала върху трафопост на кръстовището на булевард \"Константин Величков\" и улица \"Симеон\" в София. Това е предизвикало пожар, обясниха за \"Хоризонт\" от МВР.На място е изпратен екип, който да овладее ситуацията.Общо 20 са сигналите, подадени в пожарната след проливния дъжд в София. Повечето са за наводнени улици и подлези. Има и няколко сигнала за паднали дървета на пътното платно. Няма пострадали хора.Шест екипа на аварийното звено правят обходи и отводняват улици на територията на София, където вали обилен дъжд, придружен с гръмотевици.Тролеи с номера 6 и 7 временно спряха движение заради отводняване на кръстовището между улиците \"Петър Дертлиев\" и \"Генерал Динчев\" в жк \"Люлин\". Подаден е и сигнал за завиряване в района на Киноцентъра. ", "date": "2019.06.24", "title": "Мълния запали трафопост в София"}
{"url": "http://www.cross.bg/vreme-tzentralnite-litra-1607563.html", "text": "/КРОСС/ Поройни дъждове, гръмотевици и градушки се очакват в централните райони на Северна България и във вторник. В областите Враца, Ловеч, Велико Търново и Габрово ще се излеят до 65 литра на квадратен метър за 24 часа. В сила е оранжев код за опасно време.Обширен циклон продължава да определя динамичното време на Балканите. Освен изброените 4 области, локални бури с гръмотевици и градушки ще има в Дунавската равнина, Предбалкана, Стара планина, централните части на Горнотракийската низина и Родопите. Там количествата дъжд ще са до 30-35 литра на квадратен метър за 24 часа.Опасност от поройни наводнения в следващото денонощие в планинските части от течението на река Огоста и по средното течение на Искър. ", "date": "2019.06.24", "title": "Оранжев код за опасно време във вторник"}
{"url": "http://www.cross.bg/zatvoren-e-glavniyat-put-byrgas-sozopol-zaradi-katastrofa-1607565.html", "text": "/КРОСС/ Главният път Бургас-Созопол е затворен след катастрофа между товарен камион и лека кола с метанова уредба.При инцидента, станал след отбивката за бургаския квартал \"Крайморие\", няма пострадали.Възникнал е пожар, който е обхванал и двете превозни средства.В момента огънят се гаси от огнеборци, пътни полицаи и служители на близкото РПУ.Движението на колите се отклонява през селата Маринка и Ясна поляна към Приморско. ", "date": "2019.06.24", "title": "Затворен е главният път Бургас-Созопол заради катастрофа"}
{"url": "http://www.cross.bg/lada-cross-vesta-1607533.html", "text": "/КРОСС/  Представете си картинка - дали мотоциклетист, огледал се в предложена за тест-драйв автомобил може да е типичният клиент на Лада: блестящият му на слънцето от хром Harley-Davidson е купен с радост и струва към 30 000 евро. Едва ли обаче, той би похарчил толкова пари за кола. В края на краищата, един автомобил е ежедневен продукт, който ви отвежда от А до Б, когато вали дъжд или сняг и си носите покупките от супермаркета, които не влизатт в кожените чанти на Харли.\"Колко струва?\" - пита байкерът и посочва Лада Веста SW Крос. Ами 16 500 евро, е отговорът. Може да не е най-евтината цена, но има практична комбинация предложения в модерен SUV поглед. Lada се връща в Европа, и то със солидна кола, от която хората се интересуват, благодарение на групата Renault. Французите са мажоритарен собственик на АвтоВАЗ, най-големият руски автомобилен производител, и вече са интегрирали Lada в своето портфолио.Може да се спори дали има смисъл да се пуска на пазара втора бюджетна марка до Дачия, но тук има вече пробвано ноу-хау за предлагане на полезна кола на разумна цена, Vesta SW Cross е вече далеч от спартанските \"кутии\" на колела на Лада от съветските времена, техническата намеса от Renault е забележима във всеки ъгъл на автномобила. Дизайнът на купето е на светлинни години напред в сравнение с този на старите квадратни лади. Дори в интериора и най-предубеденото око не намира за какво да се оплаква, двамата отзад се настаняват перфектно, но може да се возят и трима. Добре използваемият багажник предлага под подовото покритие още допълнително място за съхранение с големи, практични кутии, изработени от здрав материал.В кабината аналоговите инструменти са лесни за четене, в централната конзола има сензорен екран с обичайното цифрово съдържание. При задействане на задна предавка с леко закъснение се появява изображението на задната камера. Жалко е че все още Apple CarPlay или Android Auto не се предлагат, но все пак става дума за бюджетни коли, чиито купувачи им биха искали да спестят инвестицията за бордова навигационна или комуникационна технология. Заводската навигационната система на Vesta SW Cross, не може засега да се конкурира със съвременните приложения, даващи например актуална информация за трафика.Веста е автомобил за истински шофьори, които нямат нужда от претрупаните помощните системи. Ти сам я караш и това работи много добре. Дори по-дълги разстояния са лесни за преминаване - при скорост от 130 на магистрала, четирицилиндровият мотор се държи честно, потреблението на практика е 7,8 литра на 100 километра също добро. От една Лада се очаква, че понякога трябва да се справя добре с неравен черен път и точно това прави Лада Веста SW Крос.Лесно може да се каже, че Vesta SW Cross отговаря на изискването за осигуряване на безпроблемна възможност за ежедневна индивидуална мобилност. И да се върнем в началото - как ще ви погледнат хората на пътя с този автомобил? Отговорът - с интерес и любопитство, а пък ездачът на Харли е далеч от това, което се харесва на \"ездача\" на Лада. Руската марка вече има изненадващо положителен образ, който вероятно се дължи на старомодния SUV Niva, превърнал се в истинска легенда и все още предлаган на пазара под името Lada 4x4. Тази смес от традиция и модерност, без съмнение, създава очарованието на тази странна и все още екзотична марка.Петврато, 5-местно комби, дължина / ширина без външно огледало / височина / междуосие в милиметри: 4424 /1785/1537/2635 мм, собствено тегло: 1330 кг, полезно натоварване 475 кг, вместимост на резервоара: 55 л, цена /в Германия/ от 16 590 евро. Задвижване - 4-цилиндров бензинов двигател, работен обем 1596 куб.см., мощност: 75 кВт/102 к.с. при 5800/ мин., Макс. въртящ момент 145 Nm при 4200 оборота в минута, 5-степенна механична трансмисия (автоматичната е опция), 0 - 100 км/ч - 12.6 секунди, максимална скорост 180 км/ч, предно задвижване, стандартен разход на гориво: 7.1 л на 100 км, емисии на CO2 - 162 г/км, клас на емисии Euro 6d temp.\n\t\t\t\t\t", "date": "2019.06.24", "title": "Лада Веста SW Крос – руската симпатяга (видео)\t"}
{"url": "http://www.cross.bg/sofiya-zaviryavane-sityatziyata-1607567.html", "text": "/КРОСС/ Реки се образуваха по улиците на София след пороя, който падна преди около час. Най-критична е ситуацията на ул. \"Солунска\". Уличен стълб се е запалил след удар от мълния на кръстовището на бул. „Константин Величков\" и ул. „Симеон\" в София, предаде БНР. На място е изпратен екип, който да овладее ситуацията. Общо 20 са сигналите, подадени в Пожарната след проливния дъжд в София. Повечето са за наводнени улици и подлези. Има и няколко сигнала за паднали дървета на пътното платно. Няма пострадали хора. Шест екипа на дирекция „Аварийна помощ и превенция\" на Столичната община извършват обходи на терен във връзка с валежите и реагират на сигнали. Те са отработили сигнали за завиряване на улици в район „Витоша\", „Илинден\". Наблюдават се критични места на реки и водни обекти.Във връзка с обилните валежи над София временно бе затруднено движението на тролейбусите по линия 6 и 7 през кръстовището на бул.\"Петър Дертлиев\" и ул.\"Вл.Динчев\" поради завиряване. Движението е възстановено, след като екипи на Пожарната бяха изпратени на място.В момента Градският транспорт се движи навсякъде по маршрутите си. Снимка Фейсбук", "date": "2019.06.24", "title": "Порой удави София"}
{"url": "http://www.cross.bg/ivet-samo-lalova-1607571.html", "text": "/КРОСС/ Силното начало на сезона с постижение от 22.55 сек на 200 м (в Осака), отреди на Ивет Лалова второ място в актуалната европейска ранглиста. Българката е получила покани за всички турнири от Диамантената лига на 200 м, а и за повечето на 100 метра.Това съобщи самата Ивет на пресконференция днес, където получи приза за спортист №1 на месец май в анкетата на \"Пресклуб България\".Пред Лалова в ранглистата е само шампионката на континента Дина Ашър-Смит (Великобритания) с 22.18 сек. Българката е 12-а и в световната ранглиста, като пред нея са само Ашър-Смит и представителки на САЩ и Ямайка.Следващият старт за спринтьорката ни е на диамантения \"Префонтейн Класик\" в неделя, където Ивет ще бяга 200 м.\"Имам дълъг път до световното първенство до Доха - сподели атлетката. - След тази Диамантена лига вероятно ще потренирам около две седмици. В плановете ми са и европейското отборно първенство, както и Балканиадата в Правец през септември. Трябва умно да подхождам към плана си. След Диамантената лига в Стокхолм, където бягахме на 8 градуса, получих мускулен проблем, който трябваше да разрешавам в движение. Сега съм добре.\"Лалова погледна и към олимпийските игри в Токио догодина, след като постижението от Осака осигури квота на 200 м за тях.\"Нямам норматив на 100 метра още, но не знам дали ще ми е и нужен - каза Ивет. - Вероятно ще стартирам само в една дисциплина, за да съм концентрирана в нея и да не правя много стартове в Токио.Сега не мисля за шеста Олимпиада. Но след Рио не мислех и за пета. Тогава обаче се хванах за следващата ми цел и това беше Токио. Струваше ми се далечно, но за да имам мотивация в подготовката, трябваше да си поставя голяма цел. И ето, че остана само година до Олимпиадата.\" ", "date": "2019.06.24", "title": "Ивет Лалова е втора за сезона в Европа, има покана за всички Диамантени лиги"}
{"url": "http://www.cross.bg/plovdiv-zanayati-rabotilnitzi-1607539.html", "text": "/КРОСС/ Тринадесетото издание на Седмицата на традиционните занаяти ще се проведе от 24 до 30 юни в Етнографския музей в Пловдив. Майстори от цялата страна ще се включат във форума, чиято цел е да популяризира занаятите като „живо наследство\". Истинска чаршия от еснафски работилници се оформя всяко лято под вековната черница и около бухналите чимшири в двора на красивата Куюмджиева къща, където занаятчиите се надпреварват да покажат своя майсторлък.Тази година събитието се провежда в партньорство с Регионалния център за опазване на нематериалното културно наследство в Югоизточна Европа под егидата на ЮНЕСКО и е включено в Културния календар на града. Наши партньори са още Клуб „Приятели на РЕМ - Пловдив\", Регионална занаятчийска камара - Пловдив, Задругата на майсторите на народни художествени занаяти - Пловдив.В дните на изложението ще бъдат представени над 40 майстори от различни занаяти. За посетителите и гостите на музея събитието е своеобразна школа, чрез която желаещите могат да се докоснат до тайните на старите технологии. В импровизираните занаятчийски работилници желаещите могат да опитат да изработят нещо сами или да бъдат обучени в първите стъпки на занаята. За децата това е истинско пътешествие към нови знания и умения, което със сигурност ще бъде запомнено от тях. А измайстореното със собствени ръце си има свое очарование и магия.Всеки от дните е определен за представянето на различен занаят с демонстрация на майсторите. По стар народен обичай ще плетем венци и ще напяваме заедно китки на Еньовден. А за да изживеем още по-пълноценно празника и да научим за лечебните тайни на билките ще открием изложбата „С дъх на билки - лечебни и магични\" на РИМ - Кюстендил, ще забъркаме „бял мъж\" и ще отговяваме с петровско пиле на Петровден, както е според народната традиция. Всичко това ще бъде съпроводено с музика и танц в живописния ни двор.Един добър начин да покажем съвременното състояние на народните занаяти, да се опитаме да насърчим интереса на малки и големи към тях, да подпомогнем запазването и развитието на нашите културни традиции. ", "date": "2019.06.24", "title": " В Пловдив започва Седмица на традиционните занаяти "}
{"url": "http://www.cross.bg/kirilov-bulgariya-razsledvane-1607572.html", "text": "/КРОСС/ Правосъдният министър Данаил Кирилов заяви, че още преди година Съветът за съдебна реформа у нас е записал конкретен текст, който касае възможността за разследване на най-висшите представители на съдебната власт. В пътната карта са посочени главният прокурор и председателите на ВКС и ВАС, каза Кирилов и допълни, че и в Конституцията статутът \"Тримата големи\" е равно установен. Все пак, окончателното решение ще вземе НС, посочи още правосъдният министър и заяви, че не е запознат с позиция на Съвета на Европа.Миналата седмица Кирилов представи публично проекта си за законодателни промени, които позволяват разследване на \"тримата големи\", като обясни, че отговаря на изискванията в докладите на Европейската комисия и препоръките, отправени в тях.В същото време от Комитета на министрите, отговарящ за изпълнението на решенията на Европейския съд по правата на човека (ЕСПЧ), заявиха ден по-рано в официално съобщение, че комитетът \"не е поставял изискване за промяна на процедурата за освобождаване от длъжност (или за разследване) на председателите на върховните съдилища на България\".Кирилов участва в кръглата маса в Националния институт на правосъдието, на която два дни ще се обсъжда изпълнението на решенията на Европейския съд по правата на човека по група дела срещу България, засягаща систематичния проблем за неефективното наказателно производство в България и липсата на гаранции за независимо наказателно разследване срещу главния прокурор.По време на събитието Клеър Ови от Отдела за изпълнение на решенията на ЕСПЧ към Комитета на министрите на Съвета на Европа допусна възможността за специален вид решение по отношение на България през декември. То би било факт, ако до 1 октомври не бъдат изпълнени препоръките, дадени в резултат на осъдителни решения на ЕСПЧ в Страсбург срещу страната ни. ", "date": "2019.06.24", "title": "Данаил Кирилов: Парламентът ще реши за разследването на „тримата големи“ "}
{"url": "http://www.cross.bg/voenen-okrug-proverkata-1607554.html", "text": "/КРОСС/ В Русия е започнала внезапна проверка на боеспособността на военните подразделения в Централния военен окръг, съобщи Life.ru.Заради проверката хиляди военни и офицери са били вдигнати на крак. Проверката е била разпоредена от руския министър на отбраната Сергей Шойгу.Проверката засяга десетки поделения от сухопътните и военновъздушните сили на страната. Проверяват се и частите за медицинско обслужване.Централният военен окръг се простира от река Волга на изток до части от Сибир. Той е и най-големият в страната.  ", "date": "2019.06.24", "title": "В Русия започна внезапна проверка на боеспособността"}
{"url": "http://www.cross.bg/ytre-gotovnostta-sistemata-1607542.html", "text": "/КРОСС/ Утре - 25 юни, ще бъде представена готовността за въвеждане на тол системата в техническа експлоатация от 16 август 2019 г. На събитието ще присъстват ресорният заместник-министър на регионалното развитие и благоустройството Николай Нанков и директорът на Националното тол управление проф. Олег Асенов.", "date": "2019.06.24", "title": "Утре представят готовността на тол системата"}
{"url": "http://www.cross.bg/zhelyazkov-yslygi-rosen-1607543.html", "text": "/КРОСС/ Жителите на Сърница ще ползват пощенски услуги в реновирана станция, заяви министърът на транспорта, информационните технологии и съобщенията Росен Желязков. Заедно с кмета на общината Неби Бозов и изпълнителния директор на „Български пощи\" Деян Дънешки, той откри административната сграда на общината, в която е разположена и пощата. В церемонията участва и председателят на парламентарната комисия по транспорт, информационни технологии и съобщения Халил Летифов. Сградата е реновирана по програма „Красива България\".Министър Желязков каза още, че жителите на най-младата община -Сърница, активно използват традиционните пощенски услуги. По думите му станцията обслужва около 3500 човека. През 2018 г. те са изпратили и получили около 20 000 писма. В пощата се извършват и много съвременни услуги като парични преводи, плащане на комунални услуги и продажба на електронни винетки, добави министърът. Росен Желязков подчерта още, че служителите на община Сърница администрират дейностите изцяло по електронен път. ", "date": "2019.06.24", "title": "Росен Желязков откри реновирана пощенска станция в Сърница"}
{"url": "http://www.cross.bg/rabotata-bulgarite-dovolni-1607547.html", "text": "/КРОСС/ Над половината от българите са доволни от заплащането си, а 70% са удовлетворени от работата си. Данните са от две изследвания на \"Галъп интернешънъл\". Оказва се, че българите са по-доволни от заплатите и работата си, отколкото средно хората по света. Разбира се, преди да отговорят на въпросите в анкетите, участниците е трябвало и да преценят до каква степен могат да се надяват на нещо по-добро, пише bnt.bg.Мнозина казват, че българите са ченогледи и че една от причините е нарастващата бедност у нас. Ново изследване обаче показва, че 52% от българите са доволни от заплатата си, а 30% не са. Това ни нарежда около средното за света. Глобалните резултати показват, че 49% от работещите по света удовлетворени от месечните си възнаграждения. Недоволните са 29 на сто.В същото време обаче делът на българите, които са доволни от работата си е далеч по-висок - 70%. Оказва се, че страната ни е на трето място на Балканите по този показател. На първо място е Северна Македония, където 76 на сто са щастливи от това, което вършат, а на второ е Румъния. Най-недоволни по нашите ширини са сърбите. Позициите на 4-те държави са са същите и когато говорим за заплатата - в Румъния и в Северна Македония са по-доволни от нас.По света 68% от работещите харесват работата си, а само 15 на сто са недоволни. В Европейския съюз цели 72% са щастливи с избора си на работно място. Най-доволни са в Индия - 76% отговарят положително. Страната държи първа позиция сред регионите и големите страни по удовлетвореност и от заплащането. На другия полюс е Русия със само 34% доволни. Същевременно обаче половината руснаци са одобряват работата си. Тенденцията е същата в България - по-голям процент си харесват работата, отколкото месеното възнаграждение. ", "date": "2019.06.24", "title": "Галъп: Половината българи са доволни от заплатата си"}
{"url": "http://www.cross.bg/imoti-naredbi-hilyada-1607544.html", "text": "/КРОСС/ При поредна проверка по реда на надзора за законност на Върховната административна прокуратура /ВАП/ са открити сериозни нарушения при определяне на размера на местните данъци в наредби, приети от общинските съвети.Мерките на ВАП са по повод решение на Конституционния съд от 9 април 2019 г. С този акт са обявени за противоконституционни завишените данъчни ставки за имоти, които се намират в курортни населени места и не са основно жилище, не се отдават под наем или не са регистрирани като места за настаняване по смисъла на Закона за туризма.След влизане в сила на конституционното решение данъчната ставка за тези имоти следва да е както за всички останали - в определен от общинския съвет конкретен размер от 0,1 до 4,5 на хиляда върху данъчната оценка, а не от 5 до 7 на хиляда за имотите, разположени в балнеолечебни, климатични планински и климатични морски курорти от национално значение и от 4,5 до 6 на хиляда - за останалите.В хода на проверката са установени 44 наредби, които предвиждат данък за изброените имоти в по-висок размер от актуалния законов регламент.Към настоящия момент, във връзка с образуваните преписки са подадени 16 протести до административните съдилища.Нарушения са установени в действащите наредби в общини Столична, Благоевград, Стара Загора, Габрово, Перник, Несебър, Созопол, Поморие, Царево, Приморско, Банско, Разлог, Сандански, Петрич, Велинград, Хисаря, Троян, Тетевен, Ботевград, Вършец, Панагюрище, Казанлък, Шабла, Каварна и др.Целта на проверката е да се елиминира неравното третиране на собствениците по отношение на дължимия от тях имуществен данък върху имотите.Проверката на ВАП продължава.", "date": "2019.06.24", "title": "ВАП обяви за незаконни данък сгради в курортните селища"}
{"url": "http://www.cross.bg/napitki-fooddrinkeurope-potrebitelite-1607551.html", "text": "/КРОСС/ Сдружение \"Храни и напитки България\" приветства публикуването на доклада на Съвместния изследователския център (JRC) към Европейската комисия върху изследването на разлики в рецептите на храните в Европейския съюз. Представените резултати от задълбоченото изследване, проведено в 19 страни членки, на 128 различни продукта, потвърждава, че няма основания за подкрепа на тезата за разлика в качеството на храните между Източна и Западна Европа. Членовете на „Храни и напитки България\" винаги са поставяли на преден план качеството на продуктите и за нас е от особено значение, че изследването потвърждава нашата позиция за това, че разликите в рецептите не са разлика в качеството, а отразяват стремежа на производителите продуктите им да отговарят по най-добрия начин на нуждите на потребителите, на обективните и легитимни пазарни фактори, като използване на местни суровини, съобразяване с местни нормативни изисквания и стратегии за намаляване на сол, захар и мазнини в продуктите, което е в интерес на обществото.Като член на най-голямата браншова организация в Европа - FoodDrinkEurope, ние изцяло подкрепяме изразената от нея позиция и вярваме, че българското общество ще оцени нашите усилия да предлагаме на българския и всички пазари в Европейския съюз продукти с най-високо качество.Ето официалната позиция на FoodDrinkEurope: Европейските производители на хранителни продукти приветстват доклада на Европейската комисия по отношение на различието в рецептите на хранителните продукти в рамките на ЕС, чрез който се засилва значението на качеството на храните.FoodDrinkEurope и AIM (Европейската бранд асоциация) приветстват публикувания днес обширен анализ на Съвместния изследователски център на Европейската комисия (JRC), който изследва 128 продукти на големи брандове и по-малки прозводители на храни и напитки в 19 държави членки на ЕС. Докладът потвърждава, че няма основания за подкрепа на тезата за разлики в качеството на храната по оста „изток-запад\". В същото време FoodDrinkEurope и AIM подчертават, че за членовете на сдружението е от първостепенно значение спазването на високи стандарти за качество на европейската хранителна промишленост. И макар че рецептите за храни и напитки често се адаптират, за да обслужват най-добре потребителите в целия ЕС, това по никакъв начин не трябва да се представя като предлагане на продукти с по-ниско качество.За FoodDrinkEurope, AIM и  техните членове безопасността и качеството на храните и напитките остават най-важния приоритет, с който индустрията никога няма да прави компромис във всяка една страна и за всеки потребител. Ето защо FoodDrinkEurope и AIM дават силната си подкрепа за инициативата на JRC за по-нататъшно проучване и изясняване на въпроса, свързан с предполагаемото „двойно качество\" на храните. Този процес осигурява солидна основа при липсата на ясни, сравними и надеждни данни и доказателства и спомага за определяне на параметрите за промишлеността в бъдеще. Макар че винаги съществува известно ниво на субективност и определени рамки на грешка, като се има предвид естеството на това изсредване, ние считаме, че е изключително важно да се следва методологията, одобрена от ЕС.Днешните резултати, които са част от първата фаза от проучването на JRC, не са изненада за европейската индустрия за храни и напитки, която винаги е твърдяла, че не съществува разделение на пазарите за храна на „изток\" срещу „запад\" в ЕС. Докладът на JRC показва, че за повечето продукти могат да съществуват разлики в състава и/или някои съставки на продуктите, но че те не са структурно свързани географски \"изток-запад\" и в по-голямата си част имат логично обяснение. Обичайна практика е компаниите за храни и напитки да адаптират рецепти по редица причини, като например - спазване на националното законодателство и стандарти, наличие на местни суровини и подкрепа на локални производители, удовлетворяване на предпочитанията и очакванията на потребителите в даден регион и инвестиране в усилията за преформулиране на съставките за подобряване хранителния профил на даден продукт. Докладът на JRC подчертава, че разликата в състава не предполага разлика в качеството.Мела Фреуен, генерален директор на FoodDrinkEurope, коментира: „Европейските компании за храни и напитки, независимо дали са малки или големи, се гордеят, че могат да предложат богато разнообразие на стоки, които удовлетворяват  предпочитанията на потребителите, като същевременно поддържат високо качество и устойчивост на своята марка във всички страни на съюза. Надяваме се, че публикуването на доклада на JRC ще увери потребителите, властите и други оргазации, че производителите на храни и напитки третират потребителите еднакво, независимо къде се намират. \"Мишел Гибънс, генерален директор на AIM: „Както става ясно от доклада,  производителите на утвърдените торговски марки в Европа работят в партньорство с Европейската комисия и JRC за да бъдат взети под внимание всички факти, необходими за изясняване на тази ключова тема. Очакваме конструктивният диалог с институциите да продължи и в бъдеще, тъй като всички ние имаме обща цел - да предоставим най-доброто на потребителите и обществата в Европа.\"Тъй като докладът на JRC е показал незначителни разлики в етикетирането (например различно прилагане на правилата за закръгляване на цифрите в държавите членки на ЕС), членовете на FoodDrinkEurope ще предприемат действия за уедняквяването им в страните от ЕС, където е възможно. Освен това членовете на FoodDrinkEurope с нетърпение очакват да продължат да работят с потребителите, властите и заинтересованите страни във всички държави членки с цел по-нататъшно оптимизиране на рецептите спрямо местните предпочитания и хранителни нужди.", "date": "2019.06.24", "title": "Доклад на Европейската комисия: Няма двоен стандарт в качеството на храните в страните-членки на съюза "}
{"url": "http://www.cross.bg/kraiibrezhie-chernomorskoto-manolova-1607552.html", "text": "/КРОСС/ Омбудсманът Мая Манолова се срещна днес с представители на Българското кепмер общество и Обединена група „Бетономорие\", които протестират срещу промени в Закона за Черноморското крайбрежие. Според тях гласуваното законодателство с необосновано строгите си забрани ще ограничи правото на гражданите на свободно придвижване, като на практика забранява палатките, кемперите и караваните по Черноморието. Също така ще се обезобразят и бетонират последните метри от българското крайбрежие и ще се унищожи природата. Протестиращите се обърнаха с писмо към омбудсмана, в което настояват да бъдат предприети действия и установяване на противоконституционност на закон, с който по думите им се нарушават права и свободи на българските граждани.„Протестиращите са абсолютно прави. С екипа ми заставаме твърдо зад справедливите им искания за отмяна на текстове в Закона за Черноморското крайбрежие. Неприемливо е решенията да се вземат без да се чуе мнението на общността на къмпингуващите, на хората с караваните и кемперите\", заяви Манолова и подчерта, че няма да приеме подхода на работа на народните представители по този важен законопроект.Според омбудсманът е необходим анализ на проблема, към който да се подходи с идеи за регулация и за ограничаване на застрояването по Черноморието, а не просто да се налагат санкции и забрани.По думите й законодателните решения са в противоречие с принципа на правовата държава и с чл. 35 от Конституцията, който дава право на свободно придвижване на българските граждани.„Заедно с екипа ми ще анализираме и другите текстове и в случай, че не бъде наложено вето върху този закон или то бъде преодоляно, в незабавен порядък ще аргументираме конституционна жалба за отмяната на текстовете, срещу които хората възразяват и протестират\", каза Манолова.От Обединена група „Бетономорие\" и Българското кемпер общество обявиха, че са се обърнали към омбудсмана не за защита на нечии интереси, а за защита на конституционните права на всички български граждани.По думите им 22-рата поредна поправка на Закона за устройството на Черноморското крайбрежие е противоконституционна, защото не опазва околната среда, не защитава дюните, а създава възможност на местната власт да приема наредби без устойчив регламент, като нарушава правата на гражданите. Освен това уличава тяхното съсловие едва ли не като единствен разрушител на Черноморското крайбрежие.„Кадастър, който не знае къде са му дюните, две министерства - на туризма и на регионалното развитите, не изпълняват задълженията си вече 5-а година, да направят така, че специализираните кадастрални карти да съвпаднат. 3 200 дка дюни от 4 500 дка вече са частни\", алармира Мирослава Петрова, представител на Обединена група „Бетономорие\".По думите на Манолова текстовете, които уличават къмпингуващите като замърсители и унищожители на природата, трябва да бъдат отменени като противоконституционни. Тя бе категорична, че няма никакво колебание да подкрепи протестиращите, тъй като институцията на омбудсмана има последователно поведение по отношение защита на правата на гражданите да живеят в благоприятна околна среда.„Безобразията по българското Черноморие са най-видими и последователни извършвани. Няма  човек, който да не настръхне, когато види поредната сценка на изливане на бетон\", заключи омбудсманът.", "date": "2019.06.24", "title": " Мая Манолова: Безобразията по българското Черноморие са най-видими и последователно извършвани"}
{"url": "http://www.cross.bg/nyama-blok-petkova-1607553.html", "text": "/КРОСС/ Пожарът, който възникна тази сутрин в ТЕЦ „Марица-изток 2\", няма да се отрази на сигурността на енергийната система. Това каза пред журналисти министърът на енергетиката Теменужка Петкова, която днес провери на място обстановката след възникнало възпламеняване на гума на един от абсорберите на сероочистващата инсталация на блок 8. Блокът е в планов ремонт до края на м. август. Вследствие на възникналия пожар коминът на блока се е срутил. Най-важното е, че жертви и пострадали хора няма, подчерта министър Петкова. Тя благодари за бързата и адекватна реакция на работещите в държавната централа, както и на служителите от ГД „Пожарна безопасност и и защита на населението\", благодарение на които няма пострадали по време на инцидента. Енергийният министър поясни, че РИОСВ е направила измервания за чистотата на атмосферния въздух и е установила, че няма превишаване на нормите. Предстои оглед от компетентните институции и оценка на нанесените по време на пожара щети. Застрахователната компания, в която е застрахована ТЕЦ „Марица-изток 2\", вече е информирана.Два от блоковете на ТЕЦ-а - седми и осми - са в планов ремонт. По данни на изпълнителния директор на централата инж. Живко Динчев, предстои седми блок да бъде пуснат в експлоатация следващия месец, а осми блок - в края на м. август. Останалите блокове работят нормално.", "date": "2019.06.24", "title": "Министър Петкова: Пожарът в ТЕЦ „Марица-изток 2“ няма да се отрази на сигурността на енергийната система"}
{"url": "http://www.cross.bg/instalatziya-operativniya-deiistviyata-1607546.html", "text": "/КРОСС/ Продължават действията на 80 пожарникари по ликвидирането на пожара в комин на сереочистващата инсталация, на територията на седми блок в ТЕЦ „Марица - Изток\" 2. На мястото на инцидента са съсредоточени 14 пожарни екипа, автомеханична стълба и екип за химическа защита. Част от горящото съоръжетние се е срутило. Няма данни за непосредствена опасност за здравето на хората в района, както и за замърсяване на въздуха. Към момента не е постъпвала и информация за пострадали работници.В  работата на оперативния щаб, който ръководи действията на пожарните екипи, участва и гл. комисар Николай Николов, директор на ГД „Пожарна безопасност и защита на населението\". Производствената дейност на ТЕЦ „Марица-Изток\" 2 не е засегната от произшествието.Припомняме, че сигналът за произшествието беше подаден в 10,13 часа в оперативния център на пожарната служба в Ст. Загора. Предполага се, че огънят е тръгнал от сероочистващата инсталация, при извършване на ремонтни дейности. ", "date": "2019.06.24", "title": "Пожарът в ТЕЦ \"Марица Изток 2\" е овладян"}
{"url": "http://www.cross.bg/proizvedeniyata-proizvedeniya-izvurshvane-1607545.html", "text": "/КРОСС/  Върховна касационна прокуратура е сезирана с жалба от Николай Неделчев за извършена измама с произведения на изкуството. Неделчев е закупил рисунки, за които е бил въведен в заблуждение, че са авторски произведения на Гео Милев, Харалампи Тачев, Мирчо Качулев и Сирак Скитник и същите са били изложени в галерия „Структура\" в гр. София, но е установено, че представляват фалшификати.Върховна касационна прокуратура възложи извършване на проверка на Главна дирекция „Национална полиция\" - МВР с оглед съдържащите се данни за извършено престъпление  против собствеността /измама/, както и по чл. 278б1 от НК.В началото на 2019 г. законодателят инкриминира в чл. 278б1 от НК действията на фалшификаторите на произведенията на живописта, скулптурата, графиката или археологически предмети или обекти, както и действията на лицата, включително и търговците, които ги предлагат за продажба или пускат в обръщение като автентични. Предвидена е наказателна отговорност и за лицата, които дават неверни заключения за автентичността на произведенията на изкуството.За установяване на самоличността на фалшификатора и за разкриване на извършените престъпления, ВКП е възложила на ГДНП извършване на конкретни действия за снемане на обяснения от жалбоподателя, от лицата, с които е контактувал, включително и от които е закупил произведенията. Колекционерът Неделчев ще бъде поканен да предаде на ГДНП произведенията на живописта, за които е сигнализирал. Възложено е и изготвяне на експертна справка от Министерство на културата, която да отговори на въпроса дали представените за изследване произведения на изкуството представляват оригинали или са фалшификати. Определен е едномесечен срок за извършване на проверката.", "date": "2019.06.24", "title": "Прокуратурата проверява фалшификатите от изложбата в галерия Спектър по сигнал на собственика им"}
{"url": "http://www.cross.bg/duzhd-most-momenta-1607534.html", "text": "/КРОСС/ Ситуацията в София се нормализира след обилния дъжд с гръмотевици тази нощ.  Пуснато е движението през Лъвов мост, където подлезът беше наводнен. Общо 59 литра на квадратен метър дъжд се е излял през нощта, информира Красимир Димитров от аварийното звено на Столичната община: \"В момента наш екип приключва с изпомпването на едно специално помещение на 139 ОУ  \"Захари Круша\". Подлезът на Лъвов мост е пуснат, тъй като при бурята прекъсна електрозахранването и оттам изключиха помпите, които отводняваха самия подлез. Бързо беше възстановено електричеството и нормализирахме, почистихме, измихме. За момента няма никъде проблеми\".", "date": "2019.06.24", "title": "59 литра дъжд на квадратен метър в София през изминалата нощ "}
{"url": "http://www.cross.bg/kraiibrezhie-protestirashtite-sreshta-1607530.html", "text": "/КРОСС/ Омбудсманът Мая Манолова се среща днес, 24 юни 2019 г., с представители на Българското кемпер общество и Бетономорие в институцията на омбудсмана /ул. Георг Вашингтон № 22/.Те протестират срещу промените в Закона за Черноморското крайбрежие, с които се предвиждат палатки, кемпери и каравани да могат да бъдат разполагани само на изрично определените за частта места. Според протестиращите това е ограничение на свободното къмпингуване.", "date": "2019.06.24", "title": "Мая Манолова се среща с протестиращите срещу Закона за черноморското крайбрежие"}
{"url": "http://www.cross.bg/karlovo-suoruzheniya-ylitzite-1607536.html", "text": "/КРОСС/ Силна гръмотевична буря и пороен дъжд удавиха Карлово тази сутрин и засегнаха съседни населени места в общината.Потопът е наводнил четири къщи в село Баня. Обилните дъждове изровиха много улици в селата Розино и Бегунци. Мост е пропаднал в карловския квартал Сушица.Пороят е причинил повреда и на бариерите на един от жп прелезите в района и в момента те не функционират.Припомняме, че за кратко време дъждът наводни улиците в подбалканския град. Отводнителните съоръжения не успяха да поемат водата и улиците се превърнаха в реки. В някои райони в Карлово водата стигна половин метър, в резултат на което са закъсаха няколко автомобила. До този момент няма данни за бедстващи хора. По някои улици проят е нарушил асфалтовата настилка и е повдигнал отводнителните съоръжения. ", "date": "2019.06.24", "title": "Гръмотевична буря и порой удариха Карлово"}
{"url": "http://www.cross.bg/razsledvaniyata-vurhovniya-grypa-1607532.html", "text": "/КРОСС/ На сайта на Министерството на правосъдието ще може да се проследи в реално време поредното заседание на междуведомствената работна група за изготвяне на предложения за законодателни промени, засягащи разследванията срещу председателите на Върховния касационен съд, Върховния административен съд и главния прокурор.Заседанието е насрочено за 24.06.2019 г. (понеделник) от 14.00 часа. ", "date": "2019.06.24", "title": "МП ще излъчи онлайн  дебата на работната група за разследванията срещу „тримата големи“"}
{"url": "http://www.cross.bg/internet-operatori-kabelnite-1607538.html", "text": "/КРОСС/ Загуби за над 1 млн. лв. и заплаха за националната сигурност в пограничните райони са резултатите от показната акция на ГДБОП и Жандармерията срещу кабелните оператори „Кабел Сат Запад\" и „Вайтъл\", осъществена на 13 юни т.г. Това съобщиха собствениците на телекомуникационните компании, които оперират в Югоизточна България повече от 25 години и бяха пряко засегнати от репресивните действия. Дружества притежават мрежи в погранични райони и населени места на границите на България с Гърция и с Македония. С прекъсване на сигнала в мрежата, населението не само остава без интернет, но и без стационарни гласови телефони, които на места са единствената възможна връзка със спешния телефон 112 и за подаване на сигнали към МВР, Бърза помощ и при всякакви обществено опасни инциденти. Това са райони, в които на места липсва сигнал на мобилни оператори или е слаб и нестабилен, а са в непосредствена близост до границата, което има пряко отношение към националната сигурност, категорични са кабелните оператори. Те отхвърлиха твърденията, че е иззета само техника за разпространяване на телевизионен сигнал, тъй като технологията на кабелните мрежи е такава, че по един кабел текат, както телевизионните сигнали, така и интернет и стационарните телефони. Отнетата техника е нарушила цялостното функциониране на мрежата и прекъсването на всички предоставяни в услуги.  „На практика се случи така, че с неясни аргументи бяхме обявени на „обществено опасни\", а акцията на ГДБОП пряко застраши националната сигурност на страната\", заявяват операторите. Иззета е апаратура, сървъри, излъчватели и приемници за доставка на интернет, както и измервателна апаратура за поддържане на кабелната инфраструктура. Пряко засегнати и без достъп до интернет са оставени „Пожарна защита\" в Гоце Делчев, МБАЛ „Св. Иван Рилски\"-Дупница, МБАЛ „Св. Иван Рилски 2003\"-Дупница, МБАЛ „д-р Никола Василиев\" - Кюстендил, общински и областни администрации, санаториуми, училища и детски градини, както и огромен брой домакинства в региона.„Към момента финансовата загуба от конфискуваната техника възлиза над 1 млн. лв., а моралните вреди и причинен стрес са огромни\", заяви Вилимир Алтънов, собственик на „Кабел Сат Запад\". По думите му допълнителен шок у служителите на компаниите и случайните минувачи е предизвикало присъствието на Жандармерията, която се използва за борба с масовите безредици. Десет дни по-късно дружествата все още не са получили и задължителните констативни протоколи, в които да са посочени нарушенията, които се твърди, че са извършени. „Уважаваме труда и правата на всички участници в процеса на създаване на телевизионно съдържание. Ето защо, никога не сме си позволявали да търсим или предоставяме непозволен достъп до ТВ - съдържание\", заяви Алтънов. Според него тези отношения трябва да се решават по пътя на търговските договорки, при приемливи условия за всички участници в процеса, а не със сигнали за „престъпления\" и унищожаване на телекомуникационна инфраструктура. Според компаниите, „хвърлените\" в медиите цифри и факти като причинени вреди за над 10 млн. лв. за 2 месеца и 700 000 абоната в „сивия сектор\" са неверни и некоректни и целта им е единствено да бъдат оправдани показните действия. Цялото население на регионите, в които оперират компаниите е в пъти по-малко, а ТВ се плаща от домакинство, а не от човек. Справка в страницата на Европол, сочи, че направената проверка в България е била за незаконно разпространяване на IPTV телевизия и на телевизионно съдържание чрез мобилно приложение, които нямат никакво отношение с разпространяването на интернет и телевизионни програми по кабел, какъвто е бизнесът на операторите в Югозападна България.Дружествата заявиха, че ще настояват в спешен порядък за намеса на всички администрации, които имат пряко отношение към проблема „телекомуникационни оператори - авторски права\", в това число секторните регулатори, министерствата на транспорта и съобщенията и на културата. Също така и ще предприемат действие срещу създадената дикриминация в нарушение на евродирективи, а именно различното третиране на кабелния способ и мултиплексите по отношение разпространението на програмите на националните телевизии.", "date": "2019.06.24", "title": "Загуби за над милион причини акцията на ГДБОП срещу кабелните оператори"}
{"url": "http://www.cross.bg/tyrne-veselin-komediya-1607540.html", "text": "/КРОСС/ В разгара на лятото Театър „БЪЛГАРСКА АРМИЯ\" по традиция стартира своето национално турне, с едни от най-гледаните комедийни спектакли на театралния сезон - „АРСЕНИК И СТАРИ ДАНТЕЛИ\", НОЖИЦА-ТРЕПАЧ\", „ДА РАЗЛАЕМ КУЧЕТАТА\" и „ЧЕРНА КОМЕДИЯ\". Още на 25-ти юни Комедийното турне на Театър „БЪЛГАРСКА АРМИЯ\" стартира във ФКЦ - ВАРНА с комедията „АРСЕНИК И СТАРИ ДАНТЕЛИ\". Историята за лелите Аби и Марта Брустър, на които съвсем им хлопа дъската, ще накара зрителите да се смеят с цяло гърло, докато внукът им - убеден, че е Президентът Теди Рузвелт, копае трупове в мазето. Двучасов смях с чудатите членове на семейство Брустър, очаква публиката в БУРГАС, ЕЛХОВО и СЛИВЕН, на 26-ти, 27-ми и 28-ми юни. В криминалната пародия участват Гергана Данданова, Радосвета Василева, Асен Кобиларов, Тигран Торосян, Милен Миланов, Веселин Ранков, Мирослав Пашов, Иван Налбантов, Луизабел Николова, Симеон Дамянов, Александър Дойнов, Йордан Алексиев и Калин Иванов. На 1-ви и 2-ри юли в ТЪРГОВИЩЕ и КАРЛОВО звездите на театъра продължават своето лятно турне с хитовата комедия „НОЖИЦА-ТРЕПАЧ\". Опостушително забавление, в което публиката активно участва заедно с актьорите Ненчо Илчев, Веселин Ранков, Иван Радоев, Георги Къркеланов, Гергана Данданова, Стефания Колева и Сашо Дойнов. В полицейското разследване се разпитват шестима заподозрени. Постепенно от криминален трилър, пиесата се превръща в изпълнена със смях и искрено забавление комедия. На 3ти, 4-ти и 5-ти юли към Комедийното турне в СВИЩОВ, ГАБРОВО и САПАРЕВА БАНЯ се присъединяват Васил Михайлов, Иван Налбантов, Стефка Янорова, Георги Кадурин, Анастасия Ингилизова, Веселин Анчев, Тигран Торосян, Асен Кобиларов, Милен Миланов, Мирослав Пашов и Борислав Стоилов, които „безпощадно\" ще ви разсмиват с комедията „ДА РАЗЛАЕМ КУЧЕТАТА\". Гарантиран смях и забавление с пословичното българско остроумие и чувството за хумор и на героите в едно „голямо село\".  Летните усмивки продължават и на 8-ми и 9-ти юли, с една ужасно смешна комедия, която се разиграва... на тъмно. Да, имено ТЪМНОТО е в главната роля на „ЧЕРНА КОМЕДИЯ\".  Какво се случва когато ТЪМНОТО е СВЕТЛО, а светлината се превърне в мрак? Публиката на РУСЕ и ПЛЕВЕН ще се посмее от сърце с актьорите Луизабел Николова, Веселин Анчев, Анастасия Ингилизова, Владислав Виолинов, Евелин Костова и Моню Монев и куп смешни ситуации около това на какво е способен човек, който предполага, че в тъмното никой не го вижда... Когато всички почиват, Театър „БЪЛГАРСКА АРМИЯ\" се грижи почивката ви да е забавна, с поредица комедийни представления из цялата страна. ", "date": "2019.06.24", "title": "Тетърът на армията тръгва на лятно турне с комедии от репертоара"}
{"url": "http://www.cross.bg/vreme-rabotno-zdrave-1607541.html", "text": "/КРОСС/ Британски учени установиха, че оптималното работно време за психичното здраве е осем часа седмично, съобщи в. \"Индипендънт\".При такова работно време психичните проблеми намаляват с 30 процента в сравнение с безработицата или гледането на деца. Данни психичното здраве да се подобрява при повече часове работа седмично няма.Изследването е извършено от социолози от университетите в Кеймбридж и Салфорд заради опасенията, че автоматизираните технологии могат да наложат масово съкращаване на работното време. Те са използвали данни за повече от 70 000 британци, събирани от 2009 г. до 2018 г., за да анализират как промяната в работното време се отразява на психичното здраве и задоволството от живота.\"Имаме насоки как да дозираме всичко - от витамин С до продължителността на съня, за да се чувстваме по-добре, но за първи път се поставя въпросът за платената работа\" - каза един от авторите на изследването д-р Брендън Бърчел от Кейбриджкия университет.И добавя:\"Знаем, че безработицата често е пагубна за благоденствието и се отразява зле не само на общественото положение, но и на самочувствието, използването на времето и чувството за обща цел. Сега вече имаме идея колко платена работа е необходима, за да бъдат постигнати психосоциалните ефекти - и тя въобще не е много.\"Развиването на изкуствения интелект и роботиката предизвикват много опасения, че безработицата ще се увеличи. Според социолозите решението е да бъдат преосмислени сегашните норми за пълно работно време и часовете да бъдат преразпределени така, че всеки да се облагодетелства от работата дори и това да означава много по-кратко работно време.Специалистите предлагат и други опции като петдневни уикенди, да се работи само по два часа на ден или годишният отпуск да бъде увеличен на няколко месеца, пише БТА. ", "date": "2019.06.24", "title": "Оптималното работно време за добро психическо здраве - 8 часа на седмица"}
{"url": "http://www.cross.bg/gradysa-frantziya-chast-1607535.html", "text": "/КРОСС/ Франция се готви за гореща вълна с температури над 40 градуса по Целзий тази седмица, които може да подобрят рекорда за юни, предаде Би Би Си. Температурите се очаква да достигнат 35 градуса и повече днес и да се повишат още до пика в четвъртък и петък. Северната част на страната, включително Париж, ще бъде най-тежко засегната.Създадени са временни фонтани, а обществените басейни ще остават отворени до късно като част от план за справяне с екстремната ситуация. Ще бъде раздавана вода, а в сила влиза план за защита на уязвими хора, в частност възрастни, тъй като влажността ще кара французите да усещат 40 градуса като 47.Франция, Германия, Швейцария и Белгия може да станат свидетели на национални температурни рекорди за юни през идните дни. ", "date": "2019.06.24", "title": "Франция се готви за 40-градусови жеги"}
{"url": "http://www.cross.bg/strelcha-voda-stoiino-1607537.html", "text": "/КРОСС/ Кметът на община Стрелча Стойно Чачов отмени обявеното на 10 юни бедственото положение, заради замърсяването на  вододайната зона от обилните дъждове. В момента в Стрелча има вода, но тя е с лошо качество и може да се ползва само за хигиенни нужди.Общината е подготвила проект за укрепване на вододайната зона и основен ремонт на водопровода, но са необходими държавни средства от комисията по бедствия и аварии. От днес в Стрелча се раздават храни от Държавния резерв, без на практика да има бедстващи хора.Кметът на Стрелча Стойно Чачов е издействал четири тира хранителни продукти от Държавния резерв. Това предизвика недоволството на хората, тъй като в общината няма бедстващи семейства. Градът има необходимост от нов водопровод и укрепване на водохващането.Втора седмица в Стрелча питейна вода няма. Засега алтернативата са петте градски чешми с минерална вода, от където хората се снабдяват с вода за пиене. Местни хора определиха искането на помощта като \"предизборна агитация\".\"Четири тира храна за 30 дни на 4200 човека\", каза жител на Стрелча пред БНР.Към момента кметът Стойно Чачов не е открит за коментар. Предстои Общинският съвет да излезе с декларация, като част от предложенията са храната да се върне или да бъде пренасочена към приюти. ", "date": "2019.06.24", "title": "Кметът на Стрелча отмени бедственото положение"}
{"url": "http://www.cross.bg/sistema-smartfoni-kompaniya-1607529.html", "text": "/КРОСС/ \"Хуауей\" (Huawei Technologies Co. Ltd.) започва преговори с Русия през следващите няколко месеца, на които да се обсъди възможността за използване на руската операционна система \"Аврора\" (Avrora) в мобилните устройства на китайския технологичен гигант, съобщи в петък агенция РИА.По този начин беше потвърдена информацията от по-рано този месец, че на китайските смартфони „Хуавей\" може бъде инсталирана руската операционна система „Аврора\" на мястото на „Андроид\".Разговорите ще се проведат между китайската компания, която наскоро беше включена в \"черния списък\" на САЩ, касаещ националната сигурност, и руското Министерство на съобщенията, заяви високопоставен служител от министерството.Американската забрана означава, че на \"Хуавей\" няма да бъде разрешено да използва операционната система \"Андроид\" (Android) на \"Гугъл\" (Google). По-рано тази седмица главният изпълнителен директор и основател на \"Хуавей\" Жън Чжънфей заяви, че забраната може да доведе до загуба от продажбите на смартфони, произведените от китайската компания, в размер до 30 млрд. долара.Междувременно от \"Huawei\" посочиха, че към 30-и май са доставили през тази година 100 милиона смартфони. Тези данни бяха обявени в петък от президента на продуктовата линия на смартфони на компания по време на събитие в Китай, свързано с представянето на новия модел телефон - Nova 5. ", "date": "2019.06.24", "title": "\"Huawei\" започва преговори с Русия за операционната система \"Аврора\""}
{"url": "http://www.cross.bg/energo-pro-dryzhestvo-vilnite-1607528.html", "text": "/КРОСС/ Управителите на ЕНЕРГО-ПРО Варна Ангел Ангелов и Анжела Тонева се срещнаха с кметовете на Варна, Шумен, Търговище, Разград, Габрово и Горна Оряховица, като представиха хода на инвестиционната програма на дружеството за 2019 г. и приоритетните проекти по места. През настоящата година компанията планира да вложи 50 млн. лева в инвестиционни и ремонтни дейности. Средствата ще се влагат в проекти за модернизация и развитие на електроразпределителната мрежа. Ще бъдат изградени съвременни съоръжения, които ще осигурят възможност за присъединяване на нови обекти. През 2018 година компанията инвестира близо 48 милиона лева в реконструкция и обновяване на мрежата, в подмяна на електромерни табла и монтиране на съвременни средства за търговско измерване.По време на срещите бяха обсъдени и казуси, свързани с присъединяването на обекти към разпределителната мрежа. Представителите на Общините поставиха въпроса за съкращаване сроковете за присъединяване. Управителите на електроенергийната компания обясниха, че процедурата за присъединяване на обекти е нормативно регламентирана. Част от сроковете на различните етапи от нея се определят от други институции, но ръководителите на ЕНЕРГО-ПРО поеха ангажимент за ускоряването ѝ в рамките на правомощията на мрежовото дружество и със съдействието на местната власт.Специално внимание беше обърнато също на сигурността и качеството на електрозахранване в Североизточна България, което е приоритет в работата на мрежовото дружество Електроразпределение Север (ЕРП Север). Дискутира се и  въпросът с електрозахранването във вилните зони, които са извън регулираната територия на населените места, поради което електроразпределителното дружество не разполага със собствена мрежа в тези местности.Преобладаващата част от съществуващата мрежа във вилните зони е изграждана преди десетилетия от частни кооперации и към днешна дата е физически и морално остаряла. Собствениците на тези съоръжения не успяват да ги поддържат в необходимото техническо състояние и това предизвиква смущения в мрежата на ЕРП Север. Макар да няма задължение да поддържа чужди съоръжения, мрежовото дружество често се ангажира с аварийни ремонти по тях, за да гарантира доставката на електроенергия на живеещите хора във вилните зони. Управителите на ЕНЕРГО-ПРО обясниха, че трайно решение на този въпрос може да се намери след изготвянето и прилагането на регулационни планове във вилните зони. Това ще позволи на мрежовото дружество поетапно да проектира и изгради нови електроразпределителни мрежи в тези райони.Срещата на управителите на ЕНЕРГО-ПРО Варна с кметовете на общини е част от поредица инициативи на компанията за активно сътрудничество с местната власт и обединяване на усилията за реализиране на проекти в полза на хората, живеещи в Североизточна България. ", "date": "2019.06.24", "title": "ЕНЕРГО-ПРО обсъжда развитието на електроенергийната инфраструктура с местната власт в Североизточна България "}
{"url": "http://www.cross.bg/putya-malina-krymova-1607522.html", "text": "/КРОСС/ Направена е инспекция на всички участъци с концентрация на пътно-транспортни произшествия в страната и в момента се изготвят конкретни предписания за промени в организацията на движението и/или маркировката на тях. Това съобщи председателят на Държавна агенция „Безопасност на движението по пътищата\" (ДАБДП) Малина Крумова в сутрешния блок на Нова телевизия. Инспекциите са направени съвместно от експерти на ДАБДП и Агенция „Пътна инфраструктура\".За първи път се прави и цялостен анализ на състоянието на пътната безопасност в страната. Държавната агенция вече е на финала в неговото изготвяне и след представянето му ще бъдат предложени редица конкретни стъпки за промени във всички елементи - подготовка и поведение на водачите, инфраструктура и организация на движението, и ефективен контрол. „Правим и анализ на нормативната уредба - какво е необходимо да се промени, за да се приложи на практика политическата воля за възприемане на подхода „Безопасни системи\". Това е много тежък и дълъг процес, но напълно задължителен, защото това е рамката, по която работят всички институции\", подчерта Малина Крумова. По думите ѝ паралелно с това е много важно да се акцентира постоянно на темата за пътната безопасност, за да могат водачите да бъдат по-внимателни и по-толерантни на пътя. През последните дни има редица тежки инциденти, а от статистическа гледна точка предстоят двата летни месеца, в които стават най-много пътно-транспортни произшествия. „Затова трябва ежедневно, заедно с медиите, да говорим за опасностите на пътя и за най-честите грешки, които се допускат. Разумното поведение на пътя, е това което всеки от нас може да направи веднага\", каза още тя.Ще инициираме завишаване на санкциите за собственици на животни, които допуснат навлизането им на пътя. Това съобщи Малина Крумова в коментар на случая от последните дни, при който в пет бивола навлязоха на пътя Кърджали - Хасково и предизвикаха тежка катастрофа. „България има 40 хил. км пътна мрежа - не можем да оградим цялата. Но трябва да има по-тежки санкции за собствениците в такива случаи и да се засили вниманието на водачите в участъците, в които е възможно да се случи подобно нещо. Защото не трябва да забравяме, че е възможно на някои места и диво животно да излезе на пътното платно\", допълни председателят на държавната агенция.В студиото с Малина Крумова бе и автомобилният състезател Румен Дунев, който даде редица практични съвети за водачите на моторни превозни средства. Той призова всички да тръгват отпочинали на път и да има повече толерантност на пътя. ", "date": "2019.06.24", "title": "Малина Крумова: Правим пълен преглед на всичи участъци с концентрация на ПТП"}
{"url": "http://www.cross.bg/eddy-godina-club-1607524.html", "text": "/КРОСС/ Време е за най-очакваното събитие в Cacao Beach Club, July Morning. Емблематичният изгрев и най-доброто от тек-хаус музиката ни очаква на 30 юни, заедно с Eddy M, както и любимците на българската публика, Deso & Kaiski.Резидентът на легендарните партита Elrow, Eddy M пристига за първи път в България. Toп диджеят започва музикалното си пътешествие в Италия, където любовта му към качествените ритми го води до свиренето на барабани в няколко банди от дванайсет годишна възраст. По-късно завършва Европейското училище за джаз в Палермо, където развива таланта си с изучаване на пиано, китара и перкусии. Талантливият италианец започва да продуцира музика през 2010 година, вдъхновен от класическото си обучение и любовта към олд скуул звученето, най-вече от хип-хоп артисти от 90-те като Cypress Hill, Tribe Called Quest и Ice Cube. Така, Eddy M създава една уникална форма на тек-хаус, разпознаваема и до днес. След преместването му в Испания през 2012 година, Eddy M може да се похвали със собствен лейбъл, Drumkit Records, както и с гигове в престижни клубове и фестивали като Mysteryland, Dreambeach Festival, BCM Mallorca, Fabrik Madrid и Space Ibiza. През последните 5 години, той има подкрепата на имена като Matthias Tanzmann, Kaiserdisco и Karotte, а парчета като Ubahn са пускани от многобройни диджеи, включително и от Marco Carola по време на неговите Music On партита.С две EP-та и един сингъл от началото на 2019 година, той не показва никакви признаци за спиране. Добавяйки и месечните му микс тейпове в Beatport, редовните му видео подкасти от Drumkit Records и резиденцията му на партитата Elrow,  Eddy M тепърва започва да завладява целия свят. В заетия му график за 2019 година е и участието му на най-важното събитие на Cacao beach Club - July Morning.По традиция, любимият изгрев ще бъде посрещнат от феновете и в компанията на Deso & Kaiski, които всяка година допринасят за незабравимото изживяване на вечерта.Билети за July Morning в Cacao Beach Club може да намерите в мрежата на Eventim.bg Повече информация за CACAO BEACH CLUB може да откриете на официалната страница във , както и на ", "date": "2019.06.24", "title": "July Morning идва с Eddy M в Cacao Beach Club"}
{"url": "http://www.cross.bg/lozan-panov-predsedatel-1607525.html", "text": "/КРОСС/ Комисия за противодействие на корупцията и за отнемане на незаконно придобитото имущество не е установила нарушения при проверките срещу Цветан Цветанов, министър Николина Ангелкова, бившия зам.-министър на младежта и спорта Ваня Колева, бившия зам.-министър на енергетиката Красимир Първанов, Цецка Цачева, Вежди Рашидов и председателя на ВКС Лозан Панов. Това става известно от решенията на комисията публикувани на нейния сайт.Те бяха разследвани от комисията по информация в медиите, излязла преди няколко месеца, за имоти купени на по-ниски цени от пазарните.При Лозан Панов КПКОНПИ е приела, че сигналът срещу него в качеството му на председател на Върховния касационен съд и председател на Административен съд - София - град в периода 2007-2012 г. ще бъде препратен към Инспектората на ВСС. В сигнала се съдържат твърдения за облагодетелстване чрез служебно положение на Лозан Панов - председателя на ВКС, както и нарушаване на изискванията на Висшия съдебен съвет за висок морал на представителите на съдебните власти.КПКОНПИ е прекратила още и проверките по сигналите срещу Валери Симеонов, Елена Йончева, Валери Жаблянов и Крум Зарков. Те са по различни казуси, този със Симеонов се отнася за сделка в периода, когато той е бил председател на общински съвет в Бургас. Сигналът срещу Жаблянов е за грешна информация подадена декларация във връзка с имот и средствата свързани с него. При Крум Зарков сигналът е за имотни сделки. ", "date": "2019.06.24", "title": "КПКОНПИ: Всички в \"Апартаментгейт\" са невинни"}
{"url": "http://www.cross.bg/informatziya-predi-putyvane-1607513.html", "text": "/КРОСС/ Предварителната информация, когато резервираме и плащаме за почивката си, е изключително важно нещо. Тоест преди да подпишем, преди да платим, ние трябва задължително да се убедим  първо, че договаряме, когато говорим за пакетни организирани пътувания, с регистриран туроператор. Това е важно, защото тези регистрирани туроператори са задължени да поддържат валидна застраховка „Професионална отговорност\", а съгласно действащите нормативни правила в България, това е единствения източник за удоволетворяване на финансови претенции, ако има някакъв проблем. Това каза в сутрешния блок на БТВ „Тази сутрин\" Димитър Маргаритов, председател на Комисията за защита на потребителите. Понякога потребителите са по-склонни да се доверяват по-скоро на устна информация, на разменена информация в разговор с представител на туроператора или въобще с някого, с когото те могат да комуникират, включително и в социални мрежи и интернет. Но в един момент може да се окаже, че когато те подпишат едно нещо, то съдържа информация различна от тази, която е договорена предварително по телефона или интернет. Така че винаги това, което се подписва, трябва да се чете, посъветва Димитър Маргаритов. Другото важно нещо е да се събират документи - както в момента, в който се извършват плащанията и когато отиваме в съответното място за настаняване, където е почивката и така нататък, ние представяме обикновено ваучери, да пазим документите, с които сме платили. Още по-важното е, че когато възникне някакъв проблем и той не може да бъде решен без намесата на контролните органи, тогава трябва да има необходимите и основни доказателства, по които те могат да установят едно нарушение, добави председателят на КЗП.Никога на частно лице и на частна сметка не се плащат пари. Има си Закон за туризма, в който е упоменато как и по какъв начин трябва да бъде регистрирана една туристическа агенция или туроператор. Това каза от своя страна Одисей Спасов, представител на туроператорска агенция. Застраховката, която трябва да има една фирма или туроператор също е много важна, добави той. Една застраховка, която е допълнителна и е по желание за клиента, това е застраховка „Отмяна на пътуване\" - тя допълнително гарантира, ако се отмени едно пътуване, каза още представителят на туроператорска фирма. Например да кажем пътуваме за Египет, застрахова се с „Отмяна на пътуването\", като тя е между 2-5 процента от стойността на сумата - и това гарантира на клиента, че при неосъществяване на самото пътуване, застрахователят възстановява сумата. Това е двойно застраховане, което ние го правим и го предлагаме, но то е по желание, допълни Одисей Спасов.  ", "date": "2019.06.24", "title": "Внимание! Измами преди почивката!"}
{"url": "http://www.cross.bg/pozhara-iztok-kominut-1607531.html", "text": "/КРОСС/ Запалил се е коминът на сероочистващата инсталация в ТЕЦ \"Марица Изток 2\". От Министерството на енергетиката съобщиха, че инцидентът е станал при планов ремонт. Гъст дим се издига над ТЕЦ-а.Вероятната причина за избухването на пожара са запалилите се отлагания в комина. Според специалисти няма опасност за разпространение на пожара.", "date": "2019.06.24", "title": " Гори коминът на  ТЕЦ \"Марица Изток 2\" "}
{"url": "http://www.cross.bg/nikolaii-milchev-bulgarski-1607526.html", "text": "/КРОСС/ Един от най-интересните и самобитни съвременни български поети, майстор на метафората и неочакваните образи, ще гостува в Литературния клуб на Столична библиотека на 27 юни 2019 г. (четвъртък) от 18:30 ч. В представянето ще участва Цветана Милчева, ще чуем рецитал на автора, който освен това ще отговаря на въпроси от публиката и ще раздава автографи. Входът е свободен, а книгите на Николай Милчев ще бъдат изложени във витрина на втория етаж в Направление „Обслужване на читатели\" през целия месец юни. Заповядайте!Николай Милчев е роден в град Плевен. Завършил е Великотърновския университет „Св. св. Кирил и Методий\", специалност „Българска филология\". 30 години работи като учител по български език и литература в гр. София. Автор е на поетически книги, между които „Пейзажи с Лолита\", „Очи широколистни\", „Надеждата е бебе с очила\", „Малката поетеса\", „Тънък дъжд\", „Прелъст и светогорски стихотворения\". Последната му поетична книга засега е „Ти и котките следобед. 26 стихотворения от любов\". Носител на национални литературни награди. Негови стихове са превеждани на английски, руски, украински, френски, румънски, турски, унгарски език. ", "date": "2019.06.24", "title": "Николай Милчев е поет на месец юни в Столична библиотека"}
{"url": "http://www.cross.bg/bulgariya-prava-choveshkite-1607527.html", "text": "/КРОСС/ България ще продължи да бъде част от усилията на ООН за засилване на международната солидарност за постигане на устойчив глобален подход и превенция в защита на човешките права. Това заяви президентът Румен Радев в изказването си пред Съвета на ООН по правата на човека. В Женева се провежда 41-ата сесия на международния орган, където българският държавен глава е на посещение.От тази година страната ни е пълноправен член на Съвета по правата на човека за периода до 2021 година. Това се случва за пръв път от създаването на международния орган. В изказването си пред участниците в 41-ата сесия президентът Румен Радев изтъкна, че България отдава особено значение за утвърждаване на превантивната роля на Съвета по правата на човека и за повишаване на неговата ефективност. „Нашата страна за пръв път е член на Съвета по правата на човека и допринася за укрепване на целостта и независимостта на Службата на върховния комисар\", заяви Румен Радев.Повече от седем десетилетия след създаването на ООН основна ценност на организацията остава международното сътрудничество за зачитане на човешките права и основните свободи, отбеляза президентът. По думите му, адекватните и навременни действия в тази насока затвърждават  легитимността и доверието към дейността на световната организация.Защитата на човешките права не може да се осигури без дълготраен мир и устойчиво развитие, подчерта още държавният глава и апелира за засилване на свързаността и сътрудничеството между органите и агенциите в системата на ООН в тази насока. Президентът потвърди ангажимента на България да провежда националните политики в областта на защитата на човешките права, както и да участва в регионалните и международни органи като Съвета, за постигането на тази висша за ООН цел.Като основополагащи ценности на демокрацията държавният глава открои толерантността и разбирателството като ключови фактори за защитата на човешките права. В изказването си президентът припомни и историческия принос на страната ни със спасяването през 1943 г. на всички 50 000 български евреи. Пълноправното членство на България в Международния алианс за възпоменание на Холокоста е признание за нашата категорична реакция срещу нарастващия антисемитизъм, ксенофобия и езика на омразата.Пред участниците във форума Румен Радев открои климатичните промени като сериозно предизвикателство и пречка в много държави за упражняване на основни човешки права. „В съответствие със своите задължения по Парижкото споразумение България прие Национален план за действие по изменение на климата, който регламентира конкретните мерки за намаляване емисиите за вредни парникови газове\", посочи президентът. Държавният глава заяви и готовността на страната ни активно да участва в дебатите за влиянието на новите дигитални технологии, в т.ч. на изкуствения интелект, върху човешките права.Като първостепенен приоритет за България президентът посочи защитата на правата на децата, като припомни, че на предишната сесия на Съвета България е стартирала различни инициативи за приобщаване на повече деца с увреждания към образователната система. България насърчава участието на младежите във всички сфери на обществено-политическия живот, посочи Румен Радев.Държавният глава изтъкна и напредъка на страната ни по темата за равенството на половете. Румен Радев даде пример със сектора на информационните технологии, където България е на първо място в ЕС по брой на заетите в тази сфера жени (27,7 на сто при среден процент в ЕС 16) и на първо място по дела на жените-експерти в областта на информационните технологии с близо 30%, при 16% за ЕС.  ", "date": "2019.06.24", "title": "Президентът Радев в Женева: Защитата на човешките права е непостижима без дълготраен мир "}
{"url": "http://www.cross.bg/durvoto-dondykov-maiika-1607523.html", "text": "/КРОСС/ Камион събори дърво на булевард \"Княз Ал. Дондуков\" в столицата. Инцидентът е станал вчера, докато шофьорът е паркирал на велоалея в близост до операта. Дървото падна на сантиметри от майка с количка, твърдят очевидци.Пред Националната опера на столичния булевард \"Дондуков\" около 12:00 вчера камион, собственост на операта, прави опит да паркира върху велоалеята. Опитът се оказва неуспешен, а дървото пада. Дървото според експерти е на около 40 години. То е изкоренено и премахнато. Дървото пада в непосредствена близост до майка, която преминава със своето дете в количка. За щастие при инцидента няма пострадалиЮлиан Андреев - \"Зелени системи\" коментира, че е съставен констативен протокол за щетата върху дървесната растително. По наредба ще се изготви акт за административно наказание. Стойността на акта е от 1000 до 5000 лева за физически лица, за юридически - от 1000 до 50 хиляди лева.Дървото е било над 8 метра с развита корона в добро физиологично състояние. Въпреки появилата се информация, то не е било изсъхнало. ", "date": "2019.06.24", "title": " Камион събори дърво на  \"Дондуков\" в столицата"}
{"url": "http://www.cross.bg/zhivot-nachin-amerika-1607514.html", "text": "/КРОСС/ В периода 15 - 23 юни 2019, в Сардиния, Италия се проведе Обучителен курс за обучение в сферата на здравословния начин на живот, включващ младежки оператори от партньорските държави и изпълняван въз основа на формат Обучителен курс (ТС), разработен съвместно от партньорите на проект \"HEalth Practices for Own Self-Improvement\" (HEPOSI). Инициативата събра отганизации от Италия, Парагвай и Перу, които в рамките на седем работни дни работиха върху създаването на Наръчник \"Healthy Sensitive Youth\", очертаващ методите, използвани в дейностите на проекта и фокусиран върху здравословен начин на живот на младежите от участващите държави и планиране на местна кампания за повишаване на осведомеността по темата за здравословния начин на живот на национално равнище във всички държави партньори.За повечето от младежките работници от Перу и Парагвай проведеното обучение бе първа среща с реалността в Европа и чрез тази и последващите дейности Европейските партньори Асоциация за развитие на българския спорт (България) и Мине Ваганти (Италия) се надяват да допринесат за изграждане на капацитет в участващите организации от Латинска Америка. Световната здравна организация (СЗО) е поставила здравето и физическата активност сред ключовите детерминанти на глобалното здраве, като подчертава ролята на недостатъчното ниво на движение като един от основните фактори за увеличаване на смъртния риск в световен мащаб (вж. Уебсайта на СЗО). Доказано е, че физическата активност намалява риска от незаразни заболявания като рак и диабет и следователно се радва на решаващо значение не само за благосъстоянието на индивидите, но и от гледна точка на общественото здраве.Според данни на СЗО повече от 80% от населението на света е в недостатъчно физически активно. Комбинираният ефект от недостатъчната физическа активност и неправилното използване на хранителните навици е квалифициран от СЗО като предизвикателство за глобалното здраве.Данните на Евростат (2014 г.) очертават тревожна картина относно разпространението на затлъстяването (критичен риск за здравето и значително свързан с неправилните навици на физическата активност и храненето) сред европейските младежи, като 22,8% от младежите на възраст 18-24 години сa с наднормено тегло (ЕС 28).В доклада си от 2016 г. \"Анализът за сигурност на храните и храненето в Латинска Америка и Карибите\" ФАО посочи връзката между общото намаляване на недохранването и глада и увеличаването на наднорменото тегло и затлъстяването сред населението на Латинска Америка. Наличните данни показват, че около 5% от жителите на региона са или със затлъстяване, или с наднормено тегло.В същото време докладът подчертава несъразмерното въздействие върху затлъстяването/наднорменото тегло върху жените в сравнение с мъжете. Затлъстяването при жените е с 10% по-високо от затлъстяването при мъжете в 20 държави от Латинска Америка и Карибите.\"HEalth Practices for Own Self-Improvement\" (HEPOSI) предвижда сътрудничество между неправителствени организации от Европа и Латинска Америка, насочени към посрещане на предизвикателството за насърчаване на здравословната физическа активност и практиките за консумация на храна сред младите хора чрез методи на неформално образование.Проектните образователни дейности са: • Обучителен курс за обучение в сферата на здравословния начин на живот, включващ младежки оператори от партньорските държави и изпълняван въз основа на формат Обучителен курс (ТС), разработен съвместно от партньорите на консорциума; • Местна кампания за повишаване на осведомеността по темата за здравословния начин на живот на национално равнище във всички страни партньори; • Младежки обмен (YE) за здравословен начин на живот за младежите, включващ млади хора на възраст между 18 и 25 години от всяка партньорска държава.Резултатите от проекта ще бъдат: • Наръчник \"Healthy Sensitive Youth\", очертаващ методите, използвани в дейностите за учене на проекта (TC и YE), както и подробно описание на проекта и неговите постижения. • Уеб платформа на няколко езика. Уеб платформата ще съхранява съдържанието, разработено в проекта, подробностите за дейностите (включително Социалната кампания) и цифровите версии на резултатите. В допълнение, уеб платформата ще служи като информационен център за последващи действия от страна на партньорите.Проектът ще реализира различни дейности в рамките на 24 месеца с акцент на сътрудничество за иновации и обмен на добри практики за изграждането на капацитет в сферата на младежта в страните от АКТБ, Латинска Америка и Азия и е съфинансиран от програма \"Еразъм+\" на Европейския съюз. Консорциумът се състои от две европейски организации - Асоциация за развитие на българския спорт - България (координатор на проекта) и Mine Vaganti NGO - Италия и две латиноамерикански организации - Asociacion Puente Sur - Парагвай и Brigada de voluntarios bolivarianos del Peru - Перу. ", "date": "2019.06.24", "title": "Обучение за здравословен начин на живот събра участници от два континента"}
{"url": "http://www.cross.bg/pochivka-krediti-lyatnata-1607521.html", "text": "/КРОСС/ Ръст на бързи кредити за море в началото на сезона, отчитат фирмите в бранша. Масово българи теглят заем за лятната си ваканция.Българите са готови да отделят повече от половината си месечна заплата (56%) за лятната си почивка, показват последните проучвания. Според тях, разходите за ваканция не се различават от тези за миналата година (55,6 %). А най-много пари ще се похарчат за пътувания в страната (17%), летни занимания (16%) и обзавеждане за дома и вилата (14%). Между 500 и 1000 лв. е най-търсеният заем за почивка от банките или от фирмите за бързи кредити.Семейството на Екатерина и Константин от Благоевград има две деца и смята, че за тях лятната почивка е задължителна. За да могат да си я позволят, обаче, подготовката за ваканцията започва отрано, защото спестяват пари през годината.Около 200 лв. се заделят всеки месец, за да може да се направи бюджет. Ако не ги заделяш през месеца, накуп - няма как да ги заделиш, така че всичко трябва да е планирано и балансирано, каза Константин Маслински от Благоевград.В зависимост от другите разходи през годината, планират колко точно да спестяват всеки месец за ваканцията. Това лято са избрали да почиват в Гърция, защото е по-близко. А седмица отдих на плажа за четиримата ще им излезе малко над 1000 лв. в къща за гости близо до Кавала.Стигат за хубаво море, даже могат да ти стигат и по-малко, зависи какво търсиш. Има хора, които отиват на палатка или каравана и може да ти излезе и по-евтино , каза още Екатерина Захариева от Благоевград.Засега за лятната си ваканция разчитат на спестяванията. Ако морето излезе по-солено, са готови и на малък заем. Банките и фирмите, които отпускат бързи кредити, вече отчитат ръст на изтеглените заеми за почивка.Кредитът е по-практикуваният вариант, защото особено за по-млади хора, концепцията за спестяване не е културно приемлива. А ако са с относително добра работа, или хубав бизнес - да вземат от бъдещите си доходи, е напълно реалистично и удобно, заяви банкерът Левон Хампарцумян.Проучванията на финансовите консултанти показват, че 7 % от хората, които откриват депозит в банка, го правят с цел почивка и пътуване. ", "date": "2019.06.24", "title": "Ръст на бързи кредити за море в началото на сезона"}
{"url": "http://www.cross.bg/grypa-gdbop-izvurshvat-1607520.html", "text": "/КРОСС/ Спецпрокуратурата, ГДБОП и ДАНС извършват действия по разследването на организирана престъпна група за трафик на мигранти.В София и в селища в Ямболско и Бургаско се извършват претърсвания, изземвания, разпити на свидетели, съобщиха от държавното обвинение.Действията са продължение на мащабната операция \"Халифакс\" на полицейските и съдебните служби в Европа през 2017 година.За участието си тогава прокурори от Специализираната прокуратра и ВКП, както и служител на ГДБОП, бяха наградени от главния прокурор на Кралство Белгия Фредерик Ван Льов. ", "date": "2019.06.24", "title": "Разследват престъпна група за трафик на мигранти "}
{"url": "http://www.cross.bg/samo-svatbi-valeri-1607519.html", "text": "/КРОСС/ Над 70 сигнала от шумов терор от цигански сватби в Бургаско са подадени само за седмица, докато сигналите от шум в заведения в Община Несебър са само 4. Това съобщи лидерът на НФСБ и съпредседател на „Обединени патриоти\" Валери Симеонов в участието си в предаването „Здравей България\" на Нова телевизия тази сутрин.  По думите му това показва, че дори и старият Закон за защита от шума е дал някакъв ефект и основният проблем при нарушаването на закона явно ще бъде пренасочен към циганските сватби.Валери Симеонов беше категоричен, че новият Закон за защита от шума ще бъде ефективен, защото отговорността вече е ясно регламентирана, а не разпръсната между няколко институции - както досега. Освен това, ясно указан е и реда, по който ще се действа.В часовете между 14 и 16 ч. и между 23 и 08 ч. правомощията за контрол са само и изцяло в ръцете на полицията. При подаване на сигнал на телефон 112 полицейските служители идват и издават писмено разпореждане за прекратяване на озвучаването. Ако бъде отказано да се изпълни това разпореждане - полицейските служители имат правото да затворят заведението за 3 дни. При повторно нарушение заведението може да бъде затворено за 14 дни. Чл. 34, б от новия закон дава правото на полицията и да изземва озвучителна техника при установено нарушение - когато става дума, например, за циганските сватби.Валери Симеонов още веднъж подчерта, че според новия закон редът е указан с ясни действия, които изключват възможността за заобикаляне на закона и разминаване на санкцията от страна на нарушителите с предупреждение. ", "date": "2019.06.24", "title": "Над 70 сигнала от цигански сватби за седмица, само 4 - от шум от заведения   "}
{"url": "http://www.cross.bg/bilo-izlezli-nyakoi-1607518.html", "text": "/КРОСС/  Земетресение с магнитуд 3,7 бе регистриран снощи, в 20,43 местно време, край италианската столица, съобщиха ДПА и Франс прес, позовавайки се на Италианския институт по физика на Земята.Огнището е било на дълбочина от 9 километра и затова е било усетено по-силно.Епицентърът е бил на трийсетина километра източно от Рим, близо до градчето Колона.В Рим някои хора са излезли на улицата, но не се съобщава за пострадали и разрушения. Материални щети има по някои сгради в Колона, където по думите на кмета уплахата е била голяма и всички са излезли навън. ", "date": "2019.06.24", "title": "Трус с магнитуд 3,7 разлюля Рим "}
{"url": "http://www.cross.bg/pensiite-razmeri-pensii-1607512.html", "text": "/КРОСС/ Над 2 130 000 пенсионери ще получат увеличение с 5,7% на пенсиите си от 1 юли 2019 г. Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г.Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери. За тези увеличения са заложени общо 277 милиона лева допълнителни разходи за пенсии спрямо Закона за бюджета на ДОО за миналата година.Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок „таван\". В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв.За новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната „Справка за издадени пенсионни разпореждания по ЕГН и ПИК\" на интернет страницата на Националния осигурителен институт (НОИ) или като заявят безплатното получаване на екземпляр от разпореждането в съответното териториално поделение на института.Изплащането на пенсиите за месец юли 2019 г. от НОИ ще започне на 8 юли (понеделник) и ще приключи на 22 юли (понеделник). Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях. Преводите на юлските пенсии по сметките на пенсионерите, които получават парите си по банков път, ще бъдат извършени на 8 юли 2019 г.  ", "date": "2019.06.24", "title": "277 милиона лева са предвидени за увеличението на пенсиите от 1 юли "}
{"url": "http://www.cross.bg/erdogan-istanbyl-pobedi-1607515.html", "text": "/КРОСС/ Ключът за бъдещето на Ердоган като политик държат САЩ, ЕС и Русия. Той изцяло трябва да промени външната си политика, за да може да оцелее като политик. Това заяви в студиото на БТВ „Тази сутрин\" бившият зам.-външен министър Милен Керемедчиев, който коментира резултатите от изборите в Истанбул, които отново бяха загубени от Йълдъръм. Той подчерта, че загубата на Истанбул е резултат от направените от Ердоган икономически грешки, които се обръщат в политически. Всички конфронтации с ЕС, САЩ и преди това с Русия показват, че неговите политически грешки минават през икономиката. А Истанбул е финансовото огледало на Турция, който е най-отворен към страните, които Ердоган критикува и се конфронтира. Ердоган би трябвало да осъзнае, че неговото политическо бъдеще минава през  икономическа стабилизация. Затова има нужда от много силни разговори на Г-20. Става дума за кюрдския проблем, за напрежението на Кипър, освен това заплахата от санкции от САЩ заради провалената сделка за Ф-35. На Ердоган му трябват огромни ресурси, за да стабилизира Турция, а те стават все по-малко, посочи Керемедчиев.Първо трябва да направим разграничението, че победилият на изборите за кмет на Истанбул  Екрам Имамоглу победи Ердоган, но той не победи режима на Ердоган.Това каза от своя страна журналистът Мехмед Юмер. Строят, който беше установен миналата година, отново юни месец, а именно президентска република, без министър-председател - правата, конституцията, въобще всичко опира в един човек, този строй Имамоглу не може да го победи. Той се явява един хрисим, системен играч. Той наистина може през 2023 година да стане президент, защото той вече е резервния играч на системата, смята още Мехмед Юмер. ", "date": "2019.06.24", "title": "Ключът за бъдещето на Ердоган държат САЩ, ЕС и Русия"}
{"url": "http://www.cross.bg/krantz-pisatelka-dzhydit-1607517.html", "text": "/КРОСС/ На 91-годишна възраст почина американската писателка Джудит Кранц, предаде Асошиейтед прес, позовавайки се на информация от сина й. Кранц работи като журналист за женски списания, преди на 50-годишна възраст да започне да пише романи за живота на богатите и красивите, донесли й голям читателски и финансов успех. Превеждана е на 52 езика, продала е повече от 89 000 екземпляра в цял свят. С помощта на съпруга й - филмовия и телевизионен продуцент Стив Кранц, книгите й стават основа за поредица от хитови минисериали. Известна е с романите си \"Принцеса Дейзи\", \"Любов и омраза в Бевърли хилс\", \"Блясък\", \"Ще превзема Манхатън\".", "date": "2019.06.24", "title": "Почина американската писателка Джудит Кранц "}
{"url": "http://www.cross.bg/purvanov-georgi-godina-1607511.html", "text": "/КРОСС/ За пореден път се показа колко е изкривен българският политически дебат. От няколко седмици гледаме как партиите отново занимават хората със собствените си въпроси, а има толкова много проблеми на самите хора, на обществото и държавата, а ние сме се вторачили в субсидията за партиите .Това каза в сутрешния блок на БТВ „Тази сутрин\" Георги Първанов, президент на България в периода 2002-2012 година. Според него няма да е излишно, ако партиите бъдат оставени малко на диета.Ние трябва да разбием обаче корпоративния вот, тежкото купуване на гласове, което е под масата. Големите пари не идват от субсидиите, а се въртят под рафта и те определят вота. Всичко е договорено и реализирано под рафта, каза още Георги Първанов.Според президента в периода 2002-2012 година, БСП е в криза и това трябва да бъде казано. В криза е парламентарната опозиция и другите леви формации. Трябва консолидация не само на левицата, но на цялата опозиция, заяви Георги Първанов.Според него е необходимо обединение на левицата за София. Той предположи, че по места контакти между АБВ и БСП ще има.Вече от две години водим специална битка от АБВ, издадохме и книга за Илинденско-Преображенското въстание през погледа на европейските дипломати - там я има историческата истина. Тази книга беше представена на българския премиер, коментира още Георги Първанов. Що се отнася до изказването на президента на Македония Стево Пендаровски, че Гоце Делчев е българин, то е добра стъпка, както биха казали в Скопие, в необходимата посока. От каквито и мотиви да се прави това изказване, това наистина е историческа стъпка - това е безпрецедентно изказване, което ние трябва да адмирираме и нещо повече, да надграждаме, защото е много важно това, че се признава, че Гоце Делчев е българин. Това обаче не е достатъчно, отбеляза още президентът на страната в периода 2002-2012 година. Ние не можем по домова книжка ние да отмятаме историческите личности - сега Гоце Делчев, после Яне Сандански, Даме Груев - ние трябва да погледнем цялото. И е важно и аз предлагам, настоявам тази българо-македонска историческа комисия, веднага да разгледа изявлението на президента Пендаровски и да се произнесе по него. Нещо повече, тя би могла да го разшири, вече връщайки го към правителствата, с един текст, който би могъл да звучи съвсем определено. Георги Първанов даде и конкретен пример за подобен текст - борбите на Вътрешната революционна организация, в частност Илинденско-Преображенското въстание, са част от общата ни история, защото са израз на настроенията на българското население в Македония, което е доминиращо по това време. Целта на революционните борби е извоюване автономия на Македония, която има различни трактовки, но във времето все повече се утвърждава разбирането за независима македонска държава. Така се утвърждава българския характер на областта да 1903 година, а и десетилетия след това и второ, приемаме и тезата за Македонката автономия като перспектива, като цел на революционната организация, допълни Георги Първанов. ", "date": "2019.06.24", "title": "Георги Първанов: Политическият дебат у нас е изкривен"}
{"url": "http://www.cross.bg/varna-puteka-peshehodna-1607516.html", "text": "/КРОСС/ Две жени са загинали след катастрофа в центъра на Варна. Тежкият инцидент е станал минути преди 22:00 часа, на 23 юни.Жените, които са на 73 и 76 години, са пресичали на пешеходна пътека на булевард „Осми приморски полк\", в близост до Община Варна. Те са били пометени от „Ауди\" със софийска регистрация, управлявано от 62-годишна водачка.След удара пострадалите са откарани в болница с множество травми. Едната е починала малко по-късно, а другата - тази сутрин.  По случая има образувано досъдебно производство. ", "date": "2019.06.24", "title": "Две жени загинаха след удар на пешеходна пътека "}
{"url": "http://www.cross.bg/zhelyazkov-dimitur-kyzmanov-1607509.html", "text": "/КРОСС/ Специализираният наказателен съд ще гледа делото за стрелбата срещу Димитър Желязков - Митьо Очите и убийството на негов охранител. Подсъдими са Божидар Кузманов - Божо Кравата и още девет души.Процесът все още върви с показания на свидетели. Те са над 130 души. Тепърва предстои да бъдат разпитани в зала и вещите лица, изготвили експертизи по случая. Димитър Желязков беше тежко ранен преди три години след стрелба в ресторант в Слънчев бряг.Кузманов е с обвинение за ръководене на организирана престъпна група, профилирана в убийства, рекет, наркоразпространение и сексуална експлоатация. ", "date": "2019.06.24", "title": "Разпитват свидетели на стрелбата срещу Митьо Очите в съда"}
{"url": "http://www.cross.bg/sofia-mall-ring-1607510.html", "text": "/КРОСС/ Неизвестни, спиращи дъха гледки на кътчета от Гърция ще се пренесат на територията на Sofia Ring Mall с фото изложбата „Непознатата Гърция\". Близо 50 уникални снимки на фотографа Антони Георгиев, запечатали „тайните красоти\" на южната ни съседка, ще могат да бъдат разгледани от 25 юни до 2 юли на вътрешната сцена в Sofia Ring Mall. Изложбата „Непознатата Гърция\" се организира от гръцкото посолство съвместно с Гръцката национална туристическа организация, Sofia Ring Mall и Vagabond media. На тържественото й откриване във вторник от 19:30 ч. се очаква да присъства и посланикът на южната ни съседка Григориос Василоконстандакис, както и голяма част от бизнес- и артелита на столицата.Фотоизложбата „Непознатата Гърция\", която ще може да бъде видяна до 2 юли, затвърждава мисията на Sofia Ring Mall да предоставя неповторими преживявания за своите клиенти. Следвайки уникалната си концепция за \"one-stop-shop\" - с едно идване посетителите да задоволят всичките си нужди за пазаруване, забавление и релакс, с обогатения избор от ресторанти и първокласни магазини, търговският център в полите на Витоша се налага като абсолютната дестинация за добър начин на живот и за перфектно прекарване на времето на цялото семейство.  ", "date": "2019.06.24", "title": "50 красиви непознати кътчета от Гърция показват в Sofia Ring Mall"}
{"url": "http://www.cross.bg/hora-enyovden-pernik-1607499.html", "text": "/КРОСС/ Православната църква почита днес рождението на св. Йоан Пророк, Предтеча и Кръстител Господен. В народния календар денят е познат като Еньовден и е наситен с редица обичаи, свързани с лятното слънцестоене. Приема се, че на този ден билките имат най-голяма лечебна сила, особено по изгрев.За лек или наслада, интересът към лечебните растения е все така актуален. Освен за традиционната отвара, напоследък расте и търсенето на различни билкови продукти, отчитат фармацевти, но предупреждават, че „билковите продукти не могат да заменят едно основно лечение\".Архиерейският наместник на Смолянската духовна околия Негово Високопреподобие архимандрит Висарион ще служи в два храма в Смолян. От 9 часа той ще оглави празничната Света божествена литургия в храма \"Света великомъченица Неделя\", а от 11 часа - в параклиса \"Св. Иван\"в Долно Райково, ще отслужи празничния водосвет.За Еньовден магичен ритуал ще изпълнят за 14-а поредна година танцьорите от клуб \"Хоро\" при читалище \"Орфееви гори\", село Райково. За него участничките ще са облечени в специално ушити дълги бели рокли, уточни ръководителят на клуба Русанка Бодурова: „Рано сутринта преди изгрев слънце, изкъпани и пременени в бяло, сложили на главите си венчетата от бели маргаритки, вече сме на ливадите на Горна Адра. Там с босите крака да усетим земята, да се изкъпем в росата и с трепет и вълнение да очакваме слънцето. И то ще изгрее, и ние ще тръгнем с големия венец към него, и всяка една от нас сама в мислите си ще си пожелава най-хубавите неща. С ритуала смоленският клуб ще се включи в започналия в петък Фестивал на дивите цветя в Родопите, който ще продължи до 30 юни.Възрастни хора от Югозапада се събират на Еньовден в местността „Ладовица\" в Перник. Над 270 представители на дневен център за възрастни хора, пенсионерски клубове и читалища от областите Перник, Благоевград и Кюстендил, ще вземат участие в Осмия регионален фестивал на любителското творчество на възрастните хора от Югозападна България. Той се организира от местното читалище „Искра-1961 г.\" и кметство „Изток\" с подкрепата на Община Перник и е с конкурсен характер. Идеята е да се представи, съхрани и предаде на поколенията богатият опит на възрастните хора в областта на народните обичаи, песенния, словесния, танцовия и инструментален фолклор.Над 200 души посрещнаха в 5.30 часа тази сутрин изгрева на слънцето на Шуменското плато. И тази година Дирекцията на природния парк бе организирала празнично посрещане с венчета от билки и български хора.Имен ден днес - на Еньовден, имат близо 52 хиляди българи. ", "date": "2019.06.24", "title": "На Еньовден билките са най-лековити по изгрев "}
{"url": "http://www.cross.bg/ligata-grypa-natzionali-1607498.html", "text": "/КРОСС/ Волейболистите от националния отбор на България постигнаха обрат и победиха състава на Германия в Лигата на нациите.Нашите губеха с 0:2 гейма, но стигнаха до до3:2 (26:28, 18:25, 25:23, 25:19, 15:10)  в последния си мач от турнира в Група 16 от 4-ия уикенд в Лигата, игран тази нощ в пред около 4000 зрители в Куяба (Бразилия).Така българските национали продължават да са на 12-о място във временното общо класиране с 4 победи, 8 загуби и 10 точки.Тази седмица, в последния 5-и уикенд от груповата фаза на Лигата, България ще бъде домакин на турнира в Група 18 в зала \"Колодрума\" в Пловдив, където ще играе срещу лидера в подреждането Иран, САЩ и Сърбия, а мачовете са от 28-ми до 30 юни. ", "date": "2019.06.24", "title": "Волейболните национали постигнаха ценен обрат срещу Германия "}
{"url": "http://www.cross.bg/tyberkyloza-pregledi-bolnitza-1607503.html", "text": "/КРОСС/ В Смолян от днес до 28 юни ще се проведат безплатни прегледи за туберкулоза. Това ще стане в Многопрофилната болница за активно лечение \"Д-р Братан Шукеров\" в града, която ще се включи в инициативата \"Седмица на отворените врати\", коятосе организира четири пъти в годината.И Специализираната болница за активно лечение на белодробни болести в Перник ще се включи в инициативата с безплатни прегледи. Прегледите за туберкулоза ще се извършват в приемно-консултативния кабинет на болницата в периода от 10:30 до 13:30 часа. Направление не се изисква. ", "date": "2019.06.24", "title": "Преглеждат безплатно за туберкулоза в Смолян и Перник "}
{"url": "http://www.cross.bg/beshe-moskva-golynov-1607504.html", "text": "/КРОСС/ Протести в подкрепа на журналиста Иван Голунов под общ наслов „Обществото иска справедливост\" бяха организирани в неделя вц няколко градове на Русия. Митингът в Москва беше предварително съгласуван с властите и премина мирно.Участие в протеста бяха заявили 20 000 души, но на булевард „Академик Сахаров\" в центъра на Москва дойдоха далеч по-малко хора: между 2 000 и 4 000. Те поискаха освобождаване на политическите затворници, реформиране на правоохранителната и съдебната система и преразглеждане на два члена от Наказателния кодекс: за възбуждане на вражда и ненавист, включително чрез публикации в Интернет и за притежание и разпространение на наркотици. Според протестиращите хиляди невинни хора, осъдени по цитирани два члена изтърпяват ефективни присъди в руските затвори.Разследващият журналист от сайта „Медуза\" Иван Голунов беше задържан в началото на юни в Москва и обвинен в опит да продаде голямо количество наркотици. След пет дни беше освободен поради липса на доказателства за извършено престъпление. ", "date": "2019.06.24", "title": "Хиляди в Русия излязоха на протести в подкрепа на журналиста Иван Голунов "}
{"url": "http://www.cross.bg/zelenchytzi-plodove-marinov-1607505.html", "text": "/КРОСС/ „В България вносът на плодове и зеленчуци е около 90% според статистка на браншовите асоциации. По наши проучвания данните не са в такива рамки, но провеждаме паралелно обследване\". Това каза пред БНР заместник-министърът на земеделието Чавдар Маринов.Той припомни, че предстои създаването на регистър на търговците на плодове и зеленчуци, като целта е пълна проследяемост и регулация на вноса. Тази база данни ще бъде свързана със структурите на НАП, на Агенция „Митници\" и на БАБХ.„Целта не е да забраняваме търговията на плодове и зеленчуци, целта е регулиране, за да знаем какво консумираме. Целим модела, прилаган в Гърция - всеки търговец е запознат, че няма как да отиде свободно на пазара в Солун и да предлага български домати или краставици. Това е вид защита за родното производство на плодове и зеленчуци. Целта е да се търгува при ясни правила и проследимост\", подчерта Маринов в предаването „Преди всички\".Заместник-министърът сподели идеята за „свеж плод\", често прилагана в Европа - набирането на продукта се случва в рамките на 24 часа, след което той се закарва в търговски обект, който е в радиус не повече от 150 км:„Така считаме, че ще подкрепим значително българските производители. Би следвало до септември да имаме първоначални резултати по реализирането на тази идея\". ", "date": "2019.06.24", "title": "Регистър на търговците на плодове и на зеленчуци ще защити родното производство "}
{"url": "http://www.cross.bg/poreden-protest-sreshty-zabranata-za-svobodno-kumpingyvane-1607508.html", "text": "/КРОСС/ Нов протест под надслов \"Бетономорие\".  И снощи недоволните поискаха от Президента да наложи вето върху гласуваните текстове в Закона за Черноморското крайбрежие.Промените предвиждат палатки, кемпери и каравани да могат да бъдат разполагани само на изрично определените за частта места. Според протестиращите това е ограничение на свободното къмпингуване. ", "date": "2019.06.24", "title": "Пореден протест срещу забраната за свободно къмпингуване"}
{"url": "http://www.cross.bg/pravata-choveka-rymen-1607501.html", "text": "/КРОСС/ Президентът Румен Радев ще говори пред Съвета на ООН по правата на човека в Женева. Държавният глава е на посещение в Швейцария, а страната ни за първи път е сред членовете на междуправителствения орган от неговото създаване преди 13 години. България беше избрана за член на Съвета на ООН по правата на човека миналата година. 180 от 188 гласували държави тогава подкрепиха българската кандидатура.Очаква се в речта си Румен Радев да изтъкне заслугите на страната ни в спазването на човешките права в миналото и да подчертае ангажиментите, поети от България в тази област. Точно преди година САЩ напуснаха този орган на ООН заради тенденциозното, според Вашингтон, отношение към действията на Израел. Въпреки това Съветът на ООН по правата на човека си остава ключова институция, която освен другото следи и за спазването на човешките права по света.Президентът Румен Радев ще се срещне с Върховния комисар по правата на човека, както и с генералните директори на Световната здравна и на Световната търговска организация. ", "date": "2019.06.24", "title": "Румен Радев ще говори на сесията на Съвета на ООН по правата на човека"}
{"url": "http://www.cross.bg/mars-lyni-malkite-1607502.html", "text": "/КРОСС/ Японската космическа агенция ще изстреля роувър към една от малките луни на Марс - Фобос или Демос, през 2024 г., съобщи Ню сайънтист. Апаратът ще бъде построен съвместно с Германия и Франция.Мисията ще изучава и двата естествени спътника. Върху кой ще кацне роувърът, още не е решено. По план космическият апарат трябва да навлезе в орбита през 2025 г. и да върне мостри на Земята през 2029 г. ", "date": "2019.06.24", "title": " Япония планира мисия до една от малките луни на Марс "}
{"url": "http://www.cross.bg/iran-iztok-izrael-1607500.html", "text": "/КРОСС/ Съветниците по националната сигурност на Израел, Съединените щати и Русия ще обсъждат в Ерусалим ситуацията в Близкия изток и най-вече в Иран. Конференцията ще се състои в момент на силно изостряне на напрежението между Вашингтон и Техеран.Според премиера на Израел Бенямин Нетаняху срещата е много важна за гарантиране на сигурността на Близкия изток.Преди разговорите секретарят на руския Съвет за национална сигурност Николай Патрушев коментира, че на срещата Русия ще има предвид интересите на Иран и ще ги представи на израелците и американците.По думите му разговорите ще бъдат фокусирани върху ситуацията в Сирия, където Иран има присъствие.Днес се очаква Съединените щати да обявят ще въведат ли допълнителни санкции срещу Иран заради сваления от иранските сили американски дрон и нападенията срещу танкери в Оманския залив. ", "date": "2019.06.24", "title": "Израел, САЩ и Русия обсъждат ситуацията в Близкия изток"}
{"url": "http://www.cross.bg/ovcharov-bivshiyat-suda-1607507.html", "text": "/КРОСС/ Бившият енергиен министър Румен Овчаров се изправя пред съда.Обвинението срещу него е за умишлена безстопанственост, от която последвали щети за над 29 милиона лева. Подсъдими са още заместникът на Овчаров - Анна Янева и бившият изпълнителен директор на „Мини Бобов дол\" ЕАД Пламен Евтимов.Делото започна през май на първа инстанция 10 години, след като били извършени престъпленията, за които прокуратурата е повдигнала обвинения. ", "date": "2019.06.24", "title": " Бившият енергиен министър Румен Овчаров влиза в съда за безстопанственост"}
{"url": "http://www.cross.bg/tryd-sega-monitor-1607493.html", "text": "/КРОСС/в. Сега -  Антиpeкopд - вече над половината от обществените поръчки са с нарушенияв. Сега - ЕК поиска да въведем изцяло пазарни цени за шокав. 24 часа -  Застрахователи изплащат всеки ден по 3 млн. лв. за жертви и ламарини на пътяв. Труд -  Билкарите в атака през нощта срещу Еньовденв. Телеграф -  $5000 за убиец от дарк нетав. Монитор -  Глад за берачи срина износа на билки с 1/3в. Сега - Софийският университет спечели дело за 70 млн. лв.в. Сега -  ГЕРБ вкара в законопроект 9% ДДС за книгитев. 24 часа -  ДПС се върна при БСП за 11 лв. на глас субсидияв. 24 часа - Охрана вече не само за съпрузите, но и за приятели на заплашени магистратив. Труд - ДПС иска запазването на субсидия от 11 лв.в. Труд - Подгониха с полиция отсъстващи ученицив. Телеграф - Офшорки изсичат зад купувача на ЧЕЗв. Телеграф - Идват градушки и наводненияв. Монитор -  И офшорки изскачат зад купувача на ЧЕЗв. Монитор - Мнима \"барета\" нападна и опита да отвлече 15-годишнав. 24 часа - Комисар Росен Рапчев, началник на отдел „Пътна полиция\" в Главна дирекция „Национална полиция\": \"90 процента от всички катастрофи с пострадали през лятото стават в интервала от 16 до 19 часа\"в. Труд - Проф. Юлия Джоргова, началник на Клиниката по кардиология в УБ „Света Екатерина\", пред „Труд\": Не може в болница да се говори повече за пари, отколкото за медицинав. Телеграф - Професор Пламен Павлов, председател на фондация „Васил Левски\": В Скопие четат документите, какво дяволът евангелиетов. Монитор - Тодор Гаджев, директор на Института по история на българската емиграция в Северна Америка „Илия Тодоров Гаджев\" (ИИБЕСА): \"Признаването от Скопие на истината за Гоце Делчев е положителна стъпкав. Сега - А защо не свалим ДДС генерално до 15%?в. Сега - Страх матура пазив. 24 часа -  Дългът с по-ниска лихва спестява половин млрд.в. Труд -  Родният елит заприлича на византийски дворв. Труд - Финансиране без ограничения е африкански, а не американски моделв. Телеграф - Невежеството е по-страшно от дарк нетав. Монитор - Ромските берачи на билки са лакмусът за нова стратегия ", "date": "2019.06.24", "title": "Преглед на вестниците "}
{"url": "http://www.cross.bg/chasa-sofiyaot-provede-1607490.html", "text": "/КРОСС/ София.От 11.00 часа в зала „София\" на Българския червен кръст (бул. „Джеймс Баучер\" № 76) ученици от цялата страна - победители в Националния ученически конкурс „Посланици на здравето\" - 2018/2019, ще бъдат наградени от министъра на здравеопазването Кирил Ананиев.***София.От 12.00 часа в зала „Сцена 17\" на 7 ет. в Министерството на културата ще се проведе информационен ден за желаещите да участват в обявената от ведомството конкурсна сесия по Програма „Българските библиотеки - съвременни центрове за четене и информираност\" 2019 г.***София.От 14.00 часа в зала „Сцена 17\" на 7 ет. в Министерството на културата ще се проведе информационен ден във връзка с декларациите за собственост, които медиите трябва да подадат по закон.***София.От 14.00 часа ще се проведе заседание на Междуведомствената работна група по законодателните промени за разследванията срещу „тримата големи\" в съдебната система.***София.От 08.00 часа от Княжево (градинката на посл. спирка на тр. № 5) с туристически поход по маркираната пътека „Aлея на билките\" ще бъде отбелязан празникът Еньовден. Фолклорната програма ще стартира в 12:30 ч. на естрадата пред хижа „Момина скала\", където всички посетители на планината ще могат да вземат участие и във възстановката на стари народни обичаи - провиране под арка от 77 и половина билки, „медена питка\", ръсене с „мълчана вода\" и др. Ще бъде даден и стартът на конкурса за детска рисунка „Нарисувай ми билка\".***София.От 09.30 часа в София Хотел Балкан ще се проведе конференция „Геополитика на Балканите: зона-фронт или зона-буфер - това ли е изборът?\".***София.От 09.30 часа 3 състав на Специализирания наказателен съд ще гледа делото срещу Георги Г., Цено Ф. и Борис Р., обвинени в образуване и ръководене на организирана престъпна група.***София.От 10.00 часа 34 състав на Софийския градски съд ще гледа делото срещу срещу Николай Христов, бивш шеф на „Научни изследвания\" (чл.116).***София.От 10.00 часа 13 състав на Специализирания наказателен съд ще гледа делото срещу Румен О., Анна Я., Пламен Е., обвинени в безстопанственост в особено големи размери.***София.От 10.00 часа 20 състав на Специализирания наказателен съд ще гледа делото срещу Димитър Д., производство по чл. 65 НПК.***София.От 11.00 часа в Национален пресклуб БТА Съюзът на военноинвалидите и военнопострадалите ще проведе пресконференция във връзка с 29 години от възстановяването на Съюза и проблемите в Закона за хората с увреждания -дискриминиране на военноинвалидите при финасовото подпомагане - чл. 70, т. 4 и 5.***София.От 11.00 часа 14 състав на Специализирания наказателен съд ще гледа делото срещу Петър Д., Милко В. и др., обвинени в образуване и ръководене на организирана престъпна група.***София.От 11.00 часа 10 състав на Специализирания наказателен съд ще гледа делото срещу Бенито И., Иван И. и др., обвинени в образуване и ръководене на организирана престъпна група.***София.От 12.00 часа 14 състав на Специализирания наказателен съд ще гледа делото срещу Иван Т., Якуб Х. и др., производство по чл. 65 НПК.***София.От 13.00 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в образуване и ръководене на организирана престъпна група.***София.От 13.00 часа в централата на ГС на БСП на ул. „Македония\" 33 ще се проведе приемна на Иван Иванов.***София.От 13.00 часа 13 състав на Специализирания наказателен съд ще гледа делото срещу Пламен И., Явор А. и др., обвинени в образуване и ръководене на организирана престъпна група.***София.От 13.30 часа 7 състав на Специализирания наказателен съд ще гледа делото срещу Александър Т., и Красимир Н., обвинени в участие в ръководството на организирана престъпна група.***София.От 13.30 часа 8 състав на Специализирания наказателен съд ще гледа делото срещу Михайло Манчич, Производство по чл. 65 НПК.***София.От 16.00 часа в зала „Проф. Марин Дринов\" Българската академия на науките ще отбележи Международната година на периодичната таблица на химичните елементи с валидиране на юбилейна марка и лекция на изтъкнатия български учен в областта на неорганичната химия проф. Христо Баларев.***Асеновград.В 08.30 часа в Етнографската къща ще бъде поставено началото на обичая „Калиница\". В 9.00 часа ще се състои Празничка литургия в храм „Св. Николай Чудотворец\". В 10.00 часа от храма ще тръгне Литийно шествие на малките калинички до параклиса „Св. Богородица - въведение\" и до Градския парк. В 10.30 часа в Градския парк ще започне Празнична програма за калиничките с участието на детски вокални групи и връчване на грамоти на калиничките.***Батак.От 17.00 часа в Историческия музей в Батак ще бъде представена фотоизложбата „Аз съм Българка!\" на авторския проект на габровския фотограф Радослав Първанов.***Благоевград.От 19.00 часа в Драматичен театър „Никола Вапцаров\" ще бъде представен спектакълът „Под манастирската лоза\".***Бургас.От 13.45 часа в Пункт за базиране Бургас от състава на флотилия бойни и спомагателни кораби ВМС ще се проведе военен ритуал за тържественото изпращане на командира на ВМС контраадмирал Митко Петев.***Варна.От 10.00 часа в Музея по история на медицината ще отвори врати Училище за билки.***Велико Търново.От 11.30 часа в Зала 302 в сградата на Общината Националният алианц за социална отговорност ще връчи на кмета Даниел Панов голямата награда, която организацията присъжда за социална политика.***Добрич.От 09.00 часа в Младежки център - Добрич ще се проведе Еко лято 2019.***Добрич.От 09.00 часа в Народно читалище „Йордан Йовков - 1870 г.\" ще се състои Летен детски център „Млади възрожденци\".***Добрич.От 10.00 часа в Детска градина № 26 ще бъде представен Куклен спектакъл „Косе Босе\" на Държавен куклен театър „Дора Габе\".***Добрич.От 10.00 часа в Регионална библиотека „Дора Габе\", Интерактивна зала, ще се състои Летен детски клуб „Играй и учи\".***Добрич.От 11.00 часа в Младежки център, фоайе, ще бъде открита изложба „Деца, изкуство и спорт срещу дрогата\".***Добрич.От 16.30 часа в Художествената галерия в Добрич ще се проведе пресконференция по повод Дните на руската култура в града.***Добрич.От 17.00 часа в Художествена галерия и пл. „Свобода\" ще се състоят Дни на руската култура в Добрич - 2019.***Кюстендил.От 09.30 часа от ОДК ще започне поход за посрещане на народния празник Еньовден в местността Иглика, Осоговската планина.***Кюстендил.От 11.00 часа в местността Студен кладенец на Осоговска планина ще започне празникът „Еньовден в Осоговската планина\"- Шести събор на билките и здравето.***Перник.От 10.00 часа в кв. „Изток\" ще се проведе 8-мият Регионален фестивал на любителското творчество на възрастните хора от Югозападна България.***Перник.От 10.00 часа от кметство „Изток\" до Двореца на културата ще се проведе велопоход.***Перник.От 10.00 часа пред Двореца на културата, ще бъдат направени спортни демонстрации, в които ще се включат клубът по художествена гимнастика „Виктория\", мажоретният състав на Шесто училище, ще има и танци по зумба от групата на „Майсторите на танца\".***Перник.От 11.30 часа на пл. „Кракра\" ще се проведе турнир по баскетбол 3 х 3.***Перник.От 15.30 часа в Клуб „Миньор\" ще се проведе „Атлас - новото познание за познатите страни\".***Перник.От 17.30 часа на тревната площ под Обединения детски комплекс ще бъдат направени демонстрации на Спортен клуб по мотокрос „M6 Racing Team\".***Перник.От 18.00 часа голямо фоайе, ЦПЛР-ОДК Перник, ще се състои годишен концертХор „Родна песен\".***Плевен.От 11.00 часа в атриума на Областна администрация Областният управител Мирослав Петров ще връчи наградите на отличените в Националния конкурс за детска рисунка „С очите си видях бедата\".***Плевен.От 19.00 часа в Драматично- куклен театър ,,Иван Радоев\" ще се играе постановката ,,Един мъж и една жена\" от Валентин Красногоров.***Пловдив.От 17.00 часа в Регионалния етнографски музей в Пловдив на ул. „Д-р Стоян Чомаков\" 2 ще се проведе Седмицата на традиционните занаяти.***Сливен.От 09.30 часа в офиса на ПП ГЕРБ приемна за граждани ще проведат Христо Котов и Керанка Стамова.***Смолян.От 09.00 часа в храм „Св. великомъченица Неделя\" архимандрит Висарион ще възглави празнична света божествена Литургия по повод Рождество на св. Йоан Предтеча и Кръстител Господен (Еньовден). От 11.00 часа Негово Високопреподобие е поканен да отслужи празничния водосвет в параклиса „Св. Иван\" в Долно Райково.***Стара Загора.От 10.00 часа в Детски отдел на библиотека „Родина\", ул. „Българско опълчение\" 69, ще се състои Лятна детска академия.***Стара Загора.От 16.00 часа в тийнзона на Регионална Библиотека „Захарий Княжески\" ще се проведе „Да съхраним природата!\" - занимания с тийнейджъри: прожекция на документални филми, изработване на къщички и хранилки за птици, настолни игри, съвместно със СНЦ „Зелени Балкани\".***Стара Загора.От 18.00 часа Регионална Библиотека „Захарий Княжески\" ще се проведе Концерт на Вокална студия „КАРА\".***Стара Загора.От 19.00 часа в Драматичен театър ще бъде представен спектакълът „Прелестите на изневярата\" от Валентин Красногоров.***Търговище.От 16.30 часа на сцената до градския шадраван ще се състои програма за отбелязването на Еньовден. Младежката група към Народно читалище „Развитие-1904\" - квартал Въбел ще пресъздаде обичая „припяване на паламарки\".***Хасково.От 14.00 часа във фоайето на Областна администрация Хасково ще бъде открита изложба с колажи на младежи на тема: „Живеем в един дом - Европа\".***Шумен.От 05.00 часа на поляната, до информационния център на паметник „1300 години България\", ПП „Шуменско плато\" организира фестивал „Зелени слънца\" за посрещане изгрева на Еньовден.***Шумен.От 09.30 часа в градската градина, Община Шумен и НЧ „Боян Пенев\" организират Фестивал „Еньовска магия\".***Шумен.От 10.30 часа във Възрожденския комплекс ЦПЛР-ОДК Шумен организира забавления за децата по случай 24 юни - Еньовден.***Шумен.От 10.30 часа в зала 203 на общината ще заседава ПК „Икономическа политика, общинска собственост и контрол по сделките с общинско имущество\".***Шумен.От 14.00 часа в зала 203 на общината ще се проведе приемен ден на кмета на община Шумен.***Шумен.От 16.00 часа в зала 304 на общината ще заседава ПК „Бюджет и финанси\". ", "date": "2019.06.24", "title": "Предстоящи събития на 24 юни"}
{"url": "http://www.cross.bg/imamogly-izborite-istanbyl-1607492.html", "text": "/КРОСС/ Турският президент Реджеп Тайип Ердоган поздрави новоизбрания кмет на Истанбул Екрем Имамоглу, признавайки поражението на подкрепяния от неговата партия кандидат.\"Поздравявам Екрем Имамоглу, който спечели изборите\", написа Ердоган в Туитър.Победителят в изборите за кмет на Истанбул нарече успеха си „победа за целия град\".Кандидатът на основната опозиционна Републиканска народна партия на Турция Екрем Имамоглу, който беше преизбран за кмет на Истанбул днес, нарече своя изборен „успех за целия град\".След обработката на 99% от бюлетините, Имамоглу печели 54% от гласовете, а основният му съперник, кандидатът на управляващата Партия на справедливостта и развитието (ПСР) на Турция, най-близкият съюзник на турския президент Тайип Ердоган - Бинали Йълдъръм получи 45,1 % от гласовете. Йълдъръм вече поздрави Imamoglu за победата си на изборите.\"Тези избори не бяха спечелени от партията, а от цял Истанбул. Аз ще работя в полза на всички, без да се отчуждавам от никого. Това е мой житейски дълг. Крайните резултати ще останат в протоколите, затова призовавам всички - да са тук края на процеса и да не напускат избирателните секции, защото процесът не е приключил\", каза Имамоглу пред местни медии. Имамоглу спечели 48.8% от гласовете на изборите за кмет на Истанбул на 31 март, изпреварвайки Йълдъръм, който получи 48,55% от гласовете. След като управляващата партия обжалва резултатите от изборите, ЦИК преброи бюлетините в няколко избирателни секции, но това не доведе до съществени промени. Имамоглу встъпи в длъжност на 17 април, но на 6 май ЦИК одобри призива на ПСР да отмени резултатите от изборите поради нередности и организира повторни избори на 23 юни. Това решение се обяснява с редица нарушения, по-конкретно с факта, че някои членове на избирателните комисии на избирателните секции не са били назначени измежду държавни служители, а част от протоколите са били неподписани. ", "date": "2019.06.24", "title": "Ердоган поздрави новоизбрания кмет на Истанбул Екрем Имамоглу "}
{"url": "http://www.cross.bg/imamogly-ekrem-istanbyl-1607494.html", "text": "/КРОСС/ Кандидатът на опозицията в Турция Екрем Имамоглу печели повторните избори за кмет на Истанбул, сочат неофициалните данни от проведеното вчера гласуване.Президентът Реджеб Ердоган отправи поздравления към Имамоглу и изрази надежда резултатите да са от полза за всички. Това той направи в послание в социалните мрежи, като наруши традицията от 25 години насам да произнася публична реч след спечелване на вот от партията му.Десетки хиляди жители на Истанбул празнуваха по улиците на града резултатите от местните избори, в които спечели опозиционният кандидат Екрем Имамоглу. Това беше второ гласуване в Истанбул през последните 3 месеца, след като резултатите от вота през март бяха анулирани след оспорване на резултатите от управляващата партия на президента Ердоган.Според неокончателните данни той получава над 54% от гласовете или доверието на 4,7 млн. души. За съперника му Бинали Йълдъръм са гласували около 3,9 млн. избиратели или 45 на сто от взелите участие във вота. При обработени 100% от протоколите разликата между двамата конкуренти е 806 782 гласа в полза на кандидата на опозицията, съобщава агенция АНКА.Останалите кандидати общо печелят по-малко от 1% от гласовете. Недждет Гьокчънар от Партията на щастието печели 0.55% (47 540 гласа), Мустафа Илкер Юджел от партията „Ватан\" - 0.17% (15 170 гласа), а 17 независими кандидати си разделят общо 0.16% от вота (13 859 гласа). Избирателната активност в мегаполиса е 84,42% - от 10 570 022 избиратели са гласували общо 8 868 664 души. Невалидните бюлетини са 172 112.Бинали Йълдъръм поздрави съперника си за победата.Според Екрем Имамоглу с изборите е отворена нова страница, започва период на братство и любов и се слагат край на разхищенията, арогантността и изключването.Имамоглу поиска възможно най-скоро среща с президента Реджеб Ердоган и се обърна към него:„Уважаеми господин президент, важността да се работи в хармония и сътрудничество между централната и местната власт по спешни въпроси на Истанбул като подготовката за земетресения, по-бързия строеж на метрото и бежанските въпроси\".По-късно Имамоглу се отправи към квартал „Бейликдюзю\", на който беше кмет и произнесе реч пред няколко хиляди свои симпатизанти. Той акцентира, че иска приобщаване, а не разделяне и обеща, че заедно с хората ще се изгради демокрация, справедливост и бъдеще. На трибуната до него освен официалните лица беше и момчето, което първо произнесе фразата „Батко Екрем, всичко ще бъде наред!\", която бързо спечели популярност и се превърна в слоган на кампанията на Имамоглу.„Написахме демократична легенда\", обяви лидерът на Народнорепубликанската партия Кемал Кълъчдароглу пред няколко хиляди поддръжници на партията в Анкара. Според него всичко е започнало с Марша за справедливост през лятото на 2017 г. и с искането на хората за справедливост, свобода и права.В пост в „Туитър\" турският държавен глава написа, че поздравява спечелилия изборите според неокончателните резултати Имамоглу.\"Това общество ще бъде наградено със свобода. Това общество също така ще поправи несправедливостите. Вярвам в нашите хора. Мисля и че хората имат вяра в демокрацията. Благодаря на президента Ердоган и моя опонент Йълдъръм, които ме поздравиха за победата\", каза Екрем Имамоглу.Председателят на Висшия избирателен съвет Сади Гювен коментира, че окончателните данни ще бъдат качена на сайта на съвета до сутринта и мандат на новоизбрания кмет ще бъде връчен веднага щом изтече законовият срок за подаване на жалби за отминалите избори. ", "date": "2019.06.24", "title": "5 милиона души са гласували в Истанбул за кандидата на опозицията Екрем Имамоглу "}
{"url": "http://www.cross.bg/predsedatelya-moskva-subranie-1607497.html", "text": "/КРОСС/ Българска парламентарна делегация, начело с председателя на Народното събрание Цвета Караянчева, заминава на тридневна официална визита в Москва. Посещението е по покана на председателя на Съвета на федерацията Валентина Матвиенко.В делегацията са включени съпредседателите на Групата за приятелство България - Русия в Народното събрание Красимир Велчев и Антон Кутев, заместник-председателят Волен Сидеров и членовете Диана Саватева, Боряна Георгиева и Ахмед Ахмедов.Тази вечер депутатите ще се срещнат в посолството ни в Москва в представители на българската общност. Утре започва официалната част от посещението с полагане на венци пред Могилата на незнайния воин край стените на Кремъл.Програмата предвижда срещи на Цвета Караянчева с руския министър на външните работи Сергей Лавров, с председателя на Съвета на федерацията Валентина Матвиенко и с председателя на Държавната дума Вячеслав Володин. ", "date": "2019.06.24", "title": "Председателят на Народното събрание заминава на тридневна официална визита в Москва "}
{"url": "http://www.cross.bg/koridor-azerbaiidzhan-bulgariya-1607506.html", "text": "/КРОСС/ Изграждането на Южния газов коридор и газовата връзка Гърция - България, са сред темите в посещението в Азербайджан на вицепремиера и министър на външните работи Екатерина Захариева.От съществен интерес за двете страни са транспортният коридор между Каспийско и Черно море и международният мултимодален транспортен коридор  \"Персийски залив - Черно море\".Очакванията са след изграждането на интерконекторната връзка с Гърция от 2020 година България да получава до 1 млрд. куб. м газ годишно газ от Азербайджан, което реално би диверсифицирало доставките на природен газ за страната ни, посочват от външното ни министерство. ", "date": "2019.06.24", "title": "Захариева разговаря за Южния газов коридор в Азербайджан "}
{"url": "http://www.cross.bg/dyshi-prisustvie-zasileno-1607496.html", "text": "/КРОСС/ Остава засилено полицейското присъствие в карловското село Розино, където през почивните дни възникна напрежение между две отдавна враждуващи фамилии. В резултат на сблъсъците бяха арестувани 44 души.44-ма души от карловското село Розино прекараха нощта в ареста с полицейски заповеди. Те бяха задържани след като полицията предотврати нов сериозен сблъсък след 17 часа вчера между отдавна враждуващите фамилии Сребреви и Искендерови. След затишие те разбудиха враждата си в събота вечерта и станаха причина за засилено полицейско присъствие в селото и в неделя. Няма сериозно пострадали при повторния сблъсък между двете фамилии, съобщиха от полицията в Пловдив.Срещу 44-мата задържани е образувано досъдебно производство. Засиленото полицейско присъствие продължава и днес, ангажирани в него са полицаи от Карлово и сектор Специализирани полицейски сили.В 7.30 тази сутрин се очаква повече информация по случая за медиите да даде директорът на Пловдивската полиция ст. комисар Атанас Илков.Припомняме, че в събота между членовете на Сребреви и Искендерови се стигна и до стрелба.Представители на първия род нападнаха територията на враговете си, въоръжени с дървени пръти, камъни и ловни пушки. Сред мелето последвала стрелба, при която тежко ранени със сачми се оказаха двама души, а от сблъсъка пострадаха още няколко и от двата клана. Бързата намеса на полицейски екипи  от Карлово, а след това и на спецчасти от Пловдив предотврати по-тежки последици. Бяха арестувани 15 души. ", "date": "2019.06.24", "title": "Остава засилено полицейското присъствие в карловското село Розино"}
{"url": "http://www.cross.bg/enyovden-praznika-bilki-1607489.html", "text": "/КРОСС/ Еньовден (Яневден, Яновден, Иванден, Адриан, Ивъндън, Иван Бильобер, Драгийка) е празник в българския народен календар, който се чества на 24 юни всяка година. На същата дата източноправославната християнска църква чества Рождение на св. Йоан Кръстител. Оттам идва и името на народния празник - Еньо или Яне са кратки форми на Йоан (Иван) - и често обредите и традициите на двата празника се преплитат. В различните географски области името се произнася по различен начин - в Област София името на празника е Яневден, в Струга - Иванден, в Охрид - Ивъндън, във Велико Tърново - Иван Бильобер или Драгийка. Първоначално празникът съвпадал с лятното слънцестоене, което е на 21/22 юни, затова и много от поверията и обичаите са свързани с пътя на небесното светило и култа към него. На този ден своя имен ден празнуват всички с имена Енчо, Еньо, Йоан, Йоана, Йонко, Йончо, Йонка, Ян, Яни, Яне, Яна, Янка, Янко, Яница, Янин, Янина, Янита, Янета, Янис, Яниса, Янимир, Янимира, Янислава, Янизар, Янизара, Янил, Янила, Янилин, Янилина, Янидин, Янидина, Яник, Янек, Янико, Яника, Яно, Яньо, Янчо, Калоян, Ена, Една, Ивет, Даян, Даяна, Деница, Диян/Диан, Дияна/Диана, Деян/Деан, Деяна/Деана, Биляна и имена на билки. (В списъкът на имената са включени всички, етимологично свързани със старобългарското тълкуване на Еньовден, като Еднажден, или езически - „Летен Игнажден\"). Задължителен е обичаят за масово къпане. Според народа, на Еньовден започва далечното начало на зимата - казва се „Еньо си наметнал кожуха да върви за сняг\". Вярва се, че сутринта на празника, когато изгрява, Слънцето „трепти\", „играе\" и който види това, ще бъде здрав през годината. Точно по изгрев, всеки трябва да се обърне с лице към него и през рамо да наблюдава сянката си. Отразява ли се тя цяла, човекът ще бъде здрав през годината, а очертае ли се наполовина - ще боледува.Вярва се, че преди да „тръгне към зима\" слънцето се окъпва във водоизточниците и прави водата лековита. После се отърсва и росата, която пада е с особена магическа сила. Затова всеки трябва да се измие преди изгрев в течаща вода или да се отъркаля в росата за здраве.Вярва се, че на сутринта на празника, щом изгрее слънцето, която мома първа го види - ще има пари и от здраве няма да се отърве.Според народните вярвания, нощта срещу Еньовден е изключително подходяща за т. нар. „грабене\" (крадене) и „мамене\" (примамване) на плодородието от нивите и добитъка, макар че ритуалът се прави и на Гергьовден.Грижата за съхраняване на реколтата и страхът от природните сили са породили още един ритуал - забраната да се жъне на Еньовден. Според поверието този ден е „хаталия\", „аталия\" (лош ден) и се вярва, че Свети Еньо ще порази с гръм нивата на онзи, който не го е уважил на празника му, а е отишъл да работи.Бране на билкиСмята се, че на Еньовден различните треви и билки имат най-голяма лечебна сила, особено на изгрев слънце. Затова е най-добре да се берат рано сутринта преди изгрева на слънцето. Жените - баячки, магьосници, ходят сами и берат билки, с които после лекуват и правят магии. Набраните за зимата билки трябва да са „77 и половина\" - за всички болести и за, болестта без име. ", "date": "2019.06.24", "title": "Еньовден е!"}
{"url": "http://www.cross.bg/gradysa-valezhi-mesta-1607491.html", "text": "/КРОСС/ Жълт код за опасно време е обявен за 19 области. Това сочи справка на сайта на Националния институт по метеорология и хидрология.Предупреждението е в сила за областите Видин, Монтана, Враца, Плевен, Ловеч, София-град, София област, Благоевград, Перник, Кюстендил, Пазарджик, Смолян, Пловдив, Хасково, Кърджали, Стара Загора, Велико Търново, Габрово и Русе. В тези области ще се развива значителна купесто-дъждовна облачност, ще има валежи и гръмотевични бури. Има условия и за градушки. Сумарни количества валеж за денонощието на места до 30 - 35 л/кв. м, локално и повече.Вятърът ще е североизточен, в източната половина от страната - до умерен. Температурите временно ще се понижат и преобладаващите максимални ще бъдат между 26-31 градуса. Атмосферното налягане слабо ще се повиши. Ще бъде близко до средното за юни.По Черноморието ще бъде предимно слънчево с временни увеличения на облачността. На места в северните райони след обяд ще превали. Ще духа слаб североизточен вятър. Максимални температури 29-32 градуса. Температурата на морската вода е 25-27 градуса. Вълнението на морето ще бъде 1-2 бала.В планините ще се развива купесто-дъждовна облачност, ще има валежи, придружени с гръмотевици. Ще духа слаб до умерен вятър от източната четвърт. Максимална температура на 1200 метра около 22 градус, на 2000 метра - около 15 градуса.И във вторник ще има краткотрайни валежи и гръмотевични бури, на места ще са интензивни, възможни са и градушки. Вятърът ще е североизточен, в източната половина от страната - до умерен.И в сряда ще има валежи, на повече места в Стара планина и Южна България. На север валежите ще спрат. Дневните температури в по-голямата част от страната ще са между 27 и 32 градуса. ", "date": "2019.06.24", "title": "Жълт код за опасно време"}
{"url": "http://www.cross.bg/nikolov-bivsh-pevitza-1607488.html", "text": "/КРОСС/ Йордан Георгиев - Данчо Стълбицата, радиожурналистПроф. Венец Димитров - кинооператорЕкатерина Виткова - журналист, бивш зам.-министър на образованиетоЕмил Елмазов - председател на Съюза на билкарите и производителите на живи храниКалин Николов - художникМария Грънчарова - певицаПетя Буюклиева - естрадна певицаПламен Николов - бивш футболен националСилвия Митева - състезателка по художествена гимнастикаЮлия Кръстева - литературовед, писател ", "date": "2019.06.24", "title": "Рождениците на  24   юни"}
{"url": "http://www.cross.bg/vsichki-hora-dotolkova-1607484.html", "text": "/КРОСС/ \"Всички ние сме станали хора дотолкова, доколкото сме се научили да обичаме и да разбираме другите.\"Борис Пастернак", "date": "2019.06.24", "title": "Всички ние сме станали хора дотолкова"}
{"url": "http://www.cross.bg/tema-zhivo-istanbyl-1607487.html", "text": "/КРОСС/ Тема: Изборът на Истанбул. На живо от Истанбул: Какъв е изборът на хората и какви са знаците за Турция?Тема: България и суперкомпютърът, каква точно е ролята му? Отговорът от Мария Габриел.Тема: Добросъседска история. България, Македония и личностите. Коментар на Ангел Джамбазки.Тема: Камион изкорени дърво на столичния бул. \"Дондуков\" и едва не нарани хора. Какви са версиите?Тема: За спора със Северна Македония, чий е Гоце Делчев, сделката за „Ф-16\" и енергийните проекти. В студиото: Георги Пъърванов.Тема: Ще се промени ли Турция след изборите за кмет на Истанбул? На живо, след вота и коментар в студиото на Мехмед Юмер и Милен Керемедчиев.Тема: До 1 000 лв. глоба за агресивни кучета без намордник. Ще спрат ли „солените\" санкции неизрядните стопани?  Гост: Десислава Атанасова, ГЕРБТема: „Чети етикета\": Как да се предпазим от измами, когато резервираме почивката си?Тема: На живо от Етъра: За силата и магията на слънцето на Еньовден и защо се берат 77 билки и половина.Тема: Шум край морето, шум в патриотичната коалиция. Говори Валери Симеонов.Тема: Шум и край Босфора. Управляващи или опозиция? На живо: Кой ще вземе властта в Истанбул?Тема: Майка и дете, на косъм от тежък инцидент. Кой е шофьорът, изкоренил дърво при паркиране?Тема: Жертви на пътя. Какви са причините за тежките катастрофи през почивните дни?Тема: „На твоя страна\": Море на кредит. Колко българи ще прибегнат до заем за лятната си ваканция? И как да не натрупаме сериозни дългове след края на сезона? Съветите на експертите.Тема:\"Пълен абсурд\", с Румен Бахов: Как се забавляваха децата през летните ваканции, когато нямаше компютри?Тема: Малки момичета обличат булчински рокли. На живо, от Асеновград: Уникалният местен обичай \"Калиница\".  ", "date": "2019.06.24", "title": "Теми и гости в сутрешните блокове на телевизиите"}
{"url": "http://www.cross.bg/elisaveta-boga-zahariii-1607485.html", "text": "/КРОСС/ Рождение на св. Йоан Кръстител (Еньовден). Св. Никита, еп. РемесианскиРождение на свети Йоан Предтеча и кръстител ГосподенВ дните на цар Ирод, който управлявал Юдея от 30 г. преди Рождество Христово до 3 г. след Рождество Христово, живял в град Хеврон един свещеник на име Захарий, с жена си Елисавета, която била братовчедка на света Ана, майката на св. Богородица.Захарий и Елисавета били праведни пред Бога: живеели според всички заповеди и наредби Господни. Те били в напреднала възраст. Нямали деца. На тая възраст не можели да се надяват, че ще им се роди чедо. Но въпреки това се молели усилено на Бога да стори с тях чудо: да им даде син, както в древността дарил с рожба престарялата Сарра.Свещениците при Йерусалимския храм били разделени на 24 смени. Всяка смяна служела по осем дни, от събота до събота. Захарий бил от осмата смяна. Когато дошъл неговия ред, той се отправил за Йерусалим. Различните длъжности в храма /каденето, принасянето на жертви, грижата за седмосвещеника, сменяването на хлябовете на предложението и др./ се разпределяли между свещеници от всяка смяна по жребие. Този път се паднало на Захарий да влезе в храма Господен, за да покади. Народът се молел отвън през време на каденето.Когато Захарий принасял кадилната жертва, ангел Господен му се явил отдясно на кадилния жертвеник. Като го видял, свещеникът се уплашил. Но ангелът му казал:- Не бой се, Захарие! Твоята молитва бе чута: жена ти Елисавета ще ти роди син, и ще го наречеш с името Йоан; и ще имаш радост и веселие, и мнозина ще се зарадват на раждането му; защото той ще бъде велик пред Господа; няма да пие вино и сикер, и ще се изпълни с Дух Свети още от утробата на майка си; и мнозина синове Израилеви ще обърне към техния господ Бог; и ще върви пред Него в духа и силата на Илия, за да обърне сърцата на бащите към чедата, и непокорните към разума на праведните, та да приготви на Господа народ съвършен!Ангелът възвестил на Захарий не само това, че ще му се роди син, но и това, че тоя негов син ще бъде велик светец и предтеча на Изкупителя на човечеството. Свещеникът, смутен и развълнуван, не могъл да разбере веднага тая вест. Затова казал на ангела:- По какво ще узная това? Аз съм стар, па и жена ми е в напреднала възраст.Ангелът му заявил:- Аз съм Гавриил, който предстоя пред Бога, и съм пратен да говоря с тебе и да ти благовестя това; и ето, ти ще мълчиш и не ще можеш да говориш до деня, когато ще се сбъдне това, понеже не повярва на думите ми, които ще се сбъднат на времето си!Онемяването било едновременно и знамение и наказание за свещеника. Народът чакал вън и се чудел, задето Захарий се бавел в храма. Когато свещеникът излязъл, не можел да продума и да благослови народа. За богомолците станало ясно, че той е имал видение.След като изминали дните на службата, Захарий се върнал у дома си.Скоро Елисавета заченала. Благочестивите съпрузи топло благодарили на Бога, че проявил към тях тази велика милост.Като прославяла Бога, Елисавета си казала:- Тъй ми стори Господ в дните, в които ме погледна милостиво, за да снеме от мене укора между човеците.На шестия месец след това събитие същият архистратиг Гавриил бил изпратен от Бога в галилейския град Назарет за възвести на пречистата Дева Мария, че ще бъде майка на Спасителя Господа Иисуса Христа.Светата Дева запитала:- Как ще бъде това, когато аз мъж не познавам?Небесният пратеник й отговорил:- Дух Свети ще слезе върху тебе, и силата на Всевишния ще те осени, затова и Светото, Което ще се роди от тебе, ще се нарече Син Божи. Ето и Елисавета, твоя сродница, наричана неплодна, зачена син в старините си, и е вече в шестия месец. У Бога няма да остане безсилна ни една дума!Смирено и благоговейно светата Дева казала:- Ето рабинята Господня; нека ми бъде по думата ти.Тогава ангелът си отишъл от нея.Пресвета Дева Мария се отправила веднага за град Хеврон, за да сподели радостта си със своята сродница Елисавета. Тя влязла в дома на свещеник Захарий и поздравила Елисавета. Когато Елисавета чула поздрава й, младенецът проиграл в утробата й. Тя се изпълнила с Дух Свети и извикала възторжено с висок глас:Благословена си ти между жените, и благословен е пладът на твоята утроба. И откъде ми е това - да дойде при мене майката на моя Господ? Защото, щом гласът на твоя поздрав достигна ушите ми, проигра младенецът радостно в утробата ми. И блажена е, която е повярвала, понеже ще се сбъдне казаното от Господа.Света Дева Мария разбрала от думите на Елисавета, че Бог й е открил истината; тя, смирената Девица, е избрана да стане майка на Спасителя на човечеството; и Той, Спасителя ще дойде скоро на земята! Тя не могла повече да скрива високото звание, което архистратиг Гавриил й възвестил. Затова изрекла величествената песен:- Душата ми величае Господа, и духът ми се зарадва в Бога, Спасителя мой, задето Той милостиво погледна унизеността на рабинята Си; защото, ето, отсега ще ме облажават всички родове; задето силният ми стори велико нещо, и свято е името Му; и Неговата милост е от род в род за ония, които се боят от Него!Света Дева Мария останала при Елисавета около три месеца. И след това се върнала у дома си.Когато настъпило времето, Елисавето родила обещания син. Съседите и роднините й се зарадвали с нея. На осмия ден трябвало да дадат име на мледенеца. Всички смятали, че той трябва да носи името на баща си. Но Елисавета казала:- Не, а да се нарече Йоан.Отгде е знаела Елисавета, че детедо трябва де са казва Йоан? - Навярно и тя е получила указание за името на детето от Светия Дух, благодатта на Когото изпълнила цялото й същество, когато света Богородица я посетила.Тогава съществувал обичай детето да вземе името на някой роднина. А никой в рода на Захарий не се наричал Йоан. Затова близките се колебаели да изпълнят така ясно изразената воля на Елисавета. Трябвало най-после да запитат бащата. Със знаци му дали да разбере, че искат да знаят какво име желае той да се даде на детето. Той написал на дъсчица: \"Йоан му е името\".В същия миг се развързали устата и езикът му. И той проговорил, като благославял и прославял Бога. Изпълнен с Духа Свети, той пророкувал:- Благословен е Господ, Бог Израилев, задего посети и извърши избавление на своя народ... И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища, и да дадеш на народа му да познае спасението чрез прощаване на греховете им, поради великото милосърдие на нашия Бог, с което ни посети изток свише, за да просвети ония, които са в тъмнина и сянка смъртна, и да насочи нозете ни в пътя на мира.Веста за всичко, което се случило при обрязването на Йоан, се разнесла по цялата планинска страна. Всички, които чули това, говорели помежду си:- Какво ли ще бъде този младенец?А младенецът растял и крепнел духом...В определеното време се родил Иисус Христос. Това събитие хвърлило в голяма тревога жестокия и подозрителен юдейски цар Ирод. Понеже знаел, че Иисус е потомък на цар Давид, той се страхувал, да не би тоя Младенец, като порасне, да му отнеме престола. Затова издал заповед да бъдат избити всички деца от две години надолу във Витлеем и околностите му, та по тоя начин да бъде погубен и Младенецът Иисус.Детето на Елисавета Йоан било също застрашено с убийство. Затова разтревожената майка се криела, с него в някаква пустинна планинска пещера. Скоро престарелите родители починали. Закрилян от Бога, Йоан, техният син, израсъл в пустинята и останал там до деня, когато се явил на Израиля.Житие на св. Никита РемесианскиСв. Никита бил славянин от гр. Ремесиана (някои предполагат, че това е в гр. Пирот, където по-късно заемал епископска катедра).Никита получил обширно образование, за което свидетелства неговият приятел св. Павлин Нолански, като го нарича \"най-учен епископ, който дошъл от Дакия и справедливо представял предмет за учудване на римляните\". Той проповядвал Евангелието между славяните в Нишко-Пиротската област. Каква промяна направил св. Никита всред славяните, най-ярко се вижда от поемата, която св. епископ Павлин написал за него.\"Каква промяна! - пише св. Павлин. - И колко е радостна тя! Непроходимите и кървави дотогава планини, които криеха разбойници, сега станаха жилище на монаси - труженици на Христовия мир. Където имаше зверски нрави, сега живеят люде, кротки като ангели. В пещерата, където се е криел разбойник, сега се подвизава праведник\".За по-нататъшната дейност на св. Никита не са запазени точни данни. Няма сведения и за неговата смърт, която - по предположение - се отнася към 420 година.  ", "date": "2019.06.24", "title": "Рождество на св. Йоан Кръстител. Св. Никита, еп. Ремесиански (Еньовден)"}
