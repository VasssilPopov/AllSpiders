{"url": "http://www.cross.bg/byala-proekta-obshtina-1614635.html", "text": "/КРОСС/ Нов международeн проект, по който работи община Бяла, предвижда развитие на екотуризма в региона, съобщи БНР. Целта му е да се създадат нови възможности за разнообразяване на този вид туризъм, като се грижи за баланса на защитата и използването на природните и културните ресурси. Това стана ясно от провеждащата се в Бяла международната среща по проект „Екотурнет / Развитие на мрежата за екотуризъм в Черноморския регион\".Той е на стойност над 795 хил. евро и е финансиран от Съвместна оперативна програма \"Черноморски басейн 2014-2020\". Водещ партньор е Областната администрация Шиле - Истанбул, Република Турция.Партньори са Регионалната агенция за развитие на регион Запорожие - Украйна, Община Ксанти - Република Гърция, Фондация \"Кавказка околна среда\" - Грузия и варненската Община Бяла.Продължителността на проекта е 24 месеца. \"Община Бяла като партньор по проекта разполага с бюджет от 133 хил. евро и предвижда да изгради нова инфраструктура, която включва 2 велосипедни маршрута, кула за наблюдение на птици по миграционния им път Виа понтика и 9 места за отдих по трасетата на велосипедните маршрути\". Това съобщи Коста Стоянов, координатор по проекта от страна на община Бяла.Предвижда се организирането и на фестивал с трансграничен ефект, в който ще вземат участие представители на всички партньори. Водещият координатор по проекта от турска страна Ялмаз Куркмаз от Истанбул допълни, че всички страни ще имат полза от проекта и ще доразвият туристическия си бранд.Мнението на представителите на местната администрация в Бяла е, че този интересен проект ще бъде надграждан, защото освен съоръженията, които ще бъдат създадени, ще се наблегне и на подходящата реклама. Ще се работи и за развитието на нетрадиционните форми на туризъм. Освен археология и история в Бяла може успешно да се развиват еко и поклонническият туризъм. ", "date": "2019.10.03", "title": "Община Бяла ще развива активно екотуризма"}
{"url": "http://www.cross.bg/brothers-chemical-surrender-1614614.html", "text": "/КРОСС/ Грандиозният аудио-визуален спектакъл No Geography на култовите The Chemical Brothers, които ще връхлетят Арена Армеец точно на 10 октомври, ще бъде наистина специален! Именно датата в София избраха гигантите на електронния звук Том Роуланд и Ед Саймънс като премиерна на чисто новата им Secret Psychedelic Mix версия на култовото парче Hey Boy Hey Girl, превърнало се в емблема на цяла една музикална епоха!Премиерният сингъл е част от специалното чисто ново юбилейно издание на класиката Surrender - четвъртият им студиен албум, който с появата си през 1999 година превърна The Chemical Brothers в истински електронни легенди. Освен Secret Psychedelic версията на Hey Boy Hey Girl в новото ремиксирано издание на Surrender Deluxe (2019) е поместена още една версия на легендарния трак, миксиран от добилия световна слава техно диджей и продуцент, българинa Страхил Велчев - KiNK!По времето когато Surrender се появява на музикалния пазар през 1999 The Chemical Brothers създават цяла нова музикална култура, а Hey Boy Hey Girl се превръща в същинска музикална мантра, така пристрастяваща с ритъма си, че бива припозната като безкомпромисен химн от електронните фенове по целия свят и поддържа този си статут и до ден днешен.През 1999 година Surrender печели Албум на годината на престижните Q Awards, а The Chemical Brothers отнасят златен приз за Най-добро денс шоу. Година след издаването на албума химичните братя се качват на главната сцена на Гластънбъри и събират най-многолюдната тълпа в историята на фестивала, който по това време няма световна конкуренция с мащабите си. ", "date": "2019.10.03", "title": "The Chemical Brothers със световна премиера на новата версия на култовия Hey Boy Hey Girl в София"}
{"url": "http://www.cross.bg/tehnologii-oktomvri-informatika-1614600.html", "text": "/КРОСС/ Институтът по информационни и комуникационни технологии на БАН ще е отворен за посещения днес и утре.Младите учени ще представят отличени проекти, специалисти ще правят демонстрации и ще разказват за своята научна работа. Вратите си отваря и Институтът по математика и информатика, където на 4 октомври ще се проведе Ден на олимпийците. Учените ще покажат как протича подготовката на състезателите в националните отбори преди участие в олимпиади по математика, информатика и лингвистика.Гости на събитието ще бъдат бивши участници в международните олимпиади, както и техните ръководители. Двете инициативи са посветени на 150-годишнината от основаването на БАН, която се отбелязва на 12 октомври. ", "date": "2019.10.03", "title": "Учени от БАН представят съвременни информационни технологии"}
{"url": "http://www.cross.bg/hari-imeto-neshto-1614612.html", "text": "/КРОСС/ Млад британски невролог носи името на популярния измислен магьосник Хари Потър, разказва BBC.   Сам по себе си, той също е медицински „магьосник\", но името създава някои неудобства. Въпреки това той споделя, че „по-скоро е нещо добро\". Лекарят практикува в университета в Манчестър. Когато преди време отговаря на въпрос в Туитър: \"Каква част от поп културата е съсипало вашето име?\", той въобще не очаквал последващата реакция. „Вземам вашето име и ви дарявам своето\", бил отговорът , който му донесъл повече от 267 000 харесвания и 33 000 ретуита. Сред онези, които са солидарни в интернет с Хари и го подкрепят, са хора с имена като Майкъл Джексън и Дейвид Камерън.В момента ученият подготвя докторската си дисертация, изследваща как имунната система на жената по време на бременност влияе върху развитието на нервната система на бебето по-късно в живота.„Хората приемат, че (да си кръстен така) е лошо нещо и предполагат, че може би искам да променя името си. Всъщност те най-често го намират за нещо смешно\", споделя още Хари. ", "date": "2019.10.03", "title": "Млад британски невролог се казва… Хари Потър"}
{"url": "http://www.cross.bg/evro-zagybi-stranata-1614621.html", "text": "/КРОСС/ Гръцката икономика ще загуби около 2,5 милиарда евро заради фалита на британския туроператор „Томас Кук\". Това прави около 1,4 % от Брутния вътрешен продукт на страната, показва проучване на гръцката хотелиерска камара (ГХК).Сумата от 2,5 милиарда се формира по следния начин:Проучване, проведено сред хотелиерите от Института за туризъм и прогнози (ITEP), показа, че най-старият туроператор в историята е поел около 190 милиона евро задължения и загуби. Ако се включат и други форми на настаняване, тази цифра се покачва до 221 милиона евро. Като се вземат предвид пристиганията по линия на други туроператори, които са използвали самолет на \"Томас Кук\", общите задължения и загуби в областта на настаняване възлизат на 315 милиона евро, сочи проучването.Друг фактор при формиране на загуби в размер на 516 млн. евро е за хотелиерския сектор през следващата година; загубите за по-широкия сектор за настаняване се оценяват на 929 млн. евро. Използвайки туристическия коефициент - т.е. умножаването на прекия удар върху хотелите по 2.5, за да се оцени влиянието върху цялата икономика - се стига до общи прогнозни загуби в размер на 2,5 млрд. евро до 2020 г., показва проучването на ITEP, цитирано от „Катимерини\".Хотелите с по-ниски категории могат да пострадат много сериозно от фалита на „Томас Кук\": От 9917 хотела в страната, 1193 са си сътрудничили с \"Томас Кук\" тази година - тоест 12% от хотелите в Гърция. Почти половината от тези (48%) са в категориите с една, две и три звезди.Президентът на камарата Александрос Василикос коментира, че организацията вече проучва набор от мерки за подпомагане на заетостта, паричния поток на засегнатите и устойчивостта на хотелите.Той също така подчерта необходимостта от широк съюз, включващ правителството, Гръцката национална организация по туризъм, регионалните и местните власти, както и туристическите субекти и предприятия с оглед на риска реалната икономика да загуби 2,5 милиарда евро до 2020 г. Според Василикос са необходими усилия за рекламиране на страната като туристическа дестинация и осигуряване на допълнителни взаимодействия и сътрудничество.\"Удължаването на туристическия сезон и привличането на туристи с високи доходи са цели, които са станали особено належащи за икономиката на туризма и страната като цяло\", допълва Василикос. ", "date": "2019.10.03", "title": "Гърция губи 2,5 млрд. евро от фалита на “Томас Кук”"}
{"url": "http://www.cross.bg/varna-matrosi-voenna-1614628.html", "text": "/КРОСС/ Ритуал по полагане на военна клетва от новопостъпили във Военноморските сили матроси се проведе днес, 3 октомври. В състава на военните формирования от флотилия бойни и спомагателни кораби, дислоцирани в Пункт за базиране Варна, са назначени и започват своето професионално развитие двадесет и четири девойки и младежи.Пред своите командири и колеги в присъствието на роднини и приятели те преминаха пред бойното знаме и се заклеха във вярност към Родината.С приветствие към тях се обърна заместник-командирът на флотилията капитан I ранг Ваньо Мусински, който ги поздрави с направения избор и им пожела успех в овладяването на военноморската служба. ", "date": "2019.10.03", "title": "Новоназначени матроси положиха военна клетва във Варна"}
{"url": "http://www.cross.bg/nepulnoletni-litza-tryda-1614617.html", "text": "/КРОСС/ За поредна година дадените разрешения за работа на непълнолетни лица нарастват спрямо предходната година, като за деветте месеца на 2019 г. те надхвърлят 8700 бр., съобщиха от инспекцията по труда. За сравнение за същия период през м.г. са били 7720 бр., което е ръст с повече от 12%. Едва 159 бр. са отказите при 115 бр. през 2018 г., което означава под 2% от исканията.Традиционно икономическите дейности, в които се наемат непълнолетни, са хотелиерство, ресторантьорство и търговия. Най-активно те работят през лятната ваканция.За ученици, включени в дуална форма на обучение, са дадени над 600 бр. разрешения за деветте месеца на т.г. Девет са случаите на отказ.Такъв се постановява, когато условията на труд на работните места, определени за работа на учениците, не отговарят на законодателните изисквания за санитарно-хигиенните норми - превишени експозиции на шум, на прах, нормите за микроклимата и др., или застрашават физическото и психическото им здраве. В тези случаи работодателите се насочват да определят други работни места в съответствие със закона и когато го направят, получават разрешение за новите работни места. Следва да се отбележи, че законодателството не прави разлика в изискванията за достъп до пазара на труда на непълнолетни лица, наемани в реалната икономика, и такива, наемани във връзка с дуалното обучение.С даването на разрешение те поемат отговорност, че непълнолетните няма да работят, респективно да се обучават, във вредни за тях условия. Поради това те са длъжни да прилагат Кодекса на труда и подзаконовите нормативни актове, касаещи закрилата на непълнолетните работници, еднакво за всички лица, ненавършили 18 г. Служителите на Агенцията обаче съдействат с всички допустими от закона средства на работодателите и директорите на професионални гимназии, за да могат все повече ученици да се обучават в реална среда.Единствено от работодателите зависи те да получат разрешение за наемане на непълнолетни лица, включително и в дуална форма на обучение, възможно най-бързо.Когато са представени всички необходими документи, служителите на дирекциите „Инспекция по труда\" полагат усилие да се произнесат в рамките на 3 дни, въпреки че законовоустановеният срок е 7 дни. Документите, които се изискват от работодателя за работа на непълнолетни лица, са идентични с тези, които се изискват за всяко работно място. Разликата е, че когато на него са наети непълнолетни, документите се предоставят предварително, а когато лицата са пълнолетни - при проверка.От страна на Инспекцията по труда работодателите са максимално облекчени при администрирането на процедурата за наемане на непълнолетни лица, като е създадена възможност подаването на исканията, както и получаването на разрешението или отказа,  да бъде по електронен път. ", "date": "2019.10.03", "title": "Инспекцията по труда отчита ръст с над 12% на разрешенията за работа на непълнолетни"}
{"url": "http://www.cross.bg/bebeto-plovdiv-slychaya-1614618.html", "text": "/КРОСС/ Бебе на 8 дни от Асеновград е починало на път за болница в Пловдив. За случая потвърди пред Радио Фокус - Пловдив д-р Иван Червенков, управител на МБАЛ-Асеновград.Той обясни, че детето е родено в Акушеро-гинекологичното отделение на болницата в Асеновград. Три дни след изписването на родилката, бебето е докарано по спешност със затруднено дишане.Лекарите са му направили интубация. При процедурата е открито известно количество мляко в дихателните пътища, което е било отстранено.Специалистите са стабилизирали бебето, доколкото това е било възможно, и с линейка са го изпратили към болница в Пловдив. То е починало по пътя.Предстои да бъде извършена аутопсия на бебето, за да се установи конкретна причина за настъпилата смърт.", "date": "2019.10.03", "title": "Министър Ананиев назначи проверка по случая с починалото бебе в УМБАЛ „Свети Георги“ "}
{"url": "http://www.cross.bg/prirodata-nayka-fondatziya-1614626.html", "text": "/КРОСС/ Тази година e 23-тата „Международна нощ на прилепите\". Фондация „Наука за природата\", заедно с „Зоологическа градина-София\", на 13 октомври 2019 г. от 15:00 до 19:00 часа ще отбележи това събитие с интересни и образователни дейности, чрез които ще обясним защо прилепите са супергероите на природата и защо трябва да ги опазваме. Фондация „Наука за природата\" ще ви разкаже какво прави за тяхното опазване по проект Живот под един покрив - LIFE Under One Roof (www.batslife.eu). Очакват Ви интересни факти и прилепни истории!Това събитие е част поредица „Месец на прилепа\".По време на събитието децата ще могат да се включат в:- Специален кът, в който ще могат да се превърнат в летящите ни супергерои, чрез помощта на нашите художници;- Да участват в игра с награди - „Загадките на Кафявото прилепче\";- Ще покажем как може да изработите къщичка за прилепи, която да поставите около дома си. Тя ще послужи за тяхно допълнително убежище;- Ще бъдат поставени различни тематични макети, с които може да си направите снимки за спомен и да подпомогнете за разпространението на една добра кауза.- За финал на събитието ще се проведе демонстрация на работа с бат детектор (детектор за прилепи), чрез който ще проверим какви видове прилепи се срещат на територията на зоопарка.При въпроси пишете на страницата на Фондация „Наука за природата\" -  ", "date": "2019.10.03", "title": "„Международна нощ на прилепите“  в София"}
{"url": "http://www.cross.bg/politzai-atakata-politziyata-1614623.html", "text": "/КРОСС/ Мъж, въоръжен с нож, нападна полицаи в префектурата на Париж. Нападателят е убит, съобщиха двама източници пред \"Ройтерс\". Информацията все още е противоречива и няма потвърждение от властите. Според френския телевизионен канал BFM TV един полицай е сериозно пострадал при атаката. Говорител на парижката полиция отказа коментар.По информация на АП, позовавайки се на представител на полицейски синдикат, двама полицаи са пострадали при атаката. Мъжът влязъл в двора на централата на полицията, която се намира на Ile de la Cité в центъра на френската столица.По информация на \"Фигаро\" при нападението са загинали двама души - един полицай и извършителят на престъплението. Отбелязва се, че общо са атакувани петима души, включително няколко жени.FRANCE 24 съобщава за най-малко двама убити полицаи. Други най-малко петима са ранени, един от тях е в тежко състояние. Телевизията допълва, че извършителят на престъплението, който е полицай, е убит при атаката.Местни медии информират, че мъжът е атакувал няколко души с нож преди да бъде застрелян от полицаи. Френски медии, позовавайки се на източници, съобщават за четирима загинали при атаката, но не е ясно дали жертвите са полицаи или цивилни служители.Източници заявиха пред АФП, че мъжът, работил като служител в централата на полицията, е застрелян в двора на сградата, която се намира до катедралата \"Нотр Дам\".Източници от полицията съобщиха, че атаката може да е свързана с отмъщение заради разследване. Според АФП и \"Фигаро\" нападателят е бил административен служител. Вероятно става въпрос за уреждане на лични сметки, а не за тероризъм.Парижката метростанция до централата на полицията е затворена от съображения за сигурност, съобщават от транспортния оператор RATP.Нападението е извършено около 13,00 часа местно време.Вътрешният министър Кристоф Кастанер е на мястото на атаката.По непотвърдена информация нападателят е работил в централата на полицията.  ", "date": "2019.10.03", "title": "Четирима убити при нападение срещу полицаи в Париж"}
{"url": "http://www.cross.bg/kibersigyrnost-bulgariya-voennata-1614622.html", "text": "/КРОСС/ Министърът на енергетиката Теменужка Петкова ще открие конференция  на тема „Енергийна и градска киберсигурност, България 2019\". Събитието ще се състои на 4-ти октомври 2019 г., от 9.00 часа, във Военната академия в град София. Конференцията е част от европейския месец на киберсигурността в България и се организира от Платформата за образование и иновации в енергийната киберсигурност. Нейни основатели са Асоциацията за развитие на София, Индустриалният клъстер по електрическа мобилност, Военната академия, Българското ядрено дружество и Софийският форум за сигурност.В рамките на събитието ще бъдат представени политиките по киберсигурност, свързани с енергийния сектор и с развитието на умните градове. Ще бъдат обсъдени предизвикателствата на цифров преход, които стоят пред българската енергетика и градовете в страната, както и възможностите за киберустойчивост. ", "date": "2019.10.03", "title": "Министър Петкова ще открие конференция „Енергийна и градска киберсигурност, България 2019\""}
{"url": "http://www.cross.bg/signalizatziya-telekomynikatzii-gari-1614627.html", "text": "/КРОСС/ Безопасността на железопътните превозите по железопътната линия ще се осигурява чрез изграждането на системи за сигнализация и телекомуникации. Договорът за изпълнението на проекта бе подписан днес в сградата на ДП „Национална компания железопътна инфраструктура\", съобщиха от ведомството. С изпълнението на дейностите по проекта ще бъде подновена сигнализацията в 18 гари, ще бъде изградена нова система за диспечерско управление на влаковото движение и системи за видеонаблюдение, нова система за влакова защита ETCS, разположена в участъка Маноле-Бургас с дължина 271 км, система за следене параметрите на подвижния състав, телекомуникационна апаратура в участъка Пловдив-Бургас с дължина 293 км, устройства за информация на пътниците и система за влакова комуникация GSM-R.Предвижда се и рехабилитация на помещенията за сигнализация в 15 гари, помещения за телекомуникации в 31 гари, помещения на диспечери и дежурни ръководители в 19 гари, както и изграждане на нови технически помещения за сигнализация в 4 гари и за телекомуникации в 7 гари.Изпълнител на договора е Консорциум „Плобур\", състоящ се от фирмите „Джи Пи Груп\" АД, „Мармет\" АД, „Бомбардие Транспортейшън Итали\" АД и „Бомбардие Транспортейшън Полска\" ООД . Стойността на договора е 184 999 094, 47лв. без ДДС, а срокът му за изпълнение е 48 месеца. Проект „Проектиране и изграждане на системи за сигнализация и телекомуникации по железопътната линия Пловдив-Бургас\" е част от мащабния проект „Рехабилитация на железопътната линия Пловдив-Бургас, Фаза 2\". Неговото изпълнение се осъществява със съфинансиране от Кохезионен фонд, чрез ОП „Транспорт и транспортна инфраструктура\" 2014-2020. ", "date": "2019.10.03", "title": "Нови системи за сигнализация и телекомуникации по жп линията Пловдив-Бургас ще гарантират безопасността на превозите"}
{"url": "http://www.cross.bg/kanaldzhii-haskovo-muzhe-1614624.html", "text": "/КРОСС/ Гранични полицаи задържаха трима каналджии и девет нелегални мигранти близо до българо-гръцката граница, съобщиха от пресцентъра на МВР.Тримата каналджии са от Хасково, а мигрантите - девет мъже, от Ирак и Иран. Единият каналджия, 20-годишен, е задържан в района на Колибар чешма в землището на Ивайловград. Той е бил без шофьорска книжка и е заявил, че е нает от двама мъже да прекара чужденци към вътрешността на страната, които по-късно също били задържани.Срещу тримата от Хасково е образувано разследване за каналджийство, а срещу чужденците - съкратени производства за нелегално преминаване на границата. ", "date": "2019.10.03", "title": "Хванаха каналджии и нелегални мигранти близо до границата с Гърция"}
{"url": "http://www.cross.bg/pavlov-glasyvat-g-zha-1614633.html", "text": "/КРОСС/ „Балотажът в София е практически сигурен. Както е сигурно и, че на този балотаж ще се срещнат Йорданка Фандъкова и Мая Манолова. Тези резултати не са прогноза как ще завърши битката, нито на първи тур, нито на балотажа, защото предстои още доста време, а разликата не е голяма\". Това заяви в предаването „Плюс-Минус. социологът Юлий Павлов от Центъра за анализи и маркетинг.Изследването е направено сред 1007 пълнолетни граждани на Столичната община между 20 и 30 септември. Проучването е със собствено финансиране и е част от изследователската програма на Центъра за анализи и маркетинг.Според Юлий Павлов „е жалко, че кампанията не започна по-рано\". „С изключение на г-жа Фандъкова и г-жа Манолова, които без да са обявили кандидатирути си явно, все пак още от края на европейските избори се знаеше, че те ще бъдат най-вероятно водещите кандидатури в София.Борислав Игнатов и Борис Бонев също заявиха сравнително навреме своето участие. Но имахме толкова много кандидати регистрирани в последния момент. Резултатите на всички останали под Борис Бонев са под 1%, само Десислава Иванчева е между 0,5 и 1%, всички останали са под 0,5%\", заяви Павлов.„Джамбазки и Волен Сидеров също  се регистрираха късно, но за тях по-отрано се знаеше, че ще бъдат кандидати\", заяви Павлов. По думите му още от началото на лятото избирателите са започнали да се „разслояват в посока настоящия кмет г-жа Фандъкова и г-жа Манолова, която претендира да бъде кандидатът, който е за промяната на статуквото\".„По-малко от месец преди избори регистрираме малка преднина, безспорна е, тя е извън рамките на статистическата грешка, но е достатъчно малка да бъде стопена\", каза Павлов. Той обясни, че 57% от запитаните казват, че със сигурност ще гласуват и знаят за кого. „В София има около 1 млн. избиратели. Това означава около 570 000 души. Още 10% твърдят, че ще гласуват, но не знаят за кого. Още 15% казват, че още не са решили дали ще гласуват\", каза Павлов. Неговата оценка е, че ще гласуват повече хора отколкото на предишния вот, но не повече от 450-500 хил. „Истинската задача на кандидатите, а и на партиите,  е не толкова да събират нови избиратели, а да мобилизират тези, които вече са направили своя избор. Тези, които биха гласували за избрания кандидат, ако им занесем урната вкъщи. Те трябва да бъдат мобилизирани, за да отидат да гласуват\", заяви социологът. ", "date": "2019.10.03", "title": "Социологът Юлий Павлов: Сигурен балотаж за София "}
{"url": "http://www.cross.bg/byrgas-tishev-hora-1614634.html", "text": "/КРОСС/ „Влизаме в тази предизборна битка, защото въпреки географските предимства, които Бургас има, въпреки цялата транспортна инфраструктура, въпреки че в Бургас има много хора в трудоспособна възраст, Бургас не може да покаже пълния си потенциал. В последните години градът икономически изостава.\" Това заяви кандидатът за кмет на Бургас от „БСП за България\" Николай Тишев пред Нова ТВ. Той коментира, че ако София, Варна, Пловдив за последните 6 години са увеличили населението си, то Бургас е  загубил 3400 души и това са все млади хора, които са отишли или в София, или в чужбина. „Моделът на управление, който е наложен в Бургас - моделът на ГЕРБ през последните 12 години, вече не работи, не е полезен за града и трябва да бъде сменен\", категоричен бе Тишев.„Бургас има нужда от нов модел на управление, който привлича големи инвеститори, които да гарантират високо заплащане. Истината е, че бизнесът заобикаля Бургас. Трябва ни община, която да подаде ръка на малкия и среден бизнес. Всичко това сме заложили във „Визия за Бургас\" и вярвам, че с общи усилия можем да превърнем Бургас в град на растежа. Аз вярвам, че е дошъл моментът за промяна за Бургас\", допълни кандидатът за кмет.Николай Тишев подчерта още, че основният проблем за младите хора в Бургас е липсата на перспектива и ниските заплати. Кандидатът на левицата  смята, че това е проблем и на община Бургас, защото целият капацитет е ангажиран с усвояването на европейски средства и инвестирането им в инфраструктурни проекти. По думите му те обаче не носят постоянна заетост и не дават добавена стойност.Тишев засегна и друга тема от обществено значение за гражданите на община Бургас - качеството на въздуха: „Бургазлии са в правото си да се оплакват от качеството на въздуха. В момента цъка бомба - в РИОСВ-Бургас има три изявления  за откриване на площадки за горене на битови отпадъци на територията на Топлофикация - Бургас\". Той обърна внимание, че е задал въпрос на Нено Димов и очаква неговия отговор в Народното събрание. Кандидатът за кмет на левицата в Бургас засегна и темата за здравеопазването, което по думите му не е на много високо ниво в общината и върху това трябва да се работи.„Основната цел, която си поставяме -  догонващият Бургас да настигне другите няколко големи икономически областни центрове в България\", заключи Тишев. ", "date": "2019.10.03", "title": "Николай Тишев:  С общи усилия можем да превърнем Бургас в град на растежа"}
{"url": "http://www.cross.bg/music-stzena-maniya-1614603.html", "text": "/КРОСС/ Един от най-успешните български поп дуети „Мания\" ще отпразнува 20 години на сцена с грандиозен концерт-спектакъл на 10 октомври в най-новия и модерен клуб на нощна София - Music Jam.Изключително чаровните и талантливи сестри Даниела и Юлия ще отбележат своя юбилей с уникален двучасов лайв, пленяваща сценография, впечатляваща мултимедия и много изненади. Желанието на двете е да споделят празника си както с всички почитатели на българската музика у нас, така и с най-големите звезди на родната поп сцена и техни близки приятели.Юбилейното събитие ще събере на една сцена популярни изпълнители и музиканти като Орлин Горанов, Янка Рупкина, Орлин Павлов, Акага и още много представители на българския шоу бизнес.Специално за шоуто от САЩ ще пристигне и Слай Джералдс - бас-китарист, певец и автор на песни, споделял една сцена с музикални гиганти като Боб Дилън, Ал Грийн, Масео Паркър и легендарния Ричи Хевънс. Емоционалното послание, което любимият на поколения дует желае да предаде чрез концерта си, е именно: „Талантът и приятелството в музиката имат значение и цел\". С впечатляваща продължителност от повече от два часа, програмата на спектакъла включва най-големите хитове на сестрите от „Мания\", оглавявали през годините музикалните топ чартове у нас.На 10 октомври в уникалната клубна атмосфера на Music Jam родната публика ще има възможност да се наслади и чуе на живо: „Не искам, не мога\", „Светът е за двама\", „Песента на щурците\", „Не е истина\", „Дъжд от любов\", „Хладни очи\", „Много далеч\", „Whatcha waiting for\"и много други.Билетите за събитието вече могат да бъдат закупени от мрежата на Eventim в цялата страна, както и на място в клуб Music Jam - ул. „Пиротска\" 5, София..  ", "date": "2019.10.03", "title": "Дует \"Мания\" отбелязва 20 години на сцената"}
{"url": "http://www.cross.bg/spryamo-neotklonenie-okruzhna-1614606.html", "text": "/КРОСС/ Окръжна прокуратура-Пловдив внесе искане в съда за вземане на мярка за неотклонение „задържане под стража\" спрямо М.Д., на 45 г., за това, че предоставил моторно превозно средство - лек автомобил, марка „Опел Корса\", на неправоспособен водач - О.Д., на 19 г., който при управление на същото, по непредпазливост, в пияно състояние, е нарушил правилата за движение по пътищата и на 29.09. 2019 г. е причинил пътнотранспортно произшествие, в резултат на което е настъпила смъртта на две лица и средна телесна повреда на едно лице.По делото се извършват процесуално-следствени действия.", "date": "2019.10.03", "title": "Окръжна прокуратура-Пловдив внесе искане в съда за вземане на мярка за неотклонение спрямо 45-годишен мъж"}
{"url": "http://www.cross.bg/video-slow-cinema-1614608.html", "text": "/КРОСС/    Новата песен на JIN MONIC - Slow Cinema е вече факт и от днес меломаните могат да я намерят в Spotify и в останалите музикални платформи, a също и с прекрасно видео към нея в You tube. Екстравагантна, стилна, много различна, но в същото време абсолютно \"в техен стил\", песeнта Slow Cinema е поредната висока топка, която бандата подхвъля със замах към феновете си. Запомняща се, мелодична и танцувална, тя звучи още по-симпатично и в унисон със стилното си  лирик видео. То е дело на София Добрева и е по текст на самата песен. Автор на музиката е Боян, а текстът е на Николай от бандата. Ключови детайли в песента са дело на Благо от Hayes&Y. Форматът лирик видео напоследък се използва често и от някои световни инди изпълнители. Ето че и българска инди банда в лицето на JIN MONIC, може да се похвали с подобно видео и то от най-висока класа и стил.\"Работихме по \"Slow Cinema\" в последните три години (с няколко прекъсвания) и сме изключително доволни от финалния вариант. Голяма заслуга за това има и нашият тонрежисьор - Десо Велчев, който успя да чуе и да сбъдне всичките ни желания\", споделят момчетата от JIN MONIC. \"Вярваме, че парчето пасва добре като смисъл и звучене точно на този период от годината, в който лятото тъкмо си отиде и всички сме леко замаяни от сблъсъка с хладната меланхолия на есента\", добавят още те.JIN MONIC е част от лейбъла HOMEOVOXMUSIC на Жоро от Остава, който е ко-продуцент на новото парче, заедно с Благо от Hayes&Y. Групата се събира през 2011 г. и до днес това са: Николай (вокал), Ивайло (китара), Боян (китара), Джокич (бас) и Георги (барабани). Първият им сингъл „Sober Face\" е от 2015 г. и е последван от синглите „Esus\" и „You Stay Blue\". През 2016 г. излиза първият им едноименен албум, а през 2018 г. излиза EP-то „Candy Coated\" с видео клип към едноимената песен. Парчето влиза под №1 в класацията \"ТОП 20\" на БНР и остава там две поредни седмици. В началото на 2019 г. бандата пусна песента \"Saline\" заедно с нестандартно видео към нея, снимано изцяло с камерата на мобилен телефон. Ко-режисирано от Боян (китарист в групата) и Магдалина Дианова (художник и аниматор) - резултатът е повече от интересен. Подходът на бандата и към Slow Cinema продължава да е в духа на нестандартното, подчервавайки и залагайки на стилно музикално и визуално присъствие. ", "date": "2019.10.03", "title": "Потопете се в Slow Cinema - новия сингъл на JIN MONIC"}
{"url": "http://www.cross.bg/bileti-onlaiin-prodazhba-1614607.html", "text": "/КРОСС/ От 3-и октомври „БДЖ - Пътнически превози\" ЕООД и „Информационно обслужване\" АД въвеждат в пробна експлоатация пълната функционалност на билетоиздаващата система, която включва възможността за онлайн закупуване на билети за всички влакове на територията на страната, съобщиха от пресцентъра на институцията. Системата е изпитвана многократно в тестова среда и за нейното нормално функциониране е много важно да бъде приложена пробно в реална среда, като са взети мерки за своевременно отстраняване на евентуално възникнали неточности в конкретни ситуации.Системата за онлайн резервации и продажба на билети предлага бърз и удобен начин за закупуване на железопътни билети, независимо от местонахождението на клиента, като позволява визуален избор на спални и седящи места, съгласно композицията на всеки влак. Разплащането се осъществява по електронен път с най-масоворазпространените кредитни и дебитни карти. Билетът се получава на електронната поща на регистрирания клиент.Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъйкато той се валидира от кондуктора във влака директно от мобилното устройство.Онлайн платформата на билетозидаващата система е достъпна на адрес: https://bileti.bdz.bg/ . Билети могат да бъдат закупени онлайн не по-късно от три часа преди заминаване на конкретния влак по разписание. Поради продължаващия процес по обработка на заявки, в първоначален етап все още ще бъде достъпна и платформата за онлайн резервации и продажба на билети за ограничен брой влакове на адрес: https://bdztickets.com/ . Екипът на БДЖ се обръща с молба към своите клиенти да сигнализират при забелязани пропуски и възникнали проблеми при закупуването на билети на телефон: 0889 071 139 или на електронна поща: onlineticket@bdz.bg. ", "date": "2019.10.03", "title": "БДЖ въвежда в пробна експлоатация системата за онлайн продажба на билети"}
{"url": "http://www.cross.bg/programa-festivala-svoboden-1614610.html", "text": "/КРОСС/ Деветият АСТ Фестивал за свободен театър ще се проведе от 18-и до 23-и октомври и ще включва най-доброто от съвременната българска независима сцена, международна селекция и богата паралелна програма със специални събития, дискусии, уъркшопи и гости.  По традиция откриващото събитие ще е мултиарт концерт - ярката и вълнуваща Мила Робърт ще срещне музика и театър на сцената на бар \"Петък\" в петък, 18 октомври.Предстоящото издание на ACT фестивала е под надслов ВСЕ ПО-ТОПЛО и акцентира върху все по-топлото време, все по-топлото в опитите на артистите да открият теми и сценичен изказ и не на последно място - необходимото затопляне на проекта \"Топлоцентрала\".Затова и за първи път преди откриването ще можем да \"загреем\" с отворени врати на репетициите  за един от акцентите в международната програма - танцовият сайт спесифик спектакъл BURN. Негови автори са United Cowboys - компания за живо изкуство, която работи в пресечната точка между танца, визуалното изкуство и пърформанса. От 2014-а те изграждат в различни европейски градове на т.нар. \"биотопи\" - самодостатъчни артистични екосистеми, обитавани от танцьори, изпълнители и музиканти. И България е честа спирка в международната им работа!BURN ще се играе в продължение на 3 часа във вечерта на откриването на фестивала (18 октомври) и ще бъде с вход свободен. Холандският пърформанс е част от международната програма, която традиционно показва калейдоскоп от жанрове, изразни средства, нови театрални езици и реалности.В подкрепа на разширяването на темите и съмишлениците на независимата театрална сцена в България, тази година АСТ Фестивал за свободен театър акцентира на дебютите. Две от осемте представления в българската селекция ще бъдат на артисти, които досега не са били част от програмата. Целта, разбира се, е всички избрани спектакли да покажат моментна снимка на многообразието на театралната реалност в страната през изминалата година и да представят социално ангажирани и актуални търсения.Богатата паралелна програма на фестивала ще включва интерактивното VR преживяване CONGLOMERATE, в което всеки зрител изживява свое собствено пътешествие през откъси от 9 спектакъла и 1 филм. Зрителите ще могат да гледат и три театрални филма - куклено-жестомимичния „Да бъдеш Палечка\", документалния „Това име го забравете\" за режисьора Юлия Огнянова и „На острова\" - видео арт, прожекция на проекта „IN ADATA\".Работилница за социологически проучвания на публики, както и два уъркшопа за професионалисти ще съставляват образователната програма.Както показва мотото на фестивала, и тази година ще проследим  относно настоящата ситуация на проекта ТОПЛОЦЕНТРАЛА - с публичен информационен форум и открит дебат и обмяна на опит между международни гости и чуждестранни експерти и представители на Столичен Общински Съвет, Министерство на културата и членовете на борда на Асоциация „Топлоцентрала\". ", "date": "2019.10.03", "title": "Богата артистична програма на деветия АСТ Фестивал за свободен театър "}
{"url": "http://www.cross.bg/danni-komisiyata-predstaviteli-1614611.html", "text": "/КРОСС/ Временната анкетна комисия за теча на данни от НАП ще продължи работата си до 30 ноември. Участващите в комисията решиха единодушно да удължат срока, тъй като има още работа по изясняване на всички факти и обстоятелства около източванете на информация от електронните бази данни на НАП.Друг мотив бе, че заради лятната депутатска ваканция на практика комисията не е работила 1 месец.\"За времето на работа на комисията до момента са проведени четири заседания, в които са изслушани представители на ДАНС, Комисията за защита на личните данни, представители на Държавна агенция „Електронно управление\", Апелативната специализирана прокуратура и на Специализираната прокуратура.Идеята е да бъдат поканени представители на Нотариалната камара, на Висшия адвокатски съвет, Асоциацията на банките, Асоциацията на фирмите, предоставящи бързи кредити и на други институции, за да се установи наличието на проблеми, свързани с ежедневната дейност, причинени от теча на данни на НАП\", обясни председателят на комисията Красимир Ципов.На заключителните заседания ще бъдат изслушани, освен НАП, и представители на Министерството на финансите, стана ясно още. ", "date": "2019.10.03", "title": "Временната комисия за теча на данни от НАП удължи срока си"}
{"url": "http://www.cross.bg/byuletinite-suvetnitzi-kmetove-1614613.html", "text": "/КРОСС/ Говорителите на ЦИК Александър Андреев и Таня Цанева показаха образци на бюлетините за гласуване в изборите за общински съветници, кметове на общини и районни кметове, насрочени на 27 октомври 2019 г.Най-дълга и най-широка е листата за избор на общински съветници. Тя ще съдържа имената на всички съветници и широка заради необходимостта да се прави преференциален вот.Освен имената на кандидатите и партиите в бюлетините има и квадратчета с опцията \"Не подкрепям никого\".Бюлетината трябва да се сгъне, така че да остане видим номерът й, за да може да се откъсне след това от член на секционната комисия. Напомняме на избирателите, че гласуването става с отбелязване на знак Х или V с химикал. ЦИК все още не е приела решение, с което да даде примерен начин за сгъване на бюлетините, пишещ със син цвят, каза Андреев. ", "date": "2019.10.03", "title": "ЦИК показа бюлетините за гласуване"}
{"url": "http://www.cross.bg/goriva-deiinosti-promyana-1614615.html", "text": "/КРОСС/ Група народни представители внесоха в Народното събрание днес предложение за законова промяна, с която дават глътка въздух на търговците на горива. С промяна в заключителните разпоредби на Закона за тютюна, тютюневите и свързаните с тях изделия се предвижда промяна на срока, в който търговците на горива могат да приведат дейността си, съгласно действащата наредба - от тримесечен на шестмесечен.В мотивите се посочва: Във връзка с проект на Закон за изменение и допълнение на Закона за административното регулиране на икономическите дейности, свързани с нефт и продукти от нефтен произход (ЗИД на ЗАРИДСНПНП) и множеството постъпили бележки и предложения в хода на процедурата по обществено обсъждане и междуведомствено съгласуване, приключили на 27.09.2019 г., както и предвиденото изключване на дейности, респективно субекти от приложното поле на закона, е необходимо удължаване на срока за регистрация на лицата, осъществяващи икономически дейности по чл. 2, ал. 1 от ЗАРИДСНПНП.Предложеното изменение ще даде възможност за приемане на максимално ясни за прилагане законови текстове в условията на ненарушаване на конкурентната бизнес среда на пазара за горива и ще осигури равнопоставеност между всички засегнати субекти, каквито препоръки са дадени и от Комисията за защита на конкуренцията в нейно Решение № 313 от 2019 г., с което е извършен секторен анализ на конкурентната среда на пазарите на производство и реализация на автомобилен бензин и дизелово автомобилно гориво, се казва още в мотива на вносителите. ", "date": "2019.10.03", "title": "Глътка въздух на търговците на горива "}
{"url": "http://www.cross.bg/dvizhenieto-oktomvri-poradi-1614594.html", "text": "/КРОСС/ До 5 октомври (събота) ще бъде ограничено движението по АМ „Хемус\" в посока Варна от 74-ти до км 78-ми км в района на Ябланица поради ремонтно-възстановителни дейности, съобщиха от Агенция \"Пътна инфраструктура\".Трафикът се пренасочва при пътен възел „Ябланица\" по първокласния път I-3 Ботевград - Плевен.Днес, 3 октомври, от 10 до 15 часа движението в посока София в тунел „Траянови врата\" на АМ „Тракия\" ще се извършва в изпреварващата лента поради ремонт на пожаро-известителната система. ", "date": "2019.10.03", "title": "Промяна в движението на магистрала „Хемус“ до 5 октомври"}
{"url": "http://www.cross.bg/danni-sberbank-komersant-1614595.html", "text": "/КРОСС/  Изтекли данни за 60 милиона издадени в Русия кредитни карти се озоваха в открит достъп, пише в. \"Комерсант\". Изданието се позовава на Ашот Оганесян, основател на компанията за кибернетична сигурност \"ДивайсЛок\". По данни на вестника, цитиран от ТАСС, изтичането вероятно засяга интересите на клиенти на руската \"Сбербанк\", чиито подробни лични и финансови данни са били качени през август в интернет - на специален форум, блокиран от федералната служба Роскомнадзор.Според източник на всекидневника, близък до руската централна банка, става дума за база данни на \"Сбербанк\". Според друг събеседник на \"Комерсант\" информацията може да е качена от служител с административен достъп до нея. Оганесян заявява, че е проверил 240 записа от базата и \"може да потвърди, че те съдържат данни за реални хора с картови сметки в \"Сбербанк\". Продавачи на крадените данни уточняват според вестника, че това са сведения за 60 милиона карти - както валидни, така и закрити.В момента банката има около 18 милиона активни карти, посочва \"Комерсант\", цитиран от БТА. Според експерти на изданието това е най-мащабното изтичане на данни в руския банков сектор досега. Самата \"Сбербанк\" съобщила за \"Комерсант\", че злосторниците не могат да използват крадената информация, за да точат пари от карти на клиенти, защото в нея липсват необходимите кодове, а всяка транзакция без показване на картата трябва да бъде потвърдена с есемес парола.Междувременно \"Сбербанк\" информира, че може да са изтекли данните най-малко на 200 нейни клиенти, и започна служебно разследване, предаде ТАСС, като цитира сайта на банката . Причина за инцидента най-вероятно са \"умишлени престъпни действия\" от страна на служител, тъй като няма начин в базата данни да проникне човек отвън. Изтеклите данни не застрашават сигурността на средствата, депозирани от клиентите, уверява \"Сбербанк\". ", "date": "2019.10.03", "title": "Изтекоха данните на милиони банкови клиенти в Русия"}
{"url": "http://www.cross.bg/septemvri-po-malko-avtomobili-1614596.html", "text": "/КРОСС/ След няколко месеца на стагнация, автомобилният пазар в САЩ претърпя значителен спад през септември, предаде Bloomberg, позовавайки се на предварителните данни от няколко производителя.За някои от японските компании на втория по големина автомобилен пазар в света резултатите изглеждат плашещи, след като продажбите на Toyota се сриват с 16,5% на годишна основа, като и при бранда, и при Lexus понижението е двуцифрено (включително и при най-продавания модел на компанията - RAV4), а при Honda, която регистрира изключително успешен месец август, продадените автомобили са се понижили с 14,1%, като в SUV сегмента те са с 40% по-малко, а от модела Accord са продадени с 20% по-малко. ", "date": "2019.10.03", "title": "Продажбите на автомобили в САЩ също спадат през септември"}
{"url": "http://www.cross.bg/pomosht-lineiiki-proekta-1614597.html", "text": "/КРОСС/ „С настоящата доставка броят на новите линейки по проекта вече достигна 82. Нови линейки вече работят на територията на Сандански, Царево, Провадия, Г. Оряховица, Кърджали, Белоградчик и още много други населени места в страната. До края на годината предстои да бъдат доставени още 70 линейки, a oстаналите санитарни автомобили - до предвидените по проекта 400 броя - ще бъдат доставяни поетапно до 2021 г.\" Това заяви министърът на здравеопазването Кирил Ананиев при приемането на още 25 броя линейки, закупени в изпълнение на проект „Подкрепа за развитие на системата за спешна медицинска помощ\".Проект № BG16RFOP001-4.001-0001-С001 „Подкрепа за развитие на системата за спешна медицинска помощ\" е финансиран от Европейския фонд за регионално развитие (ЕФРР), чрез  Оперативна програма „Региони в растеж\" 2014-2020, с общ бюджет 163 897 815,62 лв. и тригодишен срок за изпълнение, до 23.10.2021 г.Към момента Министерството на здравеопазването е сключило три договора за доставка, гаранционно и сервизно обслужване на общо 358 санитарни автомобила, като предстои да бъде обявена нова процедура за 42 високопроходимите линейки, тъй като постъпилите оферти по поръчката не са отговаряли на изискванията. Всички линейки разполагат с най-съвременно медицинско оборудване за оказване на спешна помощ, а гаранционният срок и на колите, и на апаратурата в тях, е 5 години, посочи още министър Ананиев.Големият инвестиционен проект се реализира на територията на цялата страна, като освен закупуването на 400 санитарни автомобила, са предвидени строителство, реконструкция, ремонт, преустройство и подобряване на достъпа в 237 обекта от системата на спешна медицинска помощ (спешните отделения в 34 лечебни заведения за болнична помощ, 27 Центъра за спешна медицинска помощ и разкритите към тях 170 филиали и 6 изнесени екипа). Като отделна дейност по проекта ще бъдат модернизирани и всички помещения в структурите на спешната помощ, като за целта ще бъде осигурено ново оборудване и ново обзавеждане. Това стана ясно още от думите на здравния министър, който допълни, че вече е обявена процедура за извършване на строително-монтажни дейности на спешната помощ на територията на Северен централен район, а скоро ще бъдат публикувани и обществените поръчки за останалите райони на страната.„Чрез реализацията на този проект ще осигурим ефективна здравна инфраструктура и ще гарантираме на всички български граждани равноправен достъп до качествена и навременна медицинска помощ\", беше категоричен Ананиев. Здравният министър благодари на Управляващия орган на Оперативна програма „Региони в растеж\", на екипа по управление на проекта в министерството, както и на ръководителите на центровете за спешна помощ за добрата съвместна работа по реализацията на проекта.  ", "date": "2019.10.03", "title": "Кирил Ананиев: До края на годината ще доставим още 70 линейки в изпълнение на проекта за спешната помощ"}
{"url": "http://www.cross.bg/karnobat-kraii-tira-1614599.html", "text": "/КРОСС/  Тежка катастрофа взе две жертви край Карнобат днес. В участъка след село Вълчин са се сблъскали челно два тира. Единият от тях е с българска, а другият - с турска регистрация. При катастрофата двамата водачи са загинали.Пътната отсечка е затворена до приключване на огледа и изтегляне на катастрофиралите товарни автомобили.Полицията призовава шофьорите да използват обходни маршрути. ", "date": "2019.10.03", "title": "Две жертви след челен сблъсък между 2 тира край Карнобат"}
{"url": "http://www.cross.bg/kyla-maping-berlin-1614598.html", "text": "/КРОСС/ Тази вечер, по случай своя 50-ти рожден ден, 368-метровата телевизионна кула в Берлин ще промени своя облик, като стане сцена на специално разработено 3D мапинг шоу, създадено от българското MP-Studio. Най-високият монумент в Германия празнува половин век от създаването си през 1969 г., което ще бъде отбелзано в дните между 3-6 октомври, като предложи вълнуващо визуално изживяване за жителите и гостите на града.Светлинният спектакъл ще бъде проектиран за първи път тази вечер върху бетонната фасада на телевизионната кула и ще пресъздаде процеса по проектиране, ключови факти от историята на половинвековния монумент и първото излъчване на телевизионен сигнал от него. Сферичната конструкция, която се намира на 248 метра над земята също ще бъде преобразена за рождения ден на сданието. Нейният интериор ще представи историята на телевизионната кула от създаването й до днес, като преплете високотехнологични визуални и звукови ефекти.Българските артисти от MP-Studio трансформират емблематичния монумент за трети път - миналата година именно тяхна продукция спечели първото място за 3D мапинг в специална категория „Нека да създадем по-добро бъдеще\" в рамките на един от най-големите фестивали за светлинно изкуство в света - „Фестивал на светлините\" в Берлин. Българското шоу се класира за финал сред още 18 продукции от 7 държави, а след вот на публиката стана ясен и финалистът - създаденият от родните артисти спектакъл, носещ заглавието \"Потокът\" (The Flow). Две години по-рано - през 2016 г. студиото за първи път получава отличие за свое 3D мапинг шоу, красящо берлинската телевизионна кула.Телевизионната кула в Берлин е проектирана от германския архитект Херман Хенселман и е създадена за 53 месеца. Тя е третата по височина структура в Европейския съюз - след  телевизионните кули в Киев и Рига. ", "date": "2019.10.03", "title": "Българи с поздрав към телевизионната кула в Берлин "}
{"url": "http://www.cross.bg/oruzhie-sezon-bezopasno-1614605.html", "text": "/КРОСС/ На 5 октомври се открива ловният сезон 2019/2020 г. за местен дребен и едър дивеч и груповият лов на дива свиня. По този повод сектор „Контрол на общоопасните средства\" в ГД „Национална полиция\" инициира извършването на инструктажи на ръководителите на дружинките по места от  съответните областни дирекции на МВР и СДВР. Целта е още веднъж да се напомнят мерките за безопасно транспортиране и боравене с оръжие.От извършения анализ сектор КОС-ГДНП извежда най-честите причини за допуснати предишни инциденти:- стрелба по шум или неясно видима цел;- използване на сачми с диаметър над 6 мм по време на групов лов на дива свиня;- неправилно боравене с огнестрелно оръжие - до неговата употреба, то не следва да е заредено, винаги трябва да е насочено в безопасна посока и да е технически изправно;- самоволно напускане на позицията, определена от ръководителя на лова;-  употреба на алкохол и упойващи веществаТова е поводът ГДНП да напомни в началото на новия ловен сезон някои от основните правила за безопасно поведение:Участниците в лова задължително да са екипирани с ленти, шапки или облекло с ярък сигнален цвят;Стриктно да се спазват правилата за безопасност и противопожарните изисквания при провеждането на ловните излети;Стриктен контрол при пренасянето на огнестрелното оръжие, което се осъществява в затворен транспортен куфар или в калъф с поставено заключващо устройство на спусъка и без патрон в патронника. ", "date": "2019.10.03", "title": "МВР с превантивни мерки за безопасно протичане на новия ловен сезон"}
{"url": "http://www.cross.bg/tzenite-sravnenie-ravnishta-1614604.html", "text": "/КРОСС/ „Анализи от предишни години, като например през 2014, както и сега през 2019 показват, че точно по време на избори, се наблюдава един пик на цените нагоре. Сега се получи същото, в края на септември имаше леко повишение, сега леко намаление. Същото се случваше по време на парламентарните избори, което означава, че в момент на избори, очевидно имаме пик на цените.\"Явно, хората се наелектризират, явно има някакво психическо влияние, тъй като пазарни фактори, които да  обуславят поскъпването на храните, няма. При такава силна конкурентна среда, няма как да има резки изменения в ценовите равнища\" - коментира за  Владимир Иванов, председател на Държавната комисия по стоковите борси и тържища.Според него, през последните седмици се наблюдават колебания в цените на храните, които се дължат най-вече в колебанията на цените на зеленчуците. При основните хранителни продукти, сред които са олиото и яйцата, цените на едро са стабилни.    „След колебанията при свинското месо, в момента то се търгува за около 8.70 лв. за кг, което е странно, защото има спад в цената, в сравнение с летния период, заради кризата със заболяването Африканска чума по свинете. Относно варивата - при фасула и ориза, както и при захарта, има стабилитет на цените.При плодовете, в момента има по-ниски равнища, в сравнение с миналата година, почти при цялата гама. Единствено има повишение при кромида и лука с около лев, в сравнение с 2018. Или като цяло, ако от всички 27 продукта, които съставляват „потребителската кошница\", закупим по единица, получаваме сума, в размер на 66 лева, миналата година е била 65 лева, т.е. имаме равнища, почти идентични, в сравнение със същия период на миналата година. Това не е съвсем добре, защото малко инфлация, винаги е здравословна за пазара\" - категоричен е  Владимир Иванов ", "date": "2019.10.03", "title": "Ще поскъпнат ли предизборно цените на храните?"}
{"url": "http://www.cross.bg/danni-lichnite-facebook-1614601.html", "text": "/КРОСС/ Турция глоби Facebook с 1.6 млн. турски лири (282 хил. долара) заради нарушение на законите за защита на личните данни, при което е изтекла информация за почти 300 хил. души, пише Reuters, цитирано от Economic.bg. Днес турската Служба за защита на личните данни (KVKK) обяви, че е наложила глобата, след като 281 хил. турски граждани са установили,че данни за тях, включително имената им, рождените им дати, местоположението им, историята на търсенията и др., са били засегнати от теча на данни през британската компания Cambridge Analytica.Разследването на турския регулатор, довело до санкцията на Facebook, е започнало, тъй като социалната мрежа не го е информирала за грешките в някои от своите приложения. „Службата установи, че не са били предприети необходимите административни и технически мерки, определени от закона, и глоби Facebook за това, че не е осъзнавала своите отговорности по отношение защитата на личните данни\", гласи изявлението на KVKK. Новината идва на фона на съдебното дело в САЩ срещу социалната мрежа, потребителите на която ? търсят отговорност за възможността трети страни (конкретно компанията Cambridge Analytica) да имат достъп до личните им данни. ", "date": "2019.10.03", "title": "Турция глоби Facebook с 280 хил. долара"}
{"url": "http://www.cross.bg/dryzhestva-kevr-dryzhestvata-1614629.html", "text": "/КРОСС/ Със заповед на председателя на КЕВР доц. Иван Иванов експерти на енергийния регулатор започват проверка на готовността на трите електроразпределителни дружества за предстоящия зимен сезон - „ЧЕЗ Разпределение България\" АД, \"Електроразпределение Юг\" ЕАД и „Електроразпределение Север\" АД. Проверката е на основание правомощията на КЕВР съгласно Закона за енергетиката и е част от утвърдения график за извършване на планови проверки през 2019 г. във връзка с изпълнението на лицензионните задължения на енергийните дружества в сектор „Електроенергетика\".Плановите проверки на трите електроразпределителни дружества стартират на 3.10.2109 г. по утвърден график. Инспекциите  включват проверка на място на състоянието на съоръженията в районите, откъдето периодично постъпват сигнали и жалби на потребители за влошено качество на електрическата енергия. От дружествата е изискано в срок до 25.10 т.г. да предоставят в регулатора пълна информация за постъпилите при тях жалби за качеството на доставяната електроенергия за периода 1.01.2018 г - 30.09.2019 г. Данните трябва да включват анализ на  предприетите от дружествата мерки по тези жалби, както и постигнатите резултати. Експертите на КЕВР ще проверяват и до каква степен дружествата - лицензианти са изпълнили дадените им от регулатора задължителни указания по жалбите, свързани с качеството на електрическата енергия.", "date": "2019.10.03", "title": "КЕВР проверява готовността на трите електроразпределителни дружества за зимния сезон"}
{"url": "http://www.cross.bg/semeiistvoto-kiril-todor-1614620.html", "text": "/КРОСС/ Яна и Тодор са щастливо семейство. Разбират се прекрасно, живеят в малко, но добре обзаведено жилище и тръпнат в очакване на първото си дете. Така, на бял свят се появява малкият Кирил. Раждането, обаче, е със секцио, в резултат на което Яна получава панически пристъп. И това, което първоначално изглежда като сбъдната мечта, се превръща в истински кошмар. Месеци наред тя е в депресия. Финансовото състояние на семейството се влошава заради нуждата от лекарства за Яна и всичко необходимо за отглеждането на Кирил. Яна вече няма възможност да плаща здравните си осигуровки и ѝ се налага да ги прекрати. Въпреки трудностите, постепенно състоянието на майката се подобрява и тя започва да се успокоява. Но тогава, съдбата поднася още една изненада - оказва се, че Яна отново е бременна.Ще успеят ли да бъдат добри родители на две деца? Ще им стигнат ли парите? Как ще проследява бременността си? Дали ще има проблеми при самото раждане? Това са само част от въпросите, които измъчват семейството. Напрегнати и съмняващи се в своите способности, двамата се обръщат към експерта от фондация „За Нашите Деца\" Вяра Панайотова. Тя на свой ред веднага свързва семейството със САГБАЛ „Шейново\" в София, където за Яна започва да се грижи екип от специалисти. Направени са всички необходими изследвания, за да е сигурно, че детето е здраво и се развива нормално. Междувременно, Яна и Тодор са подкрепени и материално с дрехи, пюрета и памперси за Кирчо. Така семейството успява да събере пари и Яна да плати здравните си осигуровки.Работата на Вяра с Яна не спира до тук. Опитният експерт оказва важна емоционална подкрепа на майката, за да разсее страховете й около предстоящото раждане - Яна изпитва силни опасения, че може отново да получи панически пристъп. По тази причина с лекарите е договорено, че по време на раждането Яна ще е под пълна упойка, за да бъде избегната тази опасност. Паралелно с това, Вяра консултира семейството и по още един важен въпрос - как двамата да са по-успешни в ролята си на родители. Тя им дава насоки за възпитанието и въвеждането на правила за палавия им син Кирил. И така, дългоочакваният ден настъпва. Раждането преминава добре и на бял свят се появява едно прелестно малко момиченце - Галя. Но след като Яна и Тодор прибират малката си принцеса вкъщи, те се изправят пред нов проблем. Кирил започва да ревнува от сестричката си. Той дори се опитва да я удря, когато родителите не гледат. Това налага Вяра и екипът от професионалисти на фондация „За нашите деца\" да се намесят отново. Те насочват усилията си към това Кирил да приеме по-малката си сестра. И успяват. Малкото момче постепенно преодолява своята ревност, спира да се държи агресивно и се привързва силно към нея.Яна и Тодор вече се чувстват спокойни и уверени в своите родителски умения. А двете им деца растат здрави и щастливи в дом, изпълнен с много уют и любов. Когато в живота на Яна и Тодор се появяват Кирчо и Галя, предизвикателствата са много, но работата им с нашия социален работник Вяра Панайотова, завършва с щастлив край.\n\t\t\t\t\t ", "date": "2019.10.03", "title": "Семейството, което победи своите страхове"}
{"url": "http://www.cross.bg/ycheni-mladi-programata-1614602.html", "text": "/КРОСС/ 41 млади учени от девет научни направления получиха грамоти за успешно изпълнение на проекти по Програмата за подпомагане на млади учени и докторанти на БАН. Отличията се присъждат за постигнати резултати с особено значим научен принос. Церемонията се проведе на 2 октомври в Националния археологически музей, като част от събитията по повод 150-ата годишнина на Българската академия на науките, съобщиха от пресцентъра на БАН. Министерството на образованието и науката осигури за осъществяването на Програмата целева субсидия в размер на два милиона лева. 184 договора бяха сключени през 2017 г. с млади учени с период на изпълнение 18 месеца.Церемонията по награждаването откри председателят на Комисията за млади учени към Общото събрание на БАН проф. Росица Николова. Младите учени имат нужда от добра основа, върху която да градят новите си идеи, а ние се нуждаем от техния критичен поглед, каза проф. Николова.  Тя допълни, че всички финансирани проекти са осъществени успешно, което е затруднило комисията да определи отличените сред тях. Председателят на БАН акад. Юлиан Ревалски определи Програмата като стъпка в правилна посока към задържането на млади хора в науката.Министърът на образованието и науката Красимир Вълчев поздрави отличените с постигнатите резултати и използва възможността да се запознае с постигнатото по проектите. Загубата на млади хора е най-голямата загуба на ресурс за страната ни. Необходимо е да намерим механизъм за по-силна подкрепа на младите учени, като тази програма е само крачка към осигуряването на добри условия за тяхната работа, каза министър Вълчев.Д-р Карекин Есмерян от Института по физика на твърдото тяло и Валентин Воскресенски от Института за етнология и фолклористика с Етнографски музей благодариха за възможността да финансират своите научни изследвания по Програмата за подпомагане на млади учени и докторанти на БАН. Д-р Есмерян разказа, че по неговия проект е закупена специализирана апаратура за изследване на репродуктивния потенциал на човека, което е в пряка връзка с инвитро процедурите. Той призова в навечерието на 150- годишнината на БАН финансирането на българската наука да нарасне значително, което ще стимулира младите хора и ще върне българската наука във времето на акад. Георги Наджаков. ", "date": "2019.10.03", "title": "Млади учени с отличие за успешни проекти"}
{"url": "http://www.cross.bg/altzhaiimer-bulgariya-dementziya-1614625.html", "text": "/КРОСС/ На 5 октомври от 09.00 часа в Южния парк в София сдружение \"Алцхаймер България\" и фондация \"Състрадание Алцхаймер България\" ще се включат с кауза за здравна превенция чрез спорт в редовното съботно 5 км бягане, организирано от \"5kmrun\".„Здравна превенция чрез спорт\" е посланието, с което искаме да отбележим световния ден на болните от Алцхаймер, който е на 21ви септември, съпътстващо  още два дни, посветени от международната общност на физическото и психическо здраве - Международния ден на възрастните хора (1ви октомври) и Световния ден за психичноздраве (10ти октомври). Болестта на Алцхаймер и други форми на деменция е предизвикателството на 21 век за всички страни със застаряващо население, между които е и България. У нас хората с деменция са над 100 000, като половината от тях са с Алцхаймер. Най-малко 5% от хората над 65-годишна възраст страдат от Алцхаймер. Имайки предвид прогресивното застаряване на населението на България (и на цяла Европа), болните от Алцхаймер и други форми на деменции постоянно се увеличава. В Европейския съюз са регистрирани над 7 милиона хора с деменция, като прогнозите са, че броят им ще сеудвои в Западна Европа и утрои в ИзточнаЕвропа.", "date": "2019.10.03", "title": "Да надбягаме деменцията заедно"}
{"url": "http://www.cross.bg/operatzii-rymuniya-spetzialni-1614631.html", "text": "/КРОСС/ Военнослужещи от 68-ма бригада „Специални сили\" завършиха успешно участието си в международното учение „Neptune Strаike 2019\". То се проведе в района на Констанца - Мангалия - Тузла - Капу Мидия, Република Румъния от 16 до 27 септември 2019 г. Участваха формирования от Силите за специални операции на България, Румъния, Гърция, Сърбия. От българска страна това бяха 15 военнослужещи от 1-ви батальон Специални бойни действия на бригада Специални сили. Старши на групата беше майор Борис Василев.По време на учението бяха сформирани многонационални групи за специални операции с цел уеднаквяване на стандартни оперативни процедури, което допринася за повишаване съвместимостта. Проведени бяха тренировки по стрелба с различни видове оръжие, десантиране от вертолет над суша и морска среда, провеждане на парашутни скокове от самолет С-27J „Spartan\" и вертолет IAR 330 „Puma\" на суша и вода, стоварване на бойни плувци от вертолет в морска среда, тренировки на бойни действия в затворени/малки пространства, действия като щурмова група при провеждане на бординг операции, медицинска подготовка и евакуация с автомобил и вертолет.По време на проведения ден за високопоставени гости на полигона в град Мангалия присъстващите дадоха много добра оценка на участващите военнослужещи от формированията на Силите за специални операции на България, Румъния, Гърция и Сърбия. От българска страна учението „Neptune Strаike 2019\" наблюдаваха командирът на Силите за Специални операции бригаден генерал Явор Матеев и заместник-командирът полковник Иван Райков. Демонстрирана беше високата степен на интеграция между Специалните сили на участващите Балкански държави при изпълнение на операция по залавяне и неутрализиране на терористичен лидери. Предложено бе да продължи военното сътрудничество със Силите за специални операции на съседните страни и провеждане на учения с цел споделяне на ресурс и способности, обмен на новости във военната практика. ", "date": "2019.10.03", "title": "Успешно участие на военнослужещи от Специалните сили в международно учение в Румъния"}
{"url": "http://www.cross.bg/ferentzvarosh-macha-lydogoretz-1614584.html", "text": "/КРОСС/ Лудогорец\" гостува на \"Ференцварош\" тази вечер в мач от втория кръг на Лига Европа, като ще се опита да вземе частичен реванш за отпадането от унгарците в Шампионската лига през лятото. През юли съперникът на българите спечели и двата мача от първия кралификационен кръг.\"Орлите\" започнаха впечатляващо участието си в групите на втория по сила европейски клубен турнир. Преди две седмици в Разград те разгромиха руския гранд ЦСКА Москва с 5:1. Българският шампион е в серия от 18 мача без загуба във всички турнири.Последното поражение дойде именно срещу \"Ференцварош\" на 17 юли. \"Лудогорец\" е с шест поредни победи, в които е отбелязал 15 гола и е получил само 2. \"Ференцварош\" също е в добра форма и е без загуба в седем мача. От началото на сезона унгарският шампион загуби само веднъж на своя стадион в мач от квалификациите на Шампионската лига. ", "date": "2019.10.03", "title": "\"Лудогорец\" се изправя срещу \"Ференцварош\"  в Лига Европа"}
{"url": "http://www.cross.bg/kompyutri-kvantovite-izchisleniya-1614585.html", "text": "/КРОСС/ „Гугъл\" заяви, че е създал първия квантов компютър, способен да изчислява и решава проблеми над възможностите на най-мощните днешни суперкомпютри, съобщава БГНЕС. Доклад на изследователите на „Гугъл\", който бе публикуван накратко на сайта на НАСА и след това отстранен, твърди, че техният процесор е в състояние да извърши изчисления в рамките на 3 минути и 20 секунди, за които на най-напредналия класически компютър Summit са били необходими около 10 000 години.Според изследователите, това се нарича „квантово превъзходство\" - когато квантовите компютри извършват изчисления, които преди това са били невъзможни. „Това драматично ускорение на всички известни класически алгоритми дава възможност за експериментална реализация на квантовото превъзходство. Доколкото знаем, този експеримент бележи първото изчисление, което може да се извърши само на квантов процесор\", се казва в доклада. Както бе посочено, системата може да извърши само едно високотехнологично изчисление, но за използването на квантови машини за решаване на практически проблеми все още са нужни много години. Докато прототипите на квантовите компютри могат да изпълняват същите задачи, които правят класическите компютри, само че по-бързо.Докладът на „Boston Consulting Group\" от ноември 2018 г. казва, че те биха могли „да променят играта в областта на криптографията и химията (и по този начин на науката за материалите, селското стопанство и фармацията), особено в областите, свързани с изкуствения интелект и машинно обучение. \" За разлика от основните бинарни елементи на класическите компютри или битове, които представляват или нули, или единици, квантовите битове или кубове могат едновременно да представляват и едното, и другото. Квантовите компютри могат да обработват огромно количество информация наведнъж, докато традиционните компютри трябва да я обработват последователно. „Това е съществен момент, за пръв път някой показва, че квантовите изчисления изцяло могат да надминат класическите изчисления\", заяви Стив Брюърли, основател на квантовия софтуер „Riverlane\" и съветник в правителството на Великобритания по квантовите технологии.  ", "date": "2019.10.03", "title": "\"Гугъл\" с най-бързият компютър в света"}
{"url": "http://www.cross.bg/bagdad-politzeiiski-raneni-1614587.html", "text": "/КРОСС/ Девет души бяха убити, а стотици ранени при протестите в Ирак през последните два дни, предадоха световните агенции. Общо осем демонстранти и един полицай са били застреляни в Багдад и Насирия, южно от столицата, съобщиха представители на властите. Те не уточниха кой е стрелял.Асошиейтед прес съобщи, че полицията е използвала бойни патрони и сълзотворен газ срещу демонстранти.Във вторник бяха убити двама и ранени над 200 човека. Вчера протестите с икономически искания ескалираха въпреки опита на правителството да ги овладее с масирано присъствие на представители на силите за сигурност по улиците. Убити бяха седем и ранени стотици хора.В Багдад властите затвориха отворената за движение през юни Зелена зона, където са разположени основните иракски институции и посолството на САЩ.Правителството на премиера Адел Абдел Махди, което встъпи в длъжност преди близо една година, изглежда избра твърд подход при първия си протестен тест. Това обаче не обезкуражи демонстрантите, които се събраха снощи в Багдад и няколко южни града.3000 души протестираха в големия град в Южен Ирак, Басра. Снощи властите наложиха полицейски част в три южни града - Насирия, Амара и Хила, съобщиха полицейски източници, цитирани от Ройтерс.В Насирия се стигна до престрелки между полицията и демонстранти. Полицията загуби контрол върху ситуацията, което наложи да бъдат разположени войници от елитните чаАнтитерористични сили бяха разположени и на летището на Багдад. Те използваха бойни патрони и сълзотворен газ срещу демонстранти, за да им попречат да проникнат на летището.сти за борба с тероризма.Премиерът Махди обяви, че полицейски час се въвежда и в столицата Багдад, предаде Ройтерс. Мярката ще влезе в сила в 5 ч. (и българско време) тази сутрин и ще остане в сила до ново нареждане. Наложена е пълна забрана за движение на автомобили и хора в Багдад.Иракският премиер каза, че въвеждането на полицейски час в отделните провинции ще зависи от техните губернатори.  ", "date": "2019.10.03", "title": "Девет души убити и стотици ранени при протести в Ирак "}
{"url": "http://www.cross.bg/leva-neotklonenie-obvinyaem-1614588.html", "text": "/КРОСС/ Директорът на дирекция „Местни данъци и такси\" в община Тутракан Алекси Б., който бе задържан с подкуп от 255 лева на работното си място, от днес е с мярка за неотклонение „Задържане под стража\", след като състав на Силистренския окръжен съд уважи искането на Окръжната прокуратура в града. 60-годишнинят мъж бе привлечен като обвиняем за извършено престъпление по член 301, ал. 1 от Наказателния кодекс.Като длъжностно лице той поискал парите от 40-годишния Севгинай А., за да бъде занижена оценката на луксозния му автомобил с цел заплащане на по-малък данък. Гражданинът, предложил и дал подкупа от 255 лева, също е обвиняем. С определение на съда му бе определена мярка за неотклонение „Парична гаранция\" от 5000 лева.В съдебната зала 40-годишният обвиняем се призна за виновен и изрази съжаление за действията си. Той ще отговаря за престъпление по член 304, ал. 1 от НК. Задържането на директора от община Тутракан като получател на подкупа и на гражданина, който го е дал, е станало след продължила близо шест месеца сериозна оперативна работа на ОД на МВР под ръководството на Окръжната прокуратура в Силистра.Определенията на Силистренския окръжен съд, с който са взети мерките за неотклонение на двамата обвиняеми, подлежат на обжалване пред Апелативния съд във Варна.  ", "date": "2019.10.03", "title": "Задържаха директора „Местни данъци и такси\" за подкуп"}
{"url": "http://www.cross.bg/prosto-dzhambazki-kmet-1614591.html", "text": "/КРОСС/  Това обръщение отправи заместник-председателят на ВМРО - БНД и кандидат за кмет на София Ангел Джамбазки по повод изявлението на Sofia Pride във Фейсбук, в което го подкрепят.И да сме наясно - ако и докато съм кмет, никакви „паради\" няма да се провеждат по софийските улици, категоричен е още Джамбазки в своя отговор към организаторите на скандалното шествие.Уважаеми организатори на , парадът ви ще бъде забранен от мен - колкото и да ме подкрепяте. Иначе сърдечно благодаря за изразената от Вас подкрепа, оценявам я високо. Аз съм просто бял, хетеросексуален мъж, данъкоплатец, на изборна позиция, затова отказвам любезно отправената покана.Та понеже сме на избори, да Ви напомня - номерът на бюлетината ми е 34, като си говорим за подкрепа. Но да сме наясно - ако и докато съм кмет, никакви „паради\" няма да се провеждат по софийските улици.Не отричам и уважавам правото Ви на личен избор в личния Ви живот. Но парадът отпада, отсега да се разберем. Та така, имате информиран избор: гласувате за ВМРО, получавате ред и сигурност в града, но личният живот си остава вкъщи. Няма страшно, това е просто любов, нали така?И накрая, просто от любопитство, като специалисти - известни ли са Ви и други свидетелства за обострени и хронични прояви на агресивен старчески хомосексуализъм и латентна гей обсесия, каквито наблюдавахме в национален ефир и дали причината е само системната злоупотреба с алкохол и наркотици? Или просто дългата и последователна политическа травестия си казва думата? Как мислите? Fair enough?Хайде, със здраве и кой каквото прави - под юргана, а не по софийските улици. ", "date": "2019.10.03", "title": "Джамбазки към „София прайд“: Като кмет ще забраня гей парада! "}
{"url": "http://www.cross.bg/radev-nikolaii-plovdiv-1614619.html", "text": "/КРОСС/ „Най-после в Пловдив има достоен кандидат за кмет със знания и натрупан опит както като дългогодишен учител математик и директор на елитна пловдивска гимназия, така и като общински съветник\"- с тези топли думи Николай Радев бе приветстван от пенсионираните учители и директори от града, на организираната от тях среща „Приоритет за нас от левицата е Пловдив да е град на здрави и образовани хора\" - каза в отговор директорът на Английската гимназия.И уточни: „Разликата между мен и другите кандидат-кметове, скъпи колеги, е посоката! Аз и моите съмишленици поставихме на първо място здравето на пловдивчани и запазването на общинското здравеопазване, а не тротоарите, не улиците\". Специално внимание Николай Радев отдели на образователната политика, която през последните години, според него, раздели училищата като нива на подготовка. „Промяна в тази сфера е крайно наложителна. Посоката трябва да е към специалности и професии, които да са високо технологични, като по този начин ежегодно да се възпроизвеждат нови и нови висококвалифицирани кадри, за да се развива бизнесът в града\"- каза още бъдещият кмет от „БСП за България\".Той се спря и на други акценти от платформата „Пловдив на хората\", като тенденцията за безплатни ясли и детски градини, намаляване на данъците и таксите, запазването на културните ценности в древния и вечен град под тепетата. Пловдив ще е на хората при управлението на левицата. Успешният вот с № 56 ще позволи това да бъде реалност - каза в заключение Николай Радев.", "date": "2019.10.03", "title": "Учители ветерани подкрепят Николай Радев"}
{"url": "http://www.cross.bg/botevgrad-razpredelenie-elektrozahranvaneto-1614589.html", "text": "/КРОСС/ Държавният Електроенергиен системен оператор уведоми ЧЕЗ Разпределение за предстоящи ремонтни дейности на 6 октомври. Държавният Електроенергиен системен оператор /ЕСО/ уведоми ЧЕЗ Разпределение България за предстоящо изключване на електрозахранването в общините Правец и Ботевград. Причина за изключването са строително-монтажни работи, свързани с реконструкцията на съоръжения, обезопасяването на които ще засегне три подстанции в региона.Преустановяването на електрозахранването от преносната мрежа на ЕСО ще се извърши на 6 октомври /неделя/, между 14 и 16 часа. Засегнати от ремонтните дейности ще бъдат населените места: Ботевград, Правец, Разлив, Трудовец, Боженица, Брезовдол, Врачеш, Гурково, Краево, Липница, Литаково, Новачене, Осеновлак, Радокина, Рашково, Скравена и Трудовец. ЧЕЗ Разпределение е взела необходимите мерки, така че да неудобствата за клиентите да бъдат сведени до минимум. Компанията информира местните власти на населените места, областната управа, болницата и индустриалната зона в Ботевград, както и по-големите стопански клиенти.", "date": "2019.10.03", "title": "ЕСО изключва електрозахранването в Правец и Ботевград"}
{"url": "http://www.cross.bg/razmer-durzhava-bulgarskata-1614590.html", "text": "/КРОСС/ Делото за „Царските конюшни\" не тръгна днес и бе отложено за 11 октомври. Очаква се тогава да бъдат разпитани свидетели, предаде  БГНЕС.Съдебният процес по делото за Царските конюшни срещу областния управител на Софийска област Веселин Пенев и лицензирания оценител на държавните имоти Юлия Цекова трябваше да стартира на 3 октомври 2019 г.Това реши Специализираният наказателен съд в разпоредително заседание на 20 септември 2019 г. късно следобед.Веселин Пенев ще отговаря за две престъпления. Първото е за умишлена безстопанственост - за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество (престъпление по чл. 219, ал. 3 от НК). А именно, за бюджетни средства на Софийска област и на Българската държава в размер на общо 118 439,20 лева, както и за държавен имот, в резултат на което са настъпили значителни вреди.Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на Българската държава. Чрез транслация на притежаваната от държавата част от собствеността на Царските конюшни в полза на „Евротрансбилд\" ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени - за сумата от общо 658 870 лв. без ДДС, при обща пазарна стойност към същата дата в размер на 10 989 000. От действията му са произлезли вреди за Българската държава в размер на 10 330 130 лв.Юлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София - частна държавна собственост, възложени й от областния управител на област София. От това произтекла щета за Българската държава в размер на 10 330 130 лв.    ", "date": "2019.10.03", "title": "Отлагат делото за Царските конюшни (обновена)"}
{"url": "http://www.cross.bg/voda-sofiiiska-deiinosti-1614593.html", "text": "/КРОСС/ „Софийска вода\" временно ще спре водоснабдяването в жк. „Лев Толстой\" и част от жк. „Надежда 2\" на 4 октомври, съобщават от пресцентъра на дружеството.Във връзка с подмяна на сградно вдопроводно отклонение до бл. 43 в жк. „Лев Толстой\" се налага спиране на водоподаването от 10.00 до 15.00 часа на клиентите на „Софийска вода\", живеещи в района на: жк. „Лев Толстой\"; жк. „Надежда 2\"- района между ул. „Дравски бой\", ул. „Ген. Никола Жеков\", бул. „Рожен\", бул. „Ломско шосе\"; ул. „Република\", ул. „Йордан Хаджиконстантинов Джинот\". При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноски на адрес: ул. „ Йордан Хаджиконстантинов Джинот\" ъгъла с ул. „Република\".Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.10.03", "title": "Временно спират водата в столичните квартали „Лев Толстой“ и част от „Надежда 2“ на 4 октомври"}
{"url": "http://www.cross.bg/magnityd-rihter-tyrtziya-1614592.html", "text": "/КРОСС/ Земетресение с магнитуд 5 по Рихтер е регистрирано в Средиземно море, край бреговете на Западна Турция, предаде БГНЕС. Епицентърът на труса бил на дълбочина 6 км. Усетен е в 7:44 ч. местно време в някои области на Мугла и в съседните провинции.Няма информация за щети или пострадлаи хора. Миналата седмица най-населеният град в южната ни съседка - Истанбул, беше ударен от земетресение с магнитуд 5,8, при което бяха ранени 8 души. ", "date": "2019.10.03", "title": "5 по Рихтер разтърси Турция"}
{"url": "http://www.cross.bg/rasteniya-kanabis-obshto-1614574.html", "text": "/КРОСС/ Съвместна специализирана полицейска операция за противодействие на производството, съхранението и разпространението на наркотични вещества е проведена на 1 и 2 октомври т.г. от криминалисти на ОДМВР-Благоевград и служители на Дирекция Жандармерия\", съобщиха от пресцентъра на МВР.В хода на операцията е задържан 41-годишен мъж от с. Илинденци, криминално проявен. При претърсване в дома му са намерени и иззети близо 57,1 грама сух канабис и електронна везна, по която направения полеви наркотест е отчел следи от канабис. В прилежащ имот, ползван от него, са открити около 12 полусухи канабисови растения с общо тегло около 1,400 кг,  а в близост до къщата -  чувал с около 4,400 кг сух канабис. При съвместните действия в нива в местността Бранището полицаите  намерили засадени 11 растения с общо тегло около 89 кг и приблизително 78 полусухи растения с общо тегло около 20,300 кг, положени да се сушат. След направен полеви тест всички растения са реагирали положително на канабис. Същевременно полицейски служители на РУ-Сандански извършили процесуално-следствени действия в района на местността Дигнен камен, където открили две ниви, засадени с общо 1469 растения, с тегло 11400 кг,  реагирали положително на канабис при извършения полеви наркотест. На други 54 канабисови растения, с общо тегло около 108 кг, попаднали техни колеги от РУ-Петрич при претърсване на нива в обезлесен участък в местността Дурчовец.Ден по-рано служители на РУ-Банско засекли на ул.  \"Георги Бенковски\" в града 22-годишна местна жителка, от която иззели  две полиетиленови пликчета с около 3,22 грама амфетамин. В хода на работата по случая те претърсили и жилището й, където намерили още  3,32 г от същата дрога. Последвало задържането й в полицейския арест. Работата по образуваните по образуваните по случаите досъдебни производства продължава под наблюдението на прокуратурата. ", "date": "2019.10.03", "title": "Над 11 тона канабис са иззети при мащабна акция, проведена на територията на ОДМВР-Благоевград"}
{"url": "http://www.cross.bg/biomasa-otpadutzi-izgaryane-1614579.html", "text": "/КРОСС/ ТЕЦ \"Република\" Перник с намерение да изгаря отпадъци или биомаса. Както е известно, преди около месец екоинспекцията затвори топлоцентралата именно зарадиизгаряне на биомаса без разрешение. Тецът в Перник има две инвестиционни предложения - едното за изгаряне на биомаса - слама и дървен чипс, второто за отпадъци или така наречените RDF. Над 700 души и организации са се обявили срещу тези намерения. Сред тях е и Ивайло Велинов. „Това не означава, че във въздуха нямада се емитират киселини, газове и тежки метали, които се натрупват в околната среда и организма ни и това във времето скъсява живота ни\", Ивайло Велинов, сдружение\"Дишай, Перник\". От топлоцентралата разказват, че ако получат разрешение, ще спестяват над 2 милиона лева на година от такси за въглеродни емисии. Спорединвестиционното предложение на ТЕЦ \"Република\" за изгаряне на отпадъци идеята е тук да се изгаря пластмаса, от вида на пластмасата, от която са направени бутилките за минерална вода. Възможно е да се гори полиетилен, каза изпълнителният директор на теца Любомир Спасов. Според еколозите обаче при изгаряне на биомаса - може да имазавишаване на нивата на фини прахови частици във въздуха. „RDF е с много по-сложен химически състав, отколкото въглищата и биомасата, все пак в него имаме кожихартия, количествата замърсители с много повече. Още повече, че самата инсталация не е пригодена за отпадъци. Филтрите не са пригодени за това\", заяви Ивайло Хлебаров,екологично сдружение \"За Земята\". От теца смятат да инвестират в съоръжения за изгаряне, но не и в подмяна на филтрите. От регионалната екоинспекция и Министерството на околната среда отказаха интервю, но коментираха, че, за да се вземе финално решение, чакат становище от РЗИ. Оттам пък коментират, че очакват доклад за въздействие върху околната среда от екоинспекцията. „Ние сме далистановище да се изготви такъв доклад, дали има, най-вероятно няма, щом искат за втори път да си дадем становище\", заяви Явор Чаушев, директор \"Обществено здраве\" в РЗИ-Перник. Към момента пет теца в страната имат разрешение за изгаряне на биомаса.", "date": "2019.10.03", "title": "ТЕЦ \"Република\" Перник с намерение да изгаря отпадъци или биомаса"}
{"url": "http://www.cross.bg/miliona-zaplati-bolnitzite-1614578.html", "text": "/КРОСС/ След серия протести на медицински сестри, на 10 април правителството издаде постановление, с което отпуска до 50 милиона лева субсидия за болниците. „Около 50 милиона за повишаване на заплатите на медицинските сестри\", заяви тогава министър-председателят Бойко Борисов.А здравният министър Кирил Ананиев добави \"С направеното предложение ще постигнем като цяло заплатите, които са предвидени като начални в колективния трудов договор - 950 лв.\".Средствата обаче така и не стигат до болниците. Причината - месец след като кабинетът одобри субсидията, издаде ново постановление, с което редактира старото. И сумата е намалена от до 50 млн. лв. на до 6 млн. лв. - или повече от 8 пъти. Новата сума е дадена на общински болници, на такива, които оказват психиатрична помощ, и които лекуват пациенти с туберкулоза. От Лекарския съюз твърдят, че не знаят за редакцията.\"Нямам представа какво се е случило, защото в крайна сметка постановлението наистина беше до 50 милиона, разпределени по правилата на наредбата на министъра, заяви пред bTV д-р Иван Маджаров, председател на БЛС. Наредбата определя критериите и реда за субсидиране на лечебните заведения за дейности извън задължителното здравно осигуряване. Съответно по нея не се дават пари на всички, нито пък се дават директно за заплати. Т.е. още в началото е било ясно, че това не е механизъм за пряко увеличение на възнагражденията, казва медицинската сестра Надежда Маргинова.Тя работи в сливенската болница, а в почивките пътува до София, за да продължи да протестира - пред здравното министерство. По думите й, \"Много колеги повярваха, че това ще се случи, защото все пак от такова високо ниво като се направи анонс, трябва да се изпълни\". И въпреки че през май кабинетът редактира решението си, през септември премиерът продължава да твърди, че парите са дадени. \"Ние сме ги пратили тези 50 милиона. Вчера съм се карал на Ананиев къде са 50- те милиона, които дадохме, а те не са 50, а са 86, да се оправдава той къде са\" , коментира на 12 септември министър- председателят Бойко Борисов. Няколко дни по-късно в ефира на \"Тази сутрин\" по bTV здравният министър обясни, че болниците са получили допълнителни пари, а решението за увеличение на заплатите е основно в ръцете на директорите. \"Парите са отишли в лечебното заведение, но, разберете, те отиват на базата на заработката, която са направили. Министърът на здравеопазването не увеличава заплати, министър- председателят не увеличава заплати, ние определяме правилата, по които най- справедливо да се разпределят парите за възнаграждения\" - обясни Ананиев на 18 септември. Отправихме въпросите си към здравното министерство с покана за интервю, оттам отговориха писмено. Обясняват, че заради отпуснатите по рано през февруари 30 милиона лева, лимитът за субсидия към болниците е достигнат. Затова постановлението на кабинета е редактирано и сумата значително намалена. Остава обаче неясно защо тогава първоначално са одобрени допълнителни 50 милиона лева.\"Това беше една лъжа, това беше откровена една лъжа\", коментира медицинската сестра Надежда Маргинова. През май, когато кабинетът редактира постановлението си,Надзорът на Здравната каса взе свое решение - да освободи 50 милиона от резерва си, които да отидат за увеличение на цените на клинични пътеки. Тези пари обаче незаместват обещаните от правителството - категорични са и Лекарският съюз, и членове на Надзора на Касата.", "date": "2019.10.03", "title": "Правителството не отпусна обещаните 50 млн. лв. за заплати на сестрите"}
{"url": "http://www.cross.bg/milko-kmet-kalaiidzhiev-1614581.html", "text": "/КРОСС/ Милко Калайджиев вече официално е в битката за кмет на родния си Свиленград. Готов е и предизборния му плакат. Това съобщи самият той в сутрешния блок на Нова телевизия „Здравей, България\". Певецът сподели, че всичко е започнало на шега. Бяхме седнали на кафе, говорихме си с едни приятели от София. Мина лидерът на ДПС в Свиленград. И един от хората му каза „Няма ли да го приемем Милко за кмет?\". Той ме попита дали искам и аз казах, че искам, сподели изпълнителят.Милко Калайджиев допълни, че е очаквал официално потвърждение за издигането на кандидатурата му за местните избори. Фолкпевецът разказа още, че никога не е бил член на партия, но е имал партийни пристрастия. А неговите съграждани вече го питали дали ще разреши конкретни проблеми. Не мога да обещая неща, които няма да мога да изпълня, коментира той.Нова телевизия „Здравей, България\" ", "date": "2019.10.03", "title": "Милко Калайджиев в надпреварата за кмет на родния си град"}
{"url": "http://www.cross.bg/kmet-seloto-mitzov-1614580.html", "text": "/КРОСС/ Почти месец преди местните избори врачанското село Девене вече си има кмет. Причината е, че Николай Мицов е единственият кандидат за поста и на 27 октомври е достатъчно да се пусне само една валидна бюлетина. Новият му мандат ще бъде четвърти подред, но за първи път пред вота на избирателите се изправя сам, без опоненти. Той не спира да се състезава, макар и със самия себе си.Николай Мицов е роден в Девене, там живее и работи. В края на третия си мандат не бил сигурен, че ще е единственият кандидат за кмет на селото, защото още при първия се наложило да се яви срещу свой близък.  Той се е изправял и срещу повече опоненти, с които обаче си останал приятел. Сега е единствен и дори не смята, че е редно сам да гласува за себе си, макар по закон да се счита избран само с една валидна бюлетина. Мицов е убеден в обичта на съселяните си. Рая и Йордан са млада двойка, която живее в селото - имат работа и искат да останат тук. Затова ще гласуват от уважение към това, което е направил кмета им. Цялото население в село Девене сме много доволни от този кмет. Нямахме беседки, нито паркове, заявиха двамата. Случвало се да има и обтегнати отношения с някои от местните, но и те го подкрепят. Ние сме се карали много и по избори. Няма как да не сме идеални, каза жителят Петър Кръстев. Това обаче било в полза на селото и затова им минавало бързо. Сега го хвалят, че е покрил с баластра всички улици, за да не газят хората кал. Той е запазил и училището. С трима работници възстановява разграбвания повече от 30 години дансинг сред природата и го прави за младежите. Където не стигат кметските пари, Николай Мицов намира дарения. Аз не се срамувам да ида при човек и да му искам 15-20 лв., защото го правим за селото, каза Мицов.Авансово избраният кмет обаче остава критичен сам към себе си. Яд го е, че няма повече хора, които да работят за чистотата на селото. Сред приоритетите е ремонт на църквата, която е дарение от местен човек още в началото на миналия век. Настоява за ремонт на стария водопровод, който създава проблеми. Запланувал е и ремонт на стара сграда, която да стане новото кметство, но няма да чака изборите, защото те за него са само дата.Нова телевизия „Здравей, България\" ", "date": "2019.10.03", "title": "Село във Врачанско с кмет още преди изборите"}
{"url": "http://www.cross.bg/radev-plovdiv-nikolaii-1614582.html", "text": "/КРОСС/ „Пловдив има нужда от социален кмет и управление, което е прозрачно, за да може обществото да има глас при вземането на решенията и контрола при изпълнението им.Целта, която съм си поставил, е Пловдив да бъде град на здрави и образовани хора\". Това заяви кандидатът за кмет на Пловдив от „БСП за България\" Николай Радев пред БТВ. Той акцентира, че на първо място в неговата програма е здравеопазването. „Общинското здравеопазване беше съсипано през последните 8 години и една от моите цели е то да бъде възстановено\", каза Радев. Той обяви, че първата му задача като кмет ще бъде да работи за спасяването на Първа градска болница.Николай Радев подчерта, че проблемът с детските ясли е сериозен и е нужно те да станат безплатни. Като човек, доказал се и в сферата на образованието, той бе категоричен, че пловдивските училища трябва да произвеждат висококвалифицирани кадри. „Искам да изкажа своето отвращение от това, което направи сегашната управа. Тя отказа да постави неравности на пътя пред двете най- големи училища, където 2500 пловдивскидеца се учат - Английската и Руската гимназия\", заяви Радев. Той обясни, че е нарушена комуникацията между гражданите и управата. „Когато се обадят на общинските служби, няма никаква реакция от тяхна страна. Хората не получават съдействие\", каза социалистът. Радев заяви, че е нужно неизменно присъствие на общината в ромските махали, тъй като там има стотици неописани живущи и деца, непосещаващи училище. „Тези гнойни язви в пловдивското образование ще бъдат излекувани\", категоричен бе той.Николай Радев заяви, че при управлението на Пловдив стриктно ще бъдат спазвани приоритетите за развитие на града. „Искаме да се въведе програмен бюджет. Ще има пълна прозрачност на всички обществени поръчки, тъй като там злоупотребите са най-големи. Пловдив се нуждае от прозрачно управление, за да бъде град на хората\", завърши Николай Радев. ", "date": "2019.10.03", "title": "Николай Радев : Пловдив ще бъде град на здрави и образовани хора"}
{"url": "http://www.cross.bg/preystanovena-plovdiv-politziya-1614583.html", "text": "/КРОСС/ Аварията е станала малко след 9 часа. Работата в сектор „Пътна полиция\" в Пловдив е преустановена заради авария в електрозахранването, съобщиха от Областната дирекция на МВР. Поради тази причина е преустановена работата по всички направления на дейност. Очаква се в рамките на деня техническа група от електроразпределителното дружество да предприеме действия по отстраняване на повредата. България", "date": "2019.10.03", "title": "Спряха тока на пътна полиция в Пловдив"}
{"url": "http://www.cross.bg/hora-grypa-litza-1614609.html", "text": "/КРОСС/ Установени са три случая и три опита за имотни измами, има данни за отвличания на възрастни хора и изнудване. Това каза зам. главният прокурор Иван Гешев по време на брифинг във връзка с проведената акция в квартал \"Орландовци\", предаде Агенция \"Фокус\". „Това, което ще ви обясним е досъдебно производство, наблюдавано от Специализираната прокуратура, по което прокурорите от специализираната прокуратура са работили съвместно с оперативните служби на ГДБОП и разследващи полицаи от същата служба. Става въпрос за организирана престъпна група, занимаваща се с това, което вие наричате имотни измами и публично известно определение - имотна мафия.Става въпрос за група лица от български граждани от цигански произход, които се занимават с отнемане на имоти от възрастни хора, които селектират на базата на това дали има данни за тях, че са зависими примерно от алкохол или че имат психични проблеми, които почти нямат роднини и близки хора. Схемата за извършване на тези да ги наречем имотни измами е следната. Зад тази група работят около 4-5 лица, да ги наречем бушони. Тези 4-5 лица в предишен период също са пострадали от дейността на тази група и са им взели имотите и апартаментите и в момента работят за тях за дребни пари. Живеят по фургони, на улицата\",допълни още Гешев. Той посочи, че след като групата локализира възрастни хора и след като ги затвори за определен период от къщата, която е наблизо и ги принуди с физическо и психическо насилие да се съгласят да прехвърлят единствените си последни имоти, да бъдат използвани тези бушони на тяхно име да бъдат прехвърлени имотите. Т.е. те ги използват като подставени лица\", уточни Гешев. Той обясни, че възрастните хора са изхвърлени на улицата, за да се оправят.По думите му това е някакъв сегмент на битовата престъпност. „Това е схема на извършване на престъпление, което е типична и се извършва от лица с нисък социален статус или част от определени общности. Това и типичен бизнес на определен кръг хора. Има няколко групи в София, които се занимават дълги години с такова нещо, с такива престъпления\", допълни още заместник-главният прокурор. Гешев изтъкна, че прокуратурата ще засили работата в този сегмент, защото не е тайна, че съществуват такива групи, които отнемат последните жилища на възрастните хора и ги изхвърлят на улицата, за да оцеляват по начин, който успеят. Зам. главният прокурор уточни, че по това досъдебно производство става дума за три случая. „Отделно три случая са предотвратени от колегите от МВР. Най-вероятно ще стане въпрос и за три опита за имотни измами. Направлението на работа на колегите е организирана престъпна група. Има данни за отвличания и изнудване\", допълни още Гешев. Той допълни, че утре колегите му ще преценят на база събраните доказателства какви обвинения да бъдат повдигнати.", "date": "2019.10.03", "title": "Разкриха организирана престъпна група, занимаваща се с имотни измами"}
{"url": "http://www.cross.bg/dans-transportni-slyzhiteli-1614566.html", "text": "/КРОСС/ Акция на ДАНС и прокуратурата в ДАИ-Пловдив. Агенти и полицаи влязохав офисите на автомобилната администрация и провеждат разпити по сигнал закорупция. По информация на NOVA седем души са арестувани за длъжностнипрестъпления.Спецакцията е започнала с обиски и претърсвания в кабинетите иръководството на ДАИ. Агентите на ДАНС са нахлули в сградата половин час следначалото на работното време, когато всички служители са били по местата си. Наприцела на ДАНС е бил отделът за издаване на транспортни лицензи и разрешителни.Петимата служители, които работят в него заедно с временно изпълняващатадлъжността началник на ДАИ- Пловдив Анна Генова са били отведени за разпит. Навсички служители в ДАИ е било забранено да говорят за акцията.В ДАНС са билипривикани и собственци на транспортни фирми, чиито наказателни постановления сабили отменени. При разпитите е трябвало да обяснят как са мотивирали инспекторитеот ДАИ да отменят съставените им вече актове, така че да не им се отнемалицензът.Отделът за издаване на транспортни лицензи остана затворен през целия ден,без да бъдат предупредени чакащите пред кабинетите граждани.Само преди шестмесеца Окръжната прокуратура в Пловдив и Икономическа полиция отново атакувахаДАИ за начина, по който се извършват транспортните превози в града.", "date": "2019.10.03", "title": "ДАНС влезе в ДАИ-Пловдив"}
{"url": "http://www.cross.bg/medii-radioto-leva-1614559.html", "text": "/КРОСС/Ръководството на БНР ще обжалва наложените глоби от СЕМ за общо 27 000 лева, съобщават от радиото.Припомняме, по-рано днес стана ясно, че Съветът за електронни медии е наложил на БНР санкции в размер на 7000 лева заради нарушаване на индивидуалната лицензия и 20 000 лева за нарушаване на принципа за гарантиране правото на информация.Днес членовете на медийния регулатор обсъдиха проектобюджетите на БНР и БНТ за 2020 г. Те обаче не излязоха със становище, тъй като им е необходима допълнителна информация.Председателят на СЕМ София Владимирова поиска до двете обществени медии да се изпратят писма с искане за повече информация, а след като те бъдат получени от членовете на съвета, генералните директори да бъдат поканени да отговорят на въпроси на съветниците, преди да бъде изготвено окончателното становище на СЕМ по отношение на двата бюджета.Припомняме, в петък изтича срокът, който СЕМ даде на генералния директор на БНР Светослав Костов да си подаде оставката. Още миналата седмица, часове след ултиматума, даден му от съвета, който го избра за директор, Костов заяви, че няма намерение да подава оставка. Причината на скандала между СЕМ и БНР е напрежението в колектива, след отстраняването от ресора й и после връщането й на работа на репортера Силвия Великова, но и заради безпрецедентното спиране на сигнала на Българското национално радио за 5 часа с аргумент техническа профилактика. За спирането бе обвинен служител от техническия състав.От СЕМ сезираха и прокуратурата по случая, а ДАНС, СЕМ и КРС започнаха проверка на радиото по разпореждане на главния прокурор Сотир Цацаров. По-късно бе обявено, че ДАНС е приключила с работата си там. Резултат от прокуратурата все още няма, въпреки че главният прокурор Сотир Цацаров заяви, че не се е налагало профилактика на БНР.Междувременно депутатите сформираха временна анкетна комисия, която обаче според заявките, ще се съсредоточи основно върху финансовото състояние на радиото и натрупването на дългове от страна на обществените медии.  ", "date": "2019.10.03", "title": "БНР ще обжалва глобите от СЕМ"}
{"url": "http://www.cross.bg/subranie-premierut-predlozhenieto-1614567.html", "text": "/КРОСС/ Народното събрание отхвърли предложението на БСП Бойко Борисов да се явява предтях задължително поне веднъж месечно.Депутатите отхвърлиха искането насоциалистите - премиер и вицепремиери да се отчитат пред парламента всяка първасряда от месеца. „Не си мислете, че искаме да виждаме всеки месец премиерът тук,защото ни е много приятно да го слушаме\", коментира Таско Ерменков от БСП. Следкато от гласувалите 164 депутати, \"за\" бяха 68, \"против\" бяха 85, а 11 се въздържаха,предложението не беше прието.„В проекта предлагаме да засилим парламентарнияконтрол. Задължение е на министър-председателя и зам.-министър председателите даотговарят на народните представители. Министър-председателят се е явил едва няколкопъти в Народното събрание от началото на мандата\", заяви заместник-председателят напарламентарната група на БСП Крум Зарков.Макар и в ролята на коалиционенпартньор, от „Атака\" подкрепиха левицата, като използваха темата, за да разкритикуватминистри и вицепремиери от кабинета „Борисов 3\". „Тук на тази трибуна да идват и даотговарят на въпроси самозабравили се министри и вицепрмиери. Да отговарят забезобразията, които вършат\", каза Павел Шопов.От ВОЛЯ защитиха властта, катоотрекоха необходимостта от допълнителен блиц контрол. „Премиерът обича медиите,медиите обичат премиерът и той най-обстойно ни информира по всички злободневнитеми\", коментира лидерът на партията Веселин Марешки.От редиците на ДПС не взехаотношение в дебата. А в предложението на левицата от ГЕРБ видяха користна цел.„Вие искате да се възползвате от високия рейтинг на премиера. И да черпим от него, зада повишим рейтинга на Народното събрание\", каза Даниела Дариткова, председателна парламентарната група на управляващата партия.А днес депутатите въведоха напърво четене санкцията безвъзмезден труд и за административни нарушения. „следкато констатирахме абсолютните безсилия на сегашното наказание именно лишаване отправа да се упражнява дадена професия, публично порицание и глоба. Тъй като глобитезнаем определени общности не ги плащат\", заяви Искрен Веселинов от ВМРО. ", "date": "2019.10.03", "title": "НС отхвърли предложението на БСП премиерът да се явява веднъж месечно в пленарна зала"}
{"url": "http://www.cross.bg/mita-eurbus-trump-1614560.html", "text": "/КРОСС/ Продължаващата вече 15 години разправия „Еърбъс\"-„Боинг\" достигна своята кулминация.Световната търговска организация (СТО) одобри митата на САЩ за 7,5 милиарда долара върху износа на стоки от ЕС заради незаконни субсидии за „Еърбъс\", предаде Спутник.Това получи ответна реакция от ЕС, който заяви, че ще отмъсти за новите мита.ЕС с реципрочни мерки, ако САЩ въведат наказателни мита срещу „Еърбъс\"„Решени сме да следваме положителна програма за търговия със САЩ, но сме готови да защитим категорично нашите интереси, когато и ако е необходимо в рамките на правилата на СТО,\" каза Виле Скинари, министърът на търговията от Финландия, която председателства ЕС ротационно за шест месеца.Миналия месец изпълнителният директор на \"Еърбъс\" предупреди американския президент Доналд Тръмп, че планът му за налагане на мита върху европейския авиационен бизнес може да рикошира върху американската икономика.Администрацията на Тръмп досега игнорира предложението за примирие от Брюксел. ", "date": "2019.10.03", "title": "Световната търговска организация одобри новите мита на САЩ върху стоки от ЕС"}
{"url": "http://www.cross.bg/terziev-gorivata-nova-1614616.html", "text": "/КРОСС/ До Нова година няма причини за поскъпване на горивата. Това заяви председателят на Българската петролна и газова асоциация Живодар Терзиев, предаде БГНЕС. „Смятам, че нито избори, стачки, „жълти жилетки\" и протести на малки производители\" ще доведат до скок на горивата\", категоричен е Терзиев, който участва в семинар в Боровец.Според него най-лошото и притеснителното на световните пазари е минало и не се очакват резки пикове, регистрирани в средата на септември.Терзиев представи пред журналисти графика, според който ценовите пазари се движат плавно и не се виждат резки движения.Припомняме, че на 16 септември цените на петрола се повишиха рекордно след атака срещу две петролни рафинерии в Саудитска Арабия. Американският президент Доналд Тръмп обвини за нападенията Иран и предизвика нови опасения, че военен удар срещу страната е неизбежен.Фючърсите \"Брент\" скочиха с 12 долара в първите минути на търговията - най-големият скок от създаването им през 1988 г. Това е увеличение с 20%, докато западно-тексаският суров петрол скочи с повече от 8 долара или с 15%.Атаката от страна на подкрепяните от Иран йеменски бунтовници хусити срещу двете саудитски рафинерии на държавната „Арамко\", ефективно блокираха 6% от световните доставки на петрол. ", "date": "2019.10.03", "title": "Не се очаква поскъпване на горивата до Нова година"}
{"url": "http://www.cross.bg/lalova-myasto-sekyndi-1614571.html", "text": "/КРОСС/ Българската спринтьорка Ивет Лалова завърши на седмо място във финала на 200 метра на Световното първенство по лека атлетика в Доха, Катар.35-годишната Лалова, която участва на седмото си Световно първенство, не успя да покаже най-доброто от себе си във вчерашния финал, като записа време 22.77 секунди и остана на 32 стотни от най-силното си постижение за сезона. Въпреки това, Ивет Лалова не бе далеч от шестото място, но в крайна сметка бе преборена от Джина Бас и по този начин българката записа седмо място и в третия си финал на Световно първенство.Финалът в Доха бе много силен, като британката Дина Ашър-Смит спечели титлата с национален рекорд от 21.88 секунди, а втора остана Британи Браун от САЩ с най-добро постижение в кариерата си - 22.22. Швейцарката Муджинга Камбунджи се пребори за бронза с резултат 22.51 секунди. ", "date": "2019.10.03", "title": "Ивет Лалова е седма в света на 200 метра"}
{"url": "http://www.cross.bg/leva-yvelichenie-razhodite-1614569.html", "text": "/КРОСС/ Двойно увеличение на учителските заплати и 10-процентен скок на възнагражденията в бюджетния сектор - това предвижда Бюджет 2020, съобщи в сряда финансовият министър Владислав Горанов. „За септември има увеличение на приходите над разходите с около 150 млн. лева. Това увеличава общото повишение на приходите над разходите за деветмесечието до малко над 1,2 млд. лева\", заяви Горaнов. И уточни, че повечето разходи „са струпани в края на годината\". Въпреки това, той очаква бюджетът да се изпълни нормално. &quot;Горе-долу се движим в рамката, която приехме с актуализацията\", каза министърът.Той добави, че все още е рано да се обсъждат детайлите на бюджета за следващата година. Предстоят разговори сотделните министерства. На заседанието си в сряда Министерският съвет одобри увеличение с 500 лева на заплатите на преподавателите, които се включат вНационална програма „Мотивирани учители\" и желаят да работят в училища с проблемни области, включително с ученици, които имат ниски образователни резултати или нисък социален статус. Въпросните учители ще получават идопълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите преподаватели за същия период. Това реши днес Министерският съвет.Програмата разширява възможностите за включване на специалисти в едногодишните обучения запридобиване на професионална квалификация „учител\" за всеки един от учебните предмети - математика, информатика и информационни технологии, чужди езици,биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър\" освенспециалисти със степен „магистър\". ", "date": "2019.10.03", "title": "Двойно скачат учителските заплати, с 10% - в бюджетния сектор"}
{"url": "http://www.cross.bg/elektroenergiya-dryzhestvoto-razpredelenie-1614570.html", "text": "/КРОСС/ Незаконно ползване на електроенергия в промишлени количества са установили от ЧЕЗ Разпределение при проверка в Плевен, съобщиха от пресцентъра на ЧЕЗ. При проверката, направена на 25 септември, екип на дружеството е открил незаконно прекъсната електропроводна линия средно напрежение и присъединен трансформаторен пост, скрит в едно от халетата на проверявания обект. Проверката е направена съвместно с представители на МВР, които са извършили процесуално- следствени действия на място. По информация от присъстващи, обектът се използва за производство и пакетиране на готова продукция.По предварителни изчисления загубите са в размер на 200 000 киловатчаса месечно. Количеството електроенергия е достатъчно за захранването на 1000 средностатистически домакинства. Това е една от най-мащабните кражби от един обект, установявани от дружеството.От ЧЕЗ Разпределение информират, че използват комплекс от високоефективни методи за установяване на кражби на електроенергия, в резултат на което, при проверка, сепостига пълна разкриваемост на незаконното потребление на ток. Въведените наскоро специални стикери върху електромерите, работата с рефлектометри, които даватинформация за директни присъединявани под земята, отчитането по райони чрез балансови електромери, лабораторните коли и др. са предпоставка за успеваемост на акциите за разкриване на кражбите.С настъпване на есенно-зимния сезон и увеличаването на консумацията на електроенергия проверките ще зачестят, предупреждават от дружеството. ", "date": "2019.10.03", "title": "Ток за 1000 домакинства откраднаха в Плевен"}
{"url": "http://www.cross.bg/plovdiv-yredi-pechki-1614572.html", "text": "/КРОСС/ Цели 52 дни с превишение на фините прахови частици в района на Пловдив са измерени от станцията на екоинспекцията в Каменица през миналия отоплителен сезон. А другият пункт - в район „Тракия\", е отчел 68 дни. Според община Пловдив причината за мръсния въздух е отоплението с печки тип Чудо. Те трябва да бъдат подменени с по-екологични уреди. За това ще бъдат отпуснати 14 млн. лв. по Оперативна програма „Околна среда\". До този момент интересът е слаб. Едва около 500 души са подали заявление в общината, че искат да заменят старите си печки. Други се притесняват от високите сметки за ток.С предвидените средства ще могат да се сменят уредите на около 3000 домакинства. Сметките за ток и газ ще се плащат от собствениците. Те ще подлежат и на проверка дали използват новите отоплителни уреди. Климатици и пелетни камини ще се дават обаче само на хора в санирани жилищни сгради. Незаконните постройки в Шекер махала не отговарят на условията, а живеещите в тях признават, че през зимата горят в печките си всякакви боклуци. И тази есен обаче най-вероятно няма да има подобрение на въздуха в Пловдив, защото екологичните уреди ще се дават най-рано през есента на 2020 година.БТВ, „Тази сутрин\" ", "date": "2019.10.03", "title": "Отчетоха превишение на финните прахови частици във въздуха над Пловдив"}
{"url": "http://www.cross.bg/varna-klisarova-grada-1614573.html", "text": "/КРОСС/ \"Участвам в битката за кмет на Варна, защото съм родена и израснала тук, във Варна е и семейството ми, затова трябва да променя града, за да останат и внуците ми тук\". Това заяви кандидатът за кмет на Варна издигнат от БСП проф. Анелия Клисарова пред Нова телевизия. Тя добави, че  има силна визия за Варна и тя е нейната кауза. Инвестиции, иновации, и развиване на промишлеността са задължителни, но те са свързани собразованието. Без дуалната система и развитието на потенциала на младите хора няма как промените да се случат\", коментира Клисарова. Тя каза още, че трябва да се помисли за жилищните блокове, междублоковите пространства и зелените пространства в града, защото те са част от работата на общината.\"Развитието на здравеопазването е изключително важно и ако съм кмет, Варна ще има детска болница и втори спешен център вАспарухово\", категорична бе Анелия Клисарова. Тя добави, че изграждането на спешен център в кв.Аспарухово е изключително важно, защото така ще се гарантира достъпът до навременна помощ на хората. \"Има квартали, които нямат канализация и няма визия за тяхното застрояване и развитие. Трябва да се реши къде в града ще се оставят зелените пространства и няма да се застроява. Да се обърне внимание на ежедневните проблеми -  чистотата в града, обособяването на паркинги, състоянието на тротоарите, здравословното хранене на децата в детските градини и много други\", коментира още Анелия Клисарова.", "date": "2019.10.03", "title": "Анелия Клисарова: Инвестиции, иновации, здравеопазване и инфраструктура са приоритетите за Варна"}
{"url": "http://www.cross.bg/drygite-dnes-iskat-1614555.html", "text": "/КРОСС/ „Прави днес това, което другите не искат и утре ще живееш така, както другите не могат.\"Джаред Лето", "date": "2019.10.03", "title": "Прави днес това, което другите не искат"}
{"url": "http://www.cross.bg/chasa-sega-monitor-1614563.html", "text": "/КРОСС/ Водещи заглавия на първите страници в. 24 часа - Есенен вирус плъзна в София, Стара Загора и Пловдивв. Монитор -  10 училища на година стягат куфарите за вузове в чужбинав. Монитор -  Край на БГ паспортите за чужденци срещу пари в акциив. Монитор - Подаваме данъчни декларации без служебни бележкив. Сега - По 100 души на ден се опитваш да влязат нелегално у нас от Гърцияв. Сега - Кабинетът е раздал извънредно над половин милиард левав. Телеграф -  Липсват 1500 студентив. Труд -  25 дни арест за системни нарушители на законав. Труд -  Затягат плащането на ДДС за сделки с имоти Водещи заглавия на вътрешните страници в. 24 часа -  БНТ затвори за Сидеров след скандал в ефирв. 24 часа -  Правят био технологичен парк в София за здравни и фармацевтични изследванияв. 24 часа - Вандали счупили за 3 дни 15 автомобила на ток от проект на Прокопиев и ги катастрофиралив. 24 часа - Горанов: Вдигаме заплатите с 10% догодина, растат и на учителитев. Монитор -  За първи път у нас - безплатни ваксини срещу грип за пенсионерив. Сега - Още 10 дни МОН ще търси учители за проблемни районив. Сега - Мудната администрация бави с месеци строежа на нови жилищав. Телеграф - Декларираме даренията в НАП Водещи интервюта в. 24 часа - Иван Панайотов, кандидат на ГЕРБ за кмет на Пазарджик: На 27 октомври избираме да продължим със застоя или да включим на скорост и Пазарджик да стигне там, където му е мястотов. 24 часа  - Александър Андреев: Кандидат за съветник трябва да има 7 % от вота за листата, за да я размести. Пренареждането ще бъде по-лесно в малките градове и по-трудно в големите.в. 24 часа - Вече съм го правил -искам да продължа напред за Пловдивв. Монитор - Проф. Георги Рачев, климатолог: \"Климатичните промени са факт, но апокалипсис няма да има\"в. Телеграф - Архимандрит Вартоломей, игумен на атонския манастир Есфигмен: Горд съм, че книгата ми излиза първо на българскив. Труд -  Проф. Иво Петров, национален консултант по кардиология, пред „Труд\": Съгласих се да вляза в листата заради Фандъкова Водещи анализи в. 24 часа  - 4 неща, важни за позицията ни към Скопиев. Монитор -Митът „На мен няма да ми се случив. Сега - Стигне ли се до Пеевски, всичко е омертав. Сега - БСП ще се чуди цяла кампания: Наша ли е Мая?в. Сега -Новият закон личната помощ върви към нови проблемив. Телеграф - Пеевски и абсурдите на чолак журналистикатав. Труд - Съсипалият Витоша щял да я възкресявав. Труд -Още за комисията, която превърнаха в боксова круша  ", "date": "2019.10.03", "title": "Преглед на печата за 3 октомври"}
{"url": "http://www.cross.bg/temi-i-gosti-v-sytreshnite-blokove-na-televiziite-na-oktomvri-godina-1614561.html", "text": "/КРОСС/ БНТ, „Сутрешен блок\"Тема: След скандала в \"Референдум\" - председателят на СЕМ София ВладимироваТема: Седмица след старта - какъв е тонът на предизборната кампания?Тема: Северна Македония по пътя към Европейския съюз - ще я спънат ли историческитеспорове с България?Тема: Печели или губи президентът Тръмп от идеята за импийчмънт?БТВ, \"Тази сутрин\"Тема: Предизборно студио от ПровдивНова телевизия, „Здравей България\"Тема: Волен Сидеров се вихри в телевизионно студио. Провокация или изпускане на нерви?Коментират Валерия Велева и Харалан Александров.Тема: Условна присъда след опит за убийство. Говори бащата на момчето, наръгано от свойсъученик.Тема: Нов тип обири в дома ни. Може ли крадците да влязат в апартамента ни чрез собственияни ключ? Темата в „На твоя страна\".Тема: Защо Милко Калайджиев влиза в кметската надпревара? И как ще се бори за гласовете вСвиленград.Тема: Измамница прикрита като инкасатор? Как мнима служителка на ВиК измами хора вМонтана?Тема: Спасение и завръщане в \"Откраднат живот: Кръвни връзки\". ", "date": "2019.10.03", "title": "Теми и гости в сутрешните блокове на телевизиите на 03 октомври 2019 година"}
{"url": "http://www.cross.bg/dionisiii-atina-apostol-1614557.html", "text": "/КРОСС/ В свещената книга \"Деяния на светите апостоли\", написана от св. апостол и евангелист Лука, се говори между другото и за проповедта на св. апостол Павел в Атина (17:15). В тоя старинен град, прочут със своите философи и добре уредени училища, апостолът обърнал внимание на един жертвеник, на който било написано: \"Незнайному Богу\".На голямо събрание от най-знатни и учени атиняни в Ареопага апостолът на народите обявил, че дошъл при тях да проповядва за Оня Бог, Когото атиняни, без да знаят, почитат, Който създал целия свят и дава на всички живот, дихание, всичко. Той обяснил на своите слушатели разликата между Тоя вездесъщ и всемогъщ Бог и бездушните идоли, на които те се покланяли. Той им говорил също за възкресението на Оня, който проповядвал покаяние и живот, и Който ще дойде да съди вселената.Голяма част от атиняните се отнесла недоверчиво към това ново учение. Но между слушателите имало и такива, които повярвали на думите на светия апостол и се обърнали към Христа Господа. Между тях бил и Дионисий, член на Ареопага, т.е. на върховния съвет в Атина.Св. Дионисий Ареопагит. Стенопис от Теофан Грек. Източник: peinture.video-du-net.frНа млади години Дионисий живял дълго в Египет. Той бил там по време на кръсната смърт на Спасителя. На Голгота Господ Иисус изрекъл думите \"свърши се\" и издъхнал. Тъмнина обгърнала земята. Мрак обхванал Египет. Дионисий, както говори преданието, изтръпнал от ужас пред тоя мрак и извикал:- Или светът се свършва, или Бог, неговият Създател, страда!След проповедта на ап. Павел в Атина сърцето на Дионисий се разтворило да приеме в себе си вярата в истинския Бог. Но той не се кръстил веднага.Като излизал от Атина, апостол Павел срещнал сляп човек. С ръката си направил кръст над него и човекът прогледнал. Като го видял радостен, апостолът му поръчал да отиде при Дионисий и да му припомни за неговото желание да стане член на Христовата църква.Чудесното изцеление на слепия човек убедило още повече Дионисий в истинността на християнската вяра. И той приел кръщение с целия си дом.След това оставил семейството си и тръгнал с апостола като станал негов ученик и сподвижник. В продължение на три години той бил неотлъчно с него, като непосредствено от него изучавал словото Божие.Той видял и другите апостоли и заедно с тях бил в Гетсимания при Успението на пречистата Божия Майка.Скоро след това апостол Павел го въздигнал в сан епископ и го изпратил да проповядва в Атина. Като атински епископ Дионисий се заклел да устрои в тая част на света Божията църква.В Атина по-късно той узнал за мъченическата смърт на своя учител и сам не много след това дал живота си за вярата.На св. свещеномъченик Дионисий Ареопагит се приписва съчинението \"За небесната йерархия\". В това съчинение се говори за ангелските чинове. На този апостолски мъж се приписва също книгата за Божиите имена и тайнственото богословие. Той дава сведения за чудната смърт на Божията Майка.Житие на св. преподобни Георги ХозевитPhoto: Florin D., orthphoto.netИменитият отшелник и чудотворец преп. Георги се родил на остров Кипър през втората половина на VІ век. Той последвал брата си Хераклид в лаврата Каламон (Тръстикова) на река Йордан, но понеже бил твърде млад, изпратили го в Хозевския манастир* при Йерусалим. Там с молитва излекувал изсъхналата ръка на своя игумен и отново се завърнал в Каламон, където водил строг монашески живот заедно със своя брат и извършил големи чудеса, между които и възкресението на един мъртвец. След смъртта на игумена той отново отишъл в Хозева, гдето също просиял с много чудеса. При превземането на Йерусалим от персите на 19 май 614 г. бил взет в плен, но след това го освободили.Преподобни Георги Хозевит починал в 625 година. Неговият ученик Антоний написал неговото житие. Тази простичка животопис представлява голяма ценност като извор на сведения за живота на монашеството с точни описания на палестинските манастири с редки топографически и летописни сведения. ", "date": "2019.10.03", "title": "Св. свщмчк Дионисий Ареопагит. Преп. Йоан Хозевит"}
{"url": "http://www.cross.bg/nachalnik-bivsh-depytat-1614556.html", "text": "/КРОСС/ Проф. д-р Вихра Миланова, началник на Клиниката по психиатрия в Александровска болницаВладимир Николов, бивш волейболистЕвгения Алексиева, депутат от ГЕРБ в 44-отоНС Йоанис Партениотис, вицепрезидент на КТ \"Подкрепа\"Кирчо Карагьозов, бивш депутат от БСПКонстантин (Косьо) Марков, музикантД-р Станимира Кодинова, началник отделение по урология в УМБАЛ „Пълмед\"Цветан Марангозов, писател и драматург ", "date": "2019.10.03", "title": "Родени на 3 октомври"}
{"url": "http://www.cross.bg/stava-pridobiva-mogadishy-1614558.html", "text": "/КРОСС/  42 пр.н.е. - Битка при Филипи: Триумвирите Марк Антоний и Октавиан Август водят решителна битка с войската на убийците на Цезар - Марк Юний Брут и Касий.1868 г. - Хуан Прим става министър-председател на Испания.1918 г. - Първа световна война: Цар Фердинанд I абдикира в полза на сина си Борис III и напуска завинаги България.1929 г. - Кралството на сърби, хървати и словенци е преименувано на Кралство Югославия.1932 г. - Ирак придобива независимост от Великобритания.1941 г. - Състои се премиерата на американския криминален филм Малтийският сокол.1942 г. - Вернер фон Браун заедно с други сътрудници на немския изследователски реактивен център в Пенемюнде (Германия) пуска успешно първата в света балистична ракета - Фау-2.1944 г. - Футбол Клуб 1913 се обединява с Раковски под името Раковски ФК.1952 г. - Обединеното кралство провежда Операция Ураган, при която успешно изпробва първата си атомна бомба.1960 г. - Нигерия придобива независимост от Великобритания.1962 г. - Програма Мъркюри: Изстрелян е космическия кораб Мъркюри 8 с астронавта Уоли Шира на борда, който прави шест орбити около Земята за осем часа.1985 г. - Космическата совалка Атлантис прави първият си полет.1990 г. - Влиза в сила договора за повторно обединение на Германия: Германската демократична република престава да съществува и нейната територия става част от Федерална република Германия. Източногерманците стават част от Европейската общност, която по-късно става Европейски съюз.1993 г. - Битката за Могадишу: В опит да заловят високопоставени лица от организацията на военния диктатор Мохамед Фара Айдид в Могадишу (Сомалия), 18 американски войници и около 1000 сомалийски цивилни бойци са убити в тежка престрелка. ", "date": "2019.10.03", "title": "3 октомври в историята"}
{"url": "http://www.cross.bg/chasa-zala-proekt-1614562.html", "text": "/КРОСС/ Виена.Президентът Румен Радев е на официално посещение в Австрия.***София.От 09.00 часа ще се проведе заседание на Народното събрание.***София.От 10.00 часа на бул. „Княгиня Мария Луиза\" 58, ет. 3, зала „Корал\", Столична общинаорганизира откриваща пресконференция по проект за създаване на 5 нови социални услуги.***София.От 10.00 часа, в двора на УМБАЛ „Александровска\" (входът от бул. „Пенчо Славейков\", следбариерата вдясно), министърът на здравеопазването Кирил Ананиев ще връчи ключовете на 25нови линейки, закупени в изпълнение на проект № BG16RFOP001-4.001-0001-С001 „Подкрепаза развитие на системата за спешна медицинска помощ\".***София.От 13.00 часа в сградата на „Булгартрансгаз\" ЕАД в жк. „Люлин 2\" на бул. „Панчо Владигеров\"66, в присъствието на министъра на енергетиката Теменужка Петкова и на изпълнителниядиректор на „Булгартрансгаз\" ЕАД Владимир Малинов ще бъде подписан договор заизграждане на компресорните станции „Нова Провадия\" и „Расово\".***София.От 14.00 часа ще се проведе редовен брифинг на Централната избирателна комисия.***София.От 15.30 часа в сградата на НКЖИ ще се подпише договор за изграждане на железопътнаталиния Пловдив - Бургас.***Благоевград.От 10:30 часа в Конферентна зала на Областната администрация ще се проведепресконференция на тема: „Трансгранично планиране и инфраструктурни мерки за защита отнаводнения - Flood Protection\".***Варна.От 16.00 часа Сдружение \"Няма невъзможни неща\" ще представи в клуба си на ул. ген. РадкоДимитриев 7А уменията на младежи с ментални затруднения и увреждания в трудова среда.***Варна.От 18.00 часа в зала „Пресцентър\" на Фестивален и конгресен център ще се състоиофициалното представяне на кандидатите на Коалиция \"Демократична България\" за кмет иобщински съветници на Варна***Шумен.От 11.00 часа на артилерийско-стрелкови полигон „Марково\" ще се проведат демонстративнистрелби.Местни избори 2019:***Кюстендил.От 13.00 часа в залата на читалище „Братство\" ще бъдат представени кандидатите за местнитеизбори от „Коалиция ГЕРБ, СДС, ВМРО-Българско национално движение, Движение Българияна гражданите, Земеделски народен съюз, Обединени земеделци\".***Плевен.От 18:00 часа Арт Център в градската градина ПП АБВ ще представи кандидата за кмет и листатаза общински съветници. ", "date": "2019.10.03", "title": "Предстоящи събития в страната за 03.10.2019 г."}
{"url": "http://www.cross.bg/polfriiiman-nyama-iskaneto-1614564.html", "text": "/КРОСС/ Софийският градски съд остави без разглеждане молбата, подадена отзащитника на Джок Полфрийман - Калин Ангелов, с която се иска да бъде отмененамярката „Забрана за напускане пределите на Република България\".Според магистратитеслед като през 2008 година има издадена присъда по отношение на австралийскиягражданин, то по закон той няма как да напусне България, защото трябва да изтърпинаказанието си. Това води до отпадане, по силата на закона, и на самата забранителнамярка, се казва в мотивите на съда. В противен случай ще се получи правен абсурд.Магистратите приемат още, че заради нормативните разпоредби няма как да сезанимаят с искането на защитата, което е уредено с произнасянето наприсъдата.Същевременно Административният съд в София отхвърли искането наПолфрийман да бъде незабавно освободен от центъра за временно настаняване начужденци в Бусманци. До делото се е стигнало отново след жалба на адвоката наавстралиеца. С нея той настоява директорът на дирекция „Миграция\" на МВР веднагада освободи Полфрийман. Според съда престоят на осъдения за убийство в центъра вБусманци се основава на Закона на чужденците. Полфрийман и адвокатът му могат даоспорят решението пред Върховния административен съд.", "date": "2019.10.03", "title": "Полфрийман няма забрана да напуска страната, но не го освобождават от Бусманци"}
{"url": "http://www.cross.bg/siderov-predavaneto-volen-1614565.html", "text": "/КРОСС/ Политическа и медийна буря заради скандал с лидера на „Атака\" Волен Сидеров внационален ефир. До бурните реакции се стигна при участие на Сидеров в предаванетона БНТ „Референдум\". Скандалът завърши с опит на полицията да изведат депутата отстудиото на обществената телевизия. А Съветът за електронни медии сезира ЦИК заслучая. СЕМ се зае извънредно със скандала, станал в ефира на БНТ. При участието ситам лидерът на „Атака\" и кандидат за кмет на София Волен Сидеров първо наруширегламента, а след това нападна своя конкурент за поста Ангел Джамбазки, с твърденияза нестандартна сексуална ориентация. Наложи се намесата на полиция, коятотрябваше да изведе Сидеров от ефир. От СЕМ определиха поведението на депутатакато недопустимо. А ЦИК обяви, че ще го глоби с между 2000 и 5000 лева.Осъдителни оценки дадоха и коалиционните партньори от ГЕРБ, както и лидерът наВМРО Красимир Каракачанов. От другите политически сили отказаха да коментират,„за да не правят реклама на „Атака\"\". Ръководството на БНТ излезе спозиция:&quot;Ръководството на БНТ заклеймява грубото незачитане на подписаното междуЦИК, БНТ и политическите партии споразумение от лидера на &quot;Атака&quot; Волен Сидеров.Държанието му в предаването &quot;Референдум&quot; от 01.10.2019г. беше възмутително инакърни достойнството на водещата на предаването Добрина Чешмеджиева и на всичкиработещи в БНТ. Ръководството на БНТ декларира, че застава зад ДобринаЧешмеджиева и зад нейните действия по време на предаването. Ние смятаме, чеповедението, което демонстрира г-н Сидеров, беше низко, това беше демонстрация набезнаказаност и липса на уважение към БНТ, каквато депутатският имунитет не мудава. Недопустимо е използването на ефира на обществената телевизия и употребата наезик на омразата, на думи, които очернят политически опоненти. Никога в 10-годишната история на предаването &quot;Референдум&quot; не е имало такова шокиращоповедение на участник.Припомняме, че участието в предаването &quot;Референдум&quot; на01.10.2019 г. на г-н Сидеров е в качеството му на председател на ПП &quot;Атака &quot;иръководител на предизборния щаб. Заради това отношение БНТ ще предложи на ЦИК иСЕМ да изключат от споразумението ПП \"Атака\" и тя да няма безплатни и платениучастия в БНТ. Надяваме се също и политиците в НС да се дистанцират от поведениетона Волен Сидеров&quot;, се казва в позицията.„Искали сме да дадем равна възможност навсички участници да говорим за местните избори. Нека да прехвърчат искри, но нека дане се стига до език на омразата, обидни квалификации\", заяви пред NOVA ДобринаЧешмеджиева.„Мисля, че ще бъде достойно, ако той оцени своята постъпка такавакаквато е и поднесе извиненията си. Ако реши да води дела, ние сме готови за дела.Няма да отстъпя от позицията си, няма да влезе такъв човек в БНТ, докато аз съмгенерален директор, защото няма да допусна така да мачка журналисти\", заяви ЕмилКошлуков. ", "date": "2019.10.03", "title": "След скандал в ефир: БНТ заклейми поведението на Сидеров, той се кани да съди медията"}
{"url": "http://www.cross.bg/gradysa-obyad-dnes-1614586.html", "text": "/КРОСС/  Днес ще настъпи истинската есен. До обяд ще бъде слънчево и тихо. След това, в часовете до вечерта, облачността ще стане значителна, а в Западна България ще завали. Температурите днес все още ще бъдат в интервала 25-30 градуса. По-топло ще е в източната половина на страната, където термометрите ще достигнат дори 31-32 градуса. Вятърът от северозапад ще се усилва днес в хода на деня и след обяд неговата скорост ще достига 50-60 километра в час в някои райони на Дунавската равнина. В 6 области е в сила жълт код за силни пориви на вятъра.През нощта и утре валежите постепенно ще обхванат цялата страна. Очакваме по-значителни валежни количества в централна Южна и в Източна България. За 24 часа там ще паднат до 50 литра на квадратен метър дъжд. В планинските райони и повече. Температурите утре ще са значително по-ниски - от 12 градуса в района на София до максимум 22 в района на Бургас.В планините очакваме също захлаждане със значителни валежи в следващите 48 часа. Днес до обяд ще е слънчево. След обяд обаче ще завали и ще прегърми. Вятърът ще е опасно силен, температурите ще паднат. По най-високите места в Рила и Пирин ще прехвърчи и сняг. Черноморието днес ще остане в плен на слънчевото време. Именно на изток днес се очакваме най-високите температури - до 31-32 градуса. Утре обаче и по крайбрежието ще превали, а температурите ще паднат с 5-10 градуса.Застудяването е резултат от студен атмосферен фронт, който преминава над Балканите с валежи, ниски температури и силни пориви на вятъра. Още в събота от запад на изток валежите ще спрат, а облачността за кратко ще се разкъса. Времето обаче ще остане есенно, мъгливо и прохладно с дневни температури между 16 и 18 градуса. ", "date": "2019.10.03", "title": "Идва застудяване"}
{"url": "http://www.cross.bg/todorov-momche-bulgariya-1614575.html", "text": "/КРОСС/ 16-годишният  Даниал Берквейди, който преди малко повече от година наръга свой съученик получи 2 години лишаване от свобода, но условно. Инцидентът стана на 26 юли 2018 година след спор между двете момчета. Малко след нападението във Facebook се появи клипче, на което Даниaл обяснява как е намушкал жертвата.В училище винаги има търкания между децата, но хората трябва да ги възпитават. Търканията бяха туширани в училище, но Кристиян получи заплашително писмо от нападателя, дори да не е комуникирал с него, каза за сутрешния блок на Нова телевизия  „Здравей, България\" бащата на наръганото момче - Кристиян Димитров. Той допълни, че синът му множество наранявания - белези на врата, китката и корема. По думите му Кристиян ще живее с психическа травма за цял живот. Не знаем дали това нараняване на панкреаса няма да има отражение за в бъдеще, а е едва 17-годишен. От медиите разбираме за присъдата, каза още бащата на потърпевшото момче.Адвокатът Георги Тодоров обясни, че родителите не са доволни от присъдата. Доколкото разбрахме от медиите тя е 2 години лишаване от свободата, която беше отложена за срок от 3, т.е., условно. Родителите не бяха допуснати да участват в процеса, а делото се разгледа при закрити врати. Нямахме никакво участие, заяви Тодоров. Според адвоката протестът е единственият шанс за справедливост. Прокурорът може да подаде протест, който да изпрати делото в следващата инстанция. Ние сме лишени от възможността да подадем жалба, обясни той. Родителите на пострадалото момче обаче смята, че условната присъдата не е присъда. Тя трябва да е адекватна, за да се разбере детето, че има наказуемост. Не сме получили извинения от Даниал. Явно той чувства, че всичко е наред. Знаем, че родителите са му иранци с бизнес в България, завърши Тодоров.Нова телевизия „Здравей, България\" ", "date": "2019.10.03", "title": "Условна присъда след опит за убийство"}
{"url": "http://www.cross.bg/ezik-bulgarski-detzata-1614577.html", "text": "/КРОСС/ Стремително расте броят на първокласниците, за които българският не емайчин език. През тази учебна година това се отнася за всяко трето дете у нас, обявиминистърът на образованието и науката Красимир Вълчев, в началото на първия срок.Според тези данни от общо 60 000 първокласници, около 20 000 трудно или почти неговорят български език. За сравнение, през 2017 година броят на децата с друг майчинезик, различен от българския, е бил под една четвърт от общия брой първокласници.Невладеенето на български език е основна причина за отпадане от образователната система. Въпреки действащия механизъм за обхват на учениците, през миналата година от училище са отпаднали 5000 деца. 105 са първокласниците в 75-о основно училище „Тодор Каблешков\" в столичния квартал „Факултета\". За 100% от тях обаче майчиният език не е български. Как се справят учителите там? Елена Иванчева е учител в 75-оосновно училище „Тодор Каблешков\" от 23 години. Сега е доволна от учениците си, но в началото срещала трудности с тях. „Имаше деца, които не знаеха български и беше трудно. Не пишат домашни, родителите рядко се сещат да проверят в чантата, че детето трябва да си научи уроците за следващия ден\", обясни Елена Иванчева. Учителите тук не крият, че в началото на учебната година усилията им са насочени предимно в това да говорят с учениците си на един език. „Тези, които са предпочитали вкъщи да говорят на майчин език - естествено с тях повече трябва да се работи, защото те разполагат с малко по-ограничен речник и не винаги успяват да разберат това, което им казва учителят\", каза зам.-директорът Галина Димова. Неразбирането на български често е причина децата да отпаднат от училище. Ето защо действащият от две години механизъм за обхват на децата в образователната система е насочен и към предучилищното образование, за да може децата от детската градина плавно да преминават в първи клас. Голяма част от децата в една от детските градини постъпват там без да знаят нито дума на български.", "date": "2019.10.03", "title": "Расте броят на първокласниците, за които българският не е майчин език"}
{"url": "http://www.cross.bg/polfriiiman-ybietz-promeni-1614568.html", "text": "/КРОСС/ Най-голямата парламентарна група иска да регламентира законово обжалването напредсрочното условно освобождаване. Няколко български правителства са билиподлагани на натиск от британски дипломати Джок Полфрийман да бъде върнат вродината си, където да доизтърпи 20-годишната си присъда за убийството на АндрейМонов. Казусът е стигнал и до кабинета на президента /2002-2012/ Георги Първанов,научи NOVA от свои източници. Една от основните причини това да не се случи е, чеако той се прибере в Австралия, ще бъде помилван.Председателят на парламентарнатаправна комисия Ана Александрова и депутатите Красимир Ципов и Димитър Лазаровса вносители на поредните промени в НПК, засягащи предсрочното условноосвобождаване. Идеята е Върховният касационен съд да решава последен и по този типдела. Сега всичко приключва на втора инстанция. Такъв е и случаят с ДжокПолфрийман. „Установихме, че има противоречиво тълкуване или неяснота. Може би,бихме могли да я наречем и &quot;празнина в действащото законодателство&quot;, където ясно иконкретно да се каже, че подобни производства се разглеждат и пред последнатаинстанция\", коментира Красимир Ципов, депутат от ГЕРБ.Предложението, внесеновчера по обяд в деловодството на парламента, няма връзка с общественотонедоволоство по случая Полфрийман, твърдят от ГЕРБ. „Ние и да искаме да сеприемат такива норми, те няма как да се приложат спрямо този случай\", допълниЦипов.Вносителите тепърва ще търсят мнението на професионалната общност. Но вечеимат подкрепа от коалиционните си партньори. „Не можем да търпим ситуация катотази, която взривява всъщност обществото - 1 убиец на база съмнителни становища занеговото превъзпитание се оказва на свобода, напуска държавата и може дори да не сеиздължи към роднините на жертвата\", каза Искрен Веселинов, депутат отВМРО.Юристи обаче смятат, че ако законът се промени, заради частния случай наПолфрийман, други затворници могат да останат зад решетките до последния ден наприсъдата си. „В българското общество, в последните години се затвърждава едномнение, че съдебните актове не се коментират, те се изпълняват. Ако ние забраним теда бъдат коментирани, това какво означава? Първо, че ще въведем цензура, че никой неможе да изрази мнение. Бихме приели, че едва ли не в лицето на съда, на съдиите ниеимаме едни безпогрешни хора - ангели, които никога не грешат\", коментира бившиятконституционен съдия проф. Пламен Киров.Затова той приветства идеята за законоврегламент кой и при какви случаи има право да обжалва предсрочното условноосвобождаване„Има и криза в съдебната власт. И най-големият позор е това, което сеслучи с освобождаването на един убиец по писмо на неправителствена организация.Като че ли сме в годините след 9 септември и ОФ-то дава бележки за благонадеждностили неблагогонадеждност на този или онзи\", каза народният представител от ГЕРБГеорги Марков.А ден след като Върховният касационен съд реши на 7 октомври дазаседава по делото на Полфрийман, в интернет се появиха записи от нощта наубийството на Андрей Монов. Според адвоката на Полфрийман - Калин Ангелов тойдоказвал, че клиентът му е жертва, а не убиец. Тази теза бе оборена вече в съда принаказателното дело. Защитникът на австралиеца иска от прокуратурата новаекспертиза. Въпросният запис бе и в кориците на делото, но тогава съдебният съставсчете, че Джок Полфрийман е виновен.Бащата на убитото момче Христо Монов заявиза NOVA, че е запознат със съдържанието на записите, но не вярва в истинността им. ", "date": "2019.10.03", "title": "След казуса \"Полфрийман\": ГЕРБ с предложения за промени в НПК"}
{"url": "http://www.cross.bg/montana-slyzhitelka-zhenata-1614576.html", "text": "/КРОСС/ Мнима служителка на ВиК обикаля домовете на хората в Монтана и събира пари за почистване на водомери. Пенсионер обаче не се хванал на въдицата, усъмнил се и се опитал да задържи жената.Става дума за 41-годишна софиянка. В един от блоковете в Монтана успяла да вземе 10 лева от възрастна жена. В друг блок обаче ударила на камък - 79-годишен мъж поискал да провери тетрадката й, където трябвало да положи подпис. Мнимата служителка на ВиК обаче тръгнала да бяга. Мъжът я хванал за ръката, но не успял да я спре. Но за сметка на това измамницата оставила чантата си, в която били личните й документи, ключове и тетрадка с адреси.Да, действително ние извършваме такава услуга - почистване на водомери. Всеки един наш служител, който има пряк контакт с клиентите, има карта, с която трябва да се легитимира. В нея има име, подпис, мокър печат и снимка. Препоръчваме на всеки абонат да изисква такава легитимация. Нямаме допълнителна информация за случая. Изпратихме наши инспектори, но жената беше избягала от адреса, обясни инж. Людмил Минев от ВиК - Монтана. Той допълни, че са сигнализирали полицията за случая. Към момента няма данни за мащабите на измамата. Такава се случва за първи път от името дружеството в Монтана.Нова телевизия „Здравей, България\" ", "date": "2019.10.03", "title": "Мнима служителка на ВиК измами хора в Монтана"}
