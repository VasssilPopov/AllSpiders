{"url": "http://www.cross.bg/gradysa-bulgariya-prevalyavaniya-1609168.html", "text": "/КРОСС/  Средиземноморски циклон преминава над Балканския полуостров. Очакват се значителни валежи, гръмотевични бури и градушки най-вече в централните и южните райони на Гърция. Количествата дъжд там ще надхвърлят 50 литра на квадратен метър за денонощието.У нас валежите ще са по-малко. Денят ще е с променлива облачност до обяд. След това ще превали слабо на много места в страната. По-значителни количества очакваме в централните части на Южна България, в Югозападна България и по-конкретно в Рило-Родопската област.Температурите остават ниски за сезона. Следобeд термометрите ще показват стойности между 22 и 27 градуса, а привечер - между 12 и 18 градуса.По Черноморието очакваме слаби превалявания в следобедните часове, с по-голяма вероятност по северните части на крайбрежието. Температурата на въздуха - между 23 и 26 градуса, на водата - 23-24 градуса. Вълнението - слабо с височина на вълните до 50 сантиметра.В дните до края на седмицата температурите ще се повишават и ще гонят стойности около и над 30 градуса през почивните дни. Условия за превалявания ще има в петък в Югозападна България. ", "date": "2019.07.16", "title": "Температури над 30 градуса в края на седмицата"}
{"url": "http://www.cross.bg/sdryzhenie-leva-zograf-1609171.html", "text": "/КРОСС/  Агенцията за държавна финансова инспекция и Сметната палата да извършат извънредна и спешна проверка в Министерство на културата дали не са изхарчени неправомерно и нецелесъобразно отпуснатите от културното ведомство 500 000 лева за изработването на българската инсталация във Венеция с куратор Вера Млечевска, която всъщност е сглобена само от няколко плоскости от фибран и най-обикновени рафтове от плексиглас, настояват от гражданско сдружение „Зограф\". Бърз преглед не сайтове за строителство обаче показва, че средната цена на дребно за 1 кв.м.топлоизолация от фибран XPS 300-L (eкструдирани полистиренови плочи с гладка повърхност с дебелина 2см), е 3,86 лв. За монтажа на въпросната инсталация в Българския павилион на последния етаж в бароковата сграда на палацо „Джустиниан Лолин\" във Венеция на практика са използвани едва 10 или 11 кв.м. плоскости от фибран, а това ще рече, че закупуването на тези топлоизолиращи материали определено не струва смайващите половин милион лева, а само малко над 40 лева, категорични са в гражданското сдружение. В тази връзка от сдружение „Зограф\" ще изискат Министерство на културата да бъде така добро и да публикува на сайта си проектно-сметната документация за Българския павилион на 58-ото международно Биенале във Венеция, за да стане ясно на българската общественост защо за създаването и монтажа на нашата инсталация с куратор Вера Млечевска са изхарчени цели 500 хил. лева, щедро платени от българските данъкоплатци.Настояваме също пиарите на министър Боил Банов да възстановят неправомерно изхарчените средства за луксозната си разходка на държавни разноски до Венеция за откриването на Биеналето, която е в  нарушение и на Кодекса за поведение на служителите в държавната администрация, заявяват от сдружение „Зограф\". Както е известно, чиновниците „екскурзианти\" от Министерство на културата и пиарките на министър Боил Банов не пуснаха нито един ред информация на официалния сайт на културното ведомство за откриването на 58-ото Венецианско биенале, а това превърна служебната им командировка в Италия в безплатна ваканция, финансирана с парите на българските данъкоплатци, подчертават от сдружение „Зограф\". Припомняме, че за официалното откриване на Българския павилион на Венецианското биенале бяха командировани и пиарите на културния министър Банов - Иванка Бедрова и Жулиде Хамзова, които имаха удоволствието да летят до Италия с възможно най-скъпи самолетни билети, да нощуват в суперлуксозни хотели и да разполагат с щедри дневни пари, но за сметка на това не публикуваха нито една дописка за събитието на сайта на Министерство на културата, посочват от гражданското сдружение. С това свое поведение на щастливи, безгрижни туристки на държавни разноски въпросните министерски чиновнички са в нарушение на Наредбата за служебните командировки и специализации в чужбина, защото Чл. 40 от този нормативен акт гласи следното: „Длъжностни лица, които в нарушение на установения ред са издали заповед за командировка или специализация в чужбина, както и командировани лица, които виновно не са изпълнили задълженията си по командировката или специализацията, възстановяват неправомерно изразходваните средства в левове и във валута за командировката или специализацията. Валутните средства се възстановяват в левовата им равностойност по централния курс на Българската народна банка към момента на възстановяването или към момента на изразходването им, ако той е по-благоприятен за ведомството или предприятието\".Умопомрачаващата сума от няколко десетки хиляди лева, изхарчена за командироването на групата чиновници от Министерство на културата за старта на 58-ото Биенале за изкуство във Венеция, е не само скандално и невероятно в своята наглост и безочие разхищение на парите на данъкоплатците, но ражда съмнения и за явна злоупотреба със служебно положение, смятат от сдружение „Зограф\". Фактите за неправомерно пилеене на парите на данъкоплатците от държавни служители, командировани за откриването на Българския павилион на Биеналето в града на гондолите, бяха изнесени наскоро в медийно разследване, но от МК още пазят мълчание дали и кога ще има наказани за въпросния скандал, изтъкват от сдружение „Зограф\".", "date": "2019.07.16", "title": "Къде потънаха 500-те хиляди лева за българската инсталация на Биеналето във Венеция?"}
{"url": "http://www.cross.bg/depytati-yrsyla-laiien-1609173.html", "text": "/КРОСС/  Урсула фон дер Лайен е новият шеф на ЕК. Тя беше избрана с гласовете на 383 депутати в ЕП, срещу 327 - против. 22 депутати се въздържаха при вота, една бюлетина е невалидна.", "date": "2019.07.16", "title": "Урсула фон дер Лайен е новият шеф на ЕК "}
{"url": "http://www.cross.bg/klasirane-purvo-nayki-1609151.html", "text": "/КРОСС/  След първо класиране в Пловдивския университет „Паисий Хилендарски\" са записани 2564 първокурсници. От тях 2244 са приети по държавна поръчка, което съответства на приблизително 70% от утвърдения държавен прием за новата академична година, а 320 ще се обучават срещу заплащане. Данните съобщи зам.-ректорът на висшето училище проф. д-р Антон Илиев.Подадени са и 890 декларации, от приети на първо класиране кандидати, за участие в класиране в по-предна желана специалност, посочена в състезателния картон. Днес, 16 юли, университетът обявява второто си класиране, а срокът за записване на приетите по него е от 17 до 19 юли включително.Резултатите след първо класиране са сходни със същия етап на кампаниите от последните десетина години, припомнят от Учебен отдел на ПУ „Паисий Хилендарски\".През тази година най-голям брой заети места след първо класиране има в професионалните направления „Филология\", „Педагогика на обучението по...\", „Педагогика\", „Информатика и компютърни науки\", „Биологически науки\", „Право\", „Химически науки\" и „Икономика\".  ", "date": "2019.07.16", "title": "След първо класиране са заети 70% от местата в Пловдивския университет "}
{"url": "http://www.cross.bg/glasyvane-mashinnoto-protzenta-1609174.html", "text": "/КРОСС/  „Плаши ли се ГЕРБ от честни избор без възможности за манипулация? Плаши ли се ГЕРБ от неподкупните машини?\". Това попита от парламентарната трибуна секретарят на ПГ на БСП за България Филип Попов в пленарна зала. По думите му отговорът очевидно е да. Той припомни, че в България се опитваме да въведем машинното гласуване преди повече от 5-6 години - експериментално с 1000, с 3000 машини а  управляващите сега тепърва откриват недостатъците на гласуването с машините. Филип Попов подчерта, че машинно гласуване има неоспорими преимущества - 0 процента недействителни бюлетини, a на последните парламентарни избори у нас броят им надхвърля 160 хиляди. „В почти цяла Европа и в света машинното гласуване или е въведено, или предстои да бъде въведено - Англия, Италия, Франция, Холандия, Португалия, САЩ, Русия\", подчерта той.  Социалистът заяви, че е несъстоятелен аргументът, че само 8 процента от имащите право на глас използвали машинното гласуване, тъй като машини е имало само в 3 хиляди секции от 12 хиляди секции и истинското число е 27 процента от хората, гласували в секциите, където е имало машина. „Машините излизали скъпо. Ами скъпо ще излязат, когато се наемат за 70 процента от стойността им на закупуване. Ако тези машини се закупят и се използват за 20-30 избора напред, няма да излезе скъпо\", категоричен бе той. Попов подчерта, че всичко това се случва на фона на фрапиращо ниска избирателна активност, което е основният ни проблем. Той обясни, че това се дължи и на тежкия дефицит на доверие в България при преброяването и отчитането на гласовете.  „Когато липсва доверие в изборния процес, липсва доверие и в органите, излъчени чрез този изборен процес. Ерозира доверието и подкрепата на властта, а тя от своя страна подхожда агресивно и тоталитарно, за да се запази като власт, като първата жертва е демокрацията във всичките ѝ измерения- свобода на словото, основни права и свободи на гражданите\", заяви той. Попов обясни, че държава, която си играе на проба грешка, на иди ми дойди ми и то с основополагащи норми, каквито са тези на изборното законодателство, не е модерна,  не е привлекателна и в никакъв случай не е правова.Смиляна Нитова за машинното гласуване: С отменянето се прави крачка назад и това нарушава доверието в изборния процес„Машинното гласуване увеличава прозрачността и демократичността на  изборния процес. Гласувалите с машина са около 159 хиляди избиратели. Цифрите показват, че се увеличава броят на хората, които са гласували машинно. Те показват още и растящото доверие за машинното гласуване. А сега вие предлагате то да отпадне\". Това заяви от парламентарната трибуна народният представител от ПГ на „БСП за България\" Смиляна Нитова. По думите й гласуването с машини позволява бързо и лесно да бъде обявяван изборният резултат, а е също и гаранция, че вотът ще бъде отчетен правилно. „Защо заради технически проблеми, които могат да се решат, да се променя законът, при това в посока лишаване на гражданите от демократичното им право да гласуват машинно? С това отменяне се прави крачка назад и това нарушава доверието в изборния процес\", категорична бе тя.Надя Клисурска: При 6-7 процента недействителни бюлетини- това говори, че трябва да се обърнем тъм машинното гласуване„Каква разяснителна кампания беше проведена за машинното гласуване? Аз твърдя, че умишлено саботирате машинното гласуване. Всички аргументи, които предлагате - за това, че в Европа не се гласува машинно, за това, че стойността на 1 глас при машинно гласуване е висока, по никакъв начин няма да докаже на българските граждани, че вие не целите манипулация на вота наесен. При машината може да се провери вотът  и да не се допуска грешка, гласът да бъде отчетен. При 6-7 процента недействителни бюлетини, това говори, че действително трябва да се обърнем към машинното гласуване\". С тези думи се обърна  от трибуната на парламента народният представител от ПГ на „БСП за България\" Надя Клисурска.", "date": "2019.07.16", "title": "Филип Попов пита ГЕРБ : Страх ли ви е от неподкупните машини?"}
{"url": "http://www.cross.bg/platformata-onlaiin-kyltyrno-1609152.html", "text": "/КРОСС/  Старинен град Несебър е един от обектите, които ЮНЕСКО е избрал да представи в своята най-нова уеб-платформа за устойчив туризъм, създадена по линия на проект „Пътувания до обекти на Световното културно наследство в ЕС\" / World Heritage Journeys of EU/. Проектът се изпълнява с финансовата подкрепа на Европейската комисия в партньорство с „Нешънъл Джиографик\". С цел популяризиране на участващите в онлайн платформата дестинации, повишаване на интереса към тях и увеличаване броя на посетителите им, през 2019 год., в рамките на проекта, са предвидени няколко социално-медийни кампании, първата от които се проведе през месец февруари под надслов „Открийте културата и историята на Европа\". Преди броени дни стартира и втората кампания - тривия/викторина , която ще продължи до 31 юли. Всеки, който желае, може да участва в играта като отговори на 10 въпроса, свързани с обекти на Световното културно наследство на територията на ЕС. Участниците във викторината имат шанса да спечелят безплатни билети за посещение на един от обектите, представени на онлайн платформата на проекта ", "date": "2019.07.16", "title": "Представят старинния Несебър на уеб платформата на ЮНЕСКО"}
{"url": "http://www.cross.bg/lynata-oldrin-armstrong-1609158.html", "text": "/КРОСС/  Това се случи точно преди 50 години - на 16 юли 1969 г. трима американски астронавти излетяха към Луната от Флорида, където двама от тях днес ще се срещнат, за да отбележат годишнината от старта на мисията им \"Аполо 11\", съобщи АФП.НАСА организира тази седмица редица инициативи, за да съживи историческото отиване и връщане на Нийл Армстронг, Бъз Олдрин и Майкъл Колинс до и от Луната. Нийл Армстронг почина през 2012 г., но другите двама астронавти, днес на 89- и 88-годишна възраст, се срещнаха в часа на изстрелването на кораба им - 13.22 ч. по Гринуич, в космическия център \"Кенеди\", за да бъдат лансирани честванията.На екипажа бяха нужни четири дни, за да стигне до Луната. Лунният модул \"Ийгъл\" с Армстронг и Олдрин на борда се прилуни на 20 юли 1969 г. в 20.17 ч. по Гринуич. Няколко часа по-късно - в 2.56 ч. по Гринуич на 21 юли 1969 г. Армстронг стъпи на лунната повърхност.Майкъл Колинс остана в капсулата в окололунна орбита \"Колумбия\" - транспортното средство за връщане на Земята. \"Знаехме, че ако поради някаква причина те не успеят отново да излетят, аз не мога да сторя нищо\", каза той в Ню Йорк в края на месец май, по време на едно от многобройните събития с неговото участие по повод годишнината. \"Колумбия\" не можеше да се прилуни, аз не можех да им се притека на помощ\", признава Колинс.Публичните появи на Бъз Олдрин са по-редки, но той все пак участва в гала събитие миналия уикенд в Калифорния във връзка с годишнината. Олдрин имаше здравни проблеми и съдебни разправии с децата си поради финансови причини, но ще е безспорната звезда на честванията, тъй като е вторият човек, стъпил на Луната. Едва четирима от 12-те души, които са го направили, все още са живи. ", "date": "2019.07.16", "title": "Отбелязваме половин век от старта на мисията „Аполо 11“ "}
{"url": "http://www.cross.bg/avgyst-komentira-avtomobili-1609177.html", "text": "/КРОСС/  Подземни кантари в обхвата на тол системата ще изчисляват в реално време теглото на преминаващите по платените пътища тежкотоварни превозни средства. Камери ще отчитат броя на осите, а датчици в пътното платно, чийто монтаж вече започна, ще изчисляват натоварването на ос на автомобилите. При претоварване електронната система автоматично ще ги регистрира като нарушители и те ще бъдат санкционирани от контролните органи.Това съобщи заместник-министърът на регионалното развитие и благоустройството Николай Нанков след второто заседание на Обществения консултативен съвет по въвеждане на тол системата у нас.Монтажът на камерите, които ще следят трафика, трябва да приключи до 16 август, когато Националното тол управление ще започне техническата експлоатация на тол системата. Досега са изградени 80% от новите и са обновени 23 броя от съществуващите рамки.На днешното заседание бяха обсъдени тестовите тарифи, с които от 16 август поне месец ще се изчислява на терен стойността на изминатото разстояние. Превозвачи предлагат тестова тарифа 12-14 ст./км за тежкотоварни автомобили над 12 т от категория Евро 06.МРРБ остава на позиция за по-висока реална, не тестова тарифа и ако нашите изчисления са верни, можем да стигнем до 20-23 ст./км за автомобил от категория Евро 06 с тегло над 12 тона и с повече от 3 оси, коментира зам.-министър Нанков. Ще бъде създадена експертна група с представители от транспортния бранш и Национално тол управление, която в оперативен порядък ще работи по темите за обхват и тарифи на тол системата. Задачата на експертите няма да бъде взимане на окончателно решение, а да предложат размер на тарифа, по който да се правят изчисления по време на тестовия период от 16 август. Окончателният размер ще бъде приет след анализ с решение на Министерския съвет.Изпълнителният директор на Съюза на международните превозвачи Йордан Арабджиев отчете, че диалогът между институциите и бранша по темата се задълбочава в добра посока и няма раздор. За нас беше важно да изясним няколко технически детайла, за които получихме отговор от МРРБ и Национално тол управление, свързани с доставчиците на декларирани данни, коментира той.„Стигнахме до извода, че всяка от страните трябва да опита да докаже своята теза след като направи изчисленията със събраните реални данни при тестовете от 16 август. На 12 стотинки считаме, че нашите изчисления ще бъдат точни. Надявам се да убедим министерството в правотата си и да вървим напред\", каза още Арабаджиев. Той допълни, че браншът предлага отстъпки за тежкотоварните автомобили, които оперират повече на българска територия, без значение дали са български или чуждестранни. Заместник-министър Нанков изрази съгласие и допълни, че се обсъжда тежкотоварни превозни средства, които имат изминати повече от 10 хил. километра на месец, да получат отстъпка от 30%. При изминати над 7500 километра месечно тя да е 20%, а при над 5000 км - 10%.Заместник-министърът на транспорта, информационните технологии и съобщенията Ангел Попов коментира, че в България трябва да бъде изградена нова пътна мрежа и подчерта важността на автоматичното измерване за натоварването на автомобилите. Досега много се губеше много от това, че се претоварваха и защото тези автомобили, които бяха претоварени, нарушаваха пътната инфраструктура, което е голям бич за всички.Владимир Тодоров от Асоциацията на пострадали при катастрофи коментира, че изграждането и поддръжката на инфраструктурата е скъпа. Той подчерта, че е необходимо да се инвестира в нея и напомни за отсечки, по които преди години са ставали множество катастрофи с жертви, като участъка Сливен - Бургас преди довършването на магистрала „Тракия\". Той изрази удовлетвореността си от въвеждането на електронните кантари, които ще следят за претоварване. ", "date": "2019.07.16", "title": "Подземни кантари в обхвата на тола ще изчисляват теглото на тежкотоварните автомобили"}
{"url": "http://www.cross.bg/germaniya-poveche-godina-1609160.html", "text": "/КРОСС/  Германия остава най-привлекателната страна за мигрантите - миналата година там са се установили 400 000 повече чужденци, отколкото са я напуснали, сочат данни за миграцията, разпространени днес от Федералната статистическа служба, предаде ДПА.Общо 1,58 милиона души са пристигнали от чужбина, докато 1,18 милиона са напуснали федералната република. Така нетната миграция в Германия е спаднала леко от 2017 г., когато е била 416 000 души. Това се дължи главно на чужденците - 87 на сто от тези, които са се преместили в Германия, са с чуждестранен паспорт, докато година по-рано делът им е бил 89 процента.Увеличил се е обаче и броят на влезлите в страната германци, живели преди това в чужбина. През 2017 г. общо 167 000 души са се върнали във ФРГ, а миналата година броят им е нараснал до 202 000. Още повече германци обаче са емигрирали: общо 262,000, което е повече, отколкото през 2017, когато те са били 249,000.Нетната миграция на граждани от други държави от Европейския съюз се оглавява от румънците (68 000), хърватите (29 000) и българите (27 000).Сред имигрантите от държави извън ЕС, най-много се тези от Албания, Турция и Косово. Промени са настъпили и при имигрантите от Сирия: през 2017 г. пристигналите в Германия сирийци са били с 60 000 повече от напусналите я, но миналата година броят им е спаднал до 34 000. ", "date": "2019.07.16", "title": "Германия остава най-привлекателната страна за мигрантите "}
{"url": "http://www.cross.bg/zatumnenie-chasa-planetariyma-1609162.html", "text": "/КРОСС/  Тази нощ, при ясно време, ще наблюдаваме последното за годината лунно затъмнение, съобщават от Планетариума в Смолян. Лунното затъмнение е частично и ще бъде видимо от много места по света, в това число и България. Навлизането на Луната в земната сянка - начало на същинското затъмнение е в 23:01 часа българско време. Максималната фаза ще бъде половин час след полунощ, вече 17 юли, а краят на затъмнението от сянката - в 1:59:39 часа \"Около час и двадесет минути по-късно, Луната ще напусне и земната полусянка. В момента на максимална фаза ще бъде закрита 65% от повърхността на нашия спътник\", коментират още от Планетариума в Смолян.Общата продължителност на Лунното затъмнение от сянката на Земята е почти 3 часа, а заедно с това от полусянката - 5 часа 33 мин. и 43 сек. Това е последното атрактивно за наблюдение лунно затъмнение не само за тази година, но чак до 26 май 2021 г.Всички 4 лунни затъмнения през следващата година ще бъдат от полусянката, а това означава почти незабележими. Ще трябва да чакаме до 26 май 2021 г, когато Луната отново ще навлезе в тъмната земна сянка, се казва още в съобщението.Ето защо, ако довечера не вали, непременно се полюбувайте на красивата, оцветена в червеникаво затъмнена Луна. За нашата страна, по време на максималната фаза, тя ще бъде на 23 градуса над южния хоризонт, на фона на съзвездие Стрелец. На 7.5 градуса, на запад от нея, е Сатурн\", коментират още от Планетариума в родопския градЗа разлика от слънчевите затъмнения, лунните могат да се наблюдават с невъоръжено око, без предпазни очила. ", "date": "2019.07.16", "title": "Наблюдаваме последното за годината лунно затъмнение "}
{"url": "http://www.cross.bg/stava-spora-apple-1609150.html", "text": "/КРОСС/  Комисията за защита на конкуренцията (КЗК) ще проверява американския технологичен гигант Apple по искане на БТК. Това става ясно от сайта на регулатора, в който липсват подробности за предмета на спора, с изключение на това, че става дума за злоупотреба с по-силна позиция при договаряне. При този тип производства обичайно става дума за злоупотреби от страна на компании, които не са монополисти в даден сектор, но въпреки това имат възможност да употребяват натиск при сключване на договор. Текстът бе създаден основно заради спора на малките производители с търговските вериги, но вече се ползва и за други казуси.В дъното на спора са продажбите на iPhone от българския оператор. Явно Apple са поставили такива търговски условия, които БТК смята за лоши и плод на пазарната мощ на производителя на смартфони. А прецедентното е, че в София ще трябва да се явят адвокати на глобален гигант без присъствие в страната. ", "date": "2019.07.16", "title": "КЗК ще разследва Apple по искане на БТК"}
{"url": "http://www.cross.bg/glasyvane-mashinnoto-gerb-1609176.html", "text": "/КРОСС/  Парламентът отмени на първо четене машинното гласуване за предстоящите местни и за парламентарните избори. 122 народни представители от ГЕРБ, ОП и ВОЛЯ подкрепиха промяната, а 96 от опозицията - БСП и ДПС, се възпротивиха. Един народен избраник се въздържа.\"Стоим с ОП и ВОЛЯ зад това предложение, защото държим да се произведат избори с легитимен резултат\", зяви председателят на ПГ на ГЕРБ Даниела Дариткова по време на дебатите. Тя още веднъж повтори опасенията на управляващите, които се опират на доклада на ЦИК и Венецианската комисия. Сред тях - оскъпяването на всеки глас от 77 стотинки за хартиена бюлетина на 59 лв. - за машинен вот.\"Ако ценим демократичното право на всеки българин да упражни правото си на глас, трябва да преосмислим машинното гласуване. Ще помоля защитниците му да не внушават у обществото фалшивото усещане, че това е защита срещу купения вот\", призова депутатката от ГЕРБ.\"Държава, която си играе на \"иди ми - дойди ми\", не е привлекателна и модерна\", констатира Филип Попов от БСП. \"Плаши ли се ГЕРБ от неподкупните машини, които няма да си пишат съчинения по картинка на изборните протоколи? Очевидно ДА!\", заключи социалистът. Управляващите посегнали на ценности като свободата и равенството, обвини той. И ги разкритикува, че бързат с промените в Изборния кодекс, за да заминат спокойно на море. Соцдепутатът Явор Божанков пък заключи, че депутатите в по-голямата част от пленарната зала били през цялото време \"офлайн\".От ДПС също категорично се противопоставиха на управляващите, а Йордан Цонев даде пример със защитата на информацията от фишовете на Тотализатора. ДПС е авторът на предложението за машинното гласуване при последните изменения на Изборния кодекс, заяви зам.-председателят на групата. Той повтори, че движението държи, както на машинно гласуване, така и на машинно преброяване. Цонев отбеляза, че от начлото на демокрацията \"най-слабото звено в изборния процес са СИК\". Като се въведе машинното гласуване и преброяване, няма да броят гласове членовете на СИК и няма да има невалидни бюлетини, убеден е той. \"Нашата констатация е, че беше умишлено компрометирано машинното гласуване, категорично\", заключи Цонев.Валери Симеонов пък се оплака от машините с пример в обратната посока. \"Идвам от коридора и си пуснах едно кафе за 40 ст., пуснах един лев и машината не ми върна монети, същото може да стане и с другите машини\", предупреди той застъпниците им.Той прогнозира провал на изборите, ако машините останат. Лидерът на НФСБ припомни, че приемането на машинното гласуване било плод на сделка между РБ и ГЕРБ, а тогава от БСП са били против. Сега пък \"непоследователността на партньорите ни от ГЕРБ наля вода в мелицата на БСП\", констатира депутатът от ОП. \"Никой не може да ме убеди, че не може да бъде манипулирана машината\", заяви Симеонов. \"Изборите не се манипулират, те се печелят преди още избирателят да е влязъл в секцията - с 20, 50 лв., с обещание за работа. Там става манипулацията\", заключи той.Колегата му Емил Димитров - Ревизоро добави, че днес депутатите нямаше да прекъсват заседанието, за да изслушват двама министри заради хакерските атаки на НАП.\"При появата на проблеми с електронната винетка, тя не беше отменена, а подобрена\", репликира Крум Зарков. \"При проявата на проблеми с машинното гласуване, искате да го отмените. Едно е обаче да взимате на хората парите, а друго е да им отчитате гласа\", упрекна той мнозинството.По предложение на председателя на правната комисия Анна Александрова депутатите съкратиха срока за предложения между първо и второ четене на 3 дни. ", "date": "2019.07.16", "title": "Машинното гласуване отпада за местните и парламентарните избори"}
{"url": "http://www.cross.bg/idealnata-ofisa-otpyskata-1609121.html", "text": "/КРОСС/  Финландски специалисти изчислиха, че идеалната отпуска, за да може човек да се избави от стреса в офиса, е между 8 и 11 дни, пише в. \"Метро\". Екип от университета в Тампере отбелязва, че ако се откъснем от работното си място за ден-два, това време е прекалено малко, за да може човек да се \"изключи\" от работния си режим.Ако отпуската ни е над две седмици, тогава пък се получава обратният ефект. Служителите започват да се тревожат за натрупалата им се в офиса работа и как ще могат да се справят с нея. Така че идеалната продължителност на почивката, която да не предизвика у нас стрес, породен от работата, трябва да е между 8 и 11 дни.Според финландските учени здравословното и психическото ни състояние рязко се подобряват след началото на отпуската ни, като кулминацията настъпва на осмия ваканционен ден. ", "date": "2019.07.16", "title": "Изчислиха колко дни продължава идеалната отпуска "}
{"url": "http://www.cross.bg/afrika-miliona-iztochna-1609128.html", "text": "/КРОСС/  Това представлява спад от 16% спрямо 2010 г. Намалението се дължи на ефективните мерки в Източна и Южна Африка, сочи доклад на ООН. Според данните в Южна Африка броят на новите случаи на СПИН е намалял с повече от 50 на сто. Същевременно се наблюдава тревожно увеличение с около 29% в Източна Европа и централна Азия, както и в Близкия Изток, Северна Африка и Латинска Америка.Кристин Кафандо, представител на неправителствена организация: Най-засегнати са младите хора между 14 и 24-годишна възраст и това е недопустимо след всички години на мобилизация и борба.Броят на хората, които са се подложили на лечение, също бележи ръст и миналата година те са били над 23 милиона души от общо 38 милиона, които живеят с вируса. Близо 770 хиляди обаче са починали. ", "date": "2019.07.16", "title": "Около 1,7 милиона души са се заразили с ХИВ през 2018 г. "}
{"url": "http://www.cross.bg/gurtziya-chast-ochakva-1609133.html", "text": "/КРОСС/  Днес в Гърция се очаква пик на опасните метеорологични явления. Синоптиците предупреждават, че циклонът, който преди ден наводни пътища, къщи и магазини, отново навлиза в западната част на страната.В рамките на няколко часа през днешния ден, той ще достигне до Северна Гърция с краткотрайни, но обилни валежи, а на места и с градушки.Издадено е предупреждение за опасност в по-голямата част на континентална Гърция и някои от островите в Егейско море. Гражданска защита препоръчва на туристите да следят прогнозата за времето и да са изключително внимателни при движение и пътуване. ", "date": "2019.07.16", "title": " Нов циклон се очаква да премине над Гърция "}
{"url": "http://www.cross.bg/naiidzhul-kenedi-septemvri-1609141.html", "text": "/КРОСС/  Изключителен виртуоз и екстравагантен музикант - Найджъл Кенеди пристига за нов концерт в България тази есен. Зрелищното събитие със заглавие \"Една нощ с Найджъл Кенеди\" ще е на 21 септември на сцената на Античния театър в Пловдив. Световно известният цигулар, с рекорд в книгата на Гинес за най-продавана класическа творба на всички времена (за запис от 1989 г. на \"Годишните времена\" на Вивалди с над 2 млн. продадени копия) ще представи у нас селекция от любими произведения. Пловдивската публика ще стане част от вълнуващо музикално пътешествие, в което изкусният майстор на цигулката ще я поведе. В \"Една нощ с Найджъл Кенеди\" ще звуча произведения от последният му албум с композиции на Гершуин, селекция от пиеси от любимият му композитор Йохан Себастиан Бах, aвторската \"Магьосникът от Лублин\" и едни от най-ярките и добре познати на публиката произведения от всичките му албуми до сега. На 21 септември с Найджъл Кенеди на сцената ще бъдат четирима превъзходни музиканти, с които той работи от години. Това са: Boyle Doug - китара (участвал в турнетата на Robert Plant, Paul Young и др.), Peter Adams - чело (музикант в Oxford Philharmonic, The English String Orchestra and Brighton Phil и с над 15 годишна кариера), Piotr Kulakowski - ударни (един от най-големите полски басисти, завършил джаз академията в Катовице, Полша. През 2015 г. получава докторска степен по музика в областта на инструменталните изследвания, специалност: свирене на бас и е преподавател в Музикалната академия в Гданск по контрабас и бас китара), Rolf Bussalb - кирата (завладян от китарата още 11 годишен; завършва LA Musicians Institute, след което се завръща в родната си Германия и има редица записи и световни турнета с различни музиканти).Билетите за \"Една нощ с Найджъл Кенеди\" на 21 септември на сцената на Античения театър в Пловдив се пускат в продажба днес (16 юли) ексклузивно в системата на Eventim.bg. Цената им е от 30 до 45 лв., според мястото. Предлагат се и ограничено количество билети в Golden сектор (пред сцената) на цена 60 лв. за билет.Билети можете да намерите.", "date": "2019.07.16", "title": "Найджъл Кенеди пристига за нов концерт у нас - на 21 септември в Пловдив"}
{"url": "http://www.cross.bg/ostrov-bali-raztursi-1609142.html", "text": "/КРОСС/  Земетресение разтърси индонезийския остров Бали, остров Ломбок, и провинция Източна Ява. Трусът е бил с магнитуд от 6,1 и е причинил щети на жилища и храмове. Според местните власти земетресението е предизвикало  паника, но не е обявена тревога за цунами.Подобни трусове в Индонезия се случват често, тъй като островната страна се намира върху Тихоокеанския огнен пръстен. През 2004 г. земетресение в Индийския океан, последвано от цунами, причини смъртта на 230 хиляди души в десетина страни. Повечето жертви бяха в Индонезия.", "date": "2019.07.16", "title": "6,1 по Рихтер разтърси остров Бали, има щети"}
{"url": "http://www.cross.bg/kychentze-purvoto-polychi-1609145.html", "text": "/КРОСС/  Холивудската звезда Никол Кидман получи вълнуващ подарък и побърза да се похвали. Става дума за първото й кученце.„Цял живот чакам за това\", написа актрисата в Инстаграм под снимката на малкия нов член на семейството. \"Първото ми кученце ... всъщност първото ми куче\", споделя развълнувано тя.Австралийската актриса има две котки, които обожава. Дори наскоро обяви, че ги взимала на екскурзии и ги носела в специални раници, снабдени с прозорче, през което да гледат пейзажите.Холивудската прима и нейният съпруг - певецът Кийт Ърбан, много обичат животните, разказват самите те. Грижили са се за няколко алпаки, но тези животни, приличащи на лами, били буйни, хапели и плюели при всеки удобен случай. Семейството имало и рибки, и пилета. Сега вече се радват и на кученце.", "date": "2019.07.16", "title": "Никол Кидман получи първото си кученце "}
{"url": "http://www.cross.bg/manolova-sreda-kumpingyvane-1609146.html", "text": "/КРОСС/  Омбудсманът Мая Манолова внесе конституционна жалба срещу промените в Закона за устройство на Черноморското крайбрежие.Припомняме, че Мая Манолова беше сезирана от представителите на Българското кепмер общество и Обединена група „Бетономорие\" заради строгите забрани, ограничаващи правото на българските граждани на свободно придвижване и бетонирането на последните метри от българското крайбрежие, които унищожават природата и рестриктивните регулации на дивото къмпингуване. Освен това, според новите промени, разполагането на палатки, кемпери и каравани ще може да се осъществява само на определени места, извън територията на плажовете, дюните и къмпингите.Манолова прие представители на свободно къмпингуващите и след срещата обяви, че ако промените минат и бъдат обнародвани ще сезира Конституционния съд. Днес Законът за устройство на Черноморското крайбрежие бе обнародван (ДВ, бр. 56 от 16 юли 2019 г.). Манолова поиска да се установи противоконституционност на разпоредбите на чл. 10а, чл. 17а, ал. 2 и чл. 24в  от Закона за Черноморското крайбрежие.„Смятам, че същите са в противоречие с нормите на Конституцията относно принципите на демократичната и правова държава (чл. 1, чл. 2, чл. 4, ал. 1), задълженията за опазване и възпроизводство на околната среда и за разумно използване на природните богатства и ресурси (чл. 15), за уреждане на режима на земята със закон (чл. 22, ал. 3) и правото на гражданите на здравословна и благоприятна околна среда (чл. 55)\", пише омбудсманът в искането си до КС.          В него Манолова излага мотиви, според които нормата на чл.10а не предоставя в необходимия обем законова основа за определяне на местата за къмпингуване, правилата и нормативите за устройването и ползването им, както и за престоя в тях.          Мая Манолова посочва още, че с предвиденото издаване на подзаконов нормативен акт не се поема политическа отговорност за приемане на цялостно решение, засягащо режима на земеползване в пряко противоречие с чл. 22, ал. 3, която изисква режимът на земята да се определя със закон.Според нея инертността в продължителен период от време за създаване на адекватна по ранг нормативна уредба е източник на правна несигурност и свързаните с нея негативни последици в противоречие с правовия характер на държавата.„Отстъплението от принципа за уреждане на режима на земята със закон отслабва и гаранциите за изпълнение на задължението на държавата съгласно чл. 15 от Конституцията за опазване и възпроизводство на околната среда и за разумно използване на природните богатства и ресурси. Недостатъчната по ранг уредба по смисъла на чл. 22, ал. 3,  е пречка да бъде дефинирано бланкетното съдържание на правото на здравословна и благоприятна околна среда, което гражданите имат право да изискват съгласно чл. 55 от Конституцията\", аргументира се омбудсманът.Тя акцентира, че изпреварващо се налагат административни наказания в значителен размер, още преди да са определени местата за къмпингуване, независимо от наличието на обществена опасност на санкционираното поведение, каквато съобразно с правовия характер на държавата е задължително да съществува като предпоставка за предвидената ограничителна мярка. Поради вътрешна противоречивост на законовия акт за обема на защита на пясъчните дюни Манолова оспорва и алинея 2 на чл. 17а от ЗУЧК, която противоречи на принципа на правовата държава и върховенство на закона.Според нея е допуснато изключение от забраната в рамките на вече регламентирано друго изключение, предвиждащо строителство на национални обекти и на такива със специално предназначение.„Такъв подход не е обоснован поради специалния характер на освобождаващото основание с оглед на постигане на легитимна цел от конституционен порядък, каквато не е налице в създадената хипотеза на изключение от изключението\",  обосновава тезата си омбудсманът.", "date": "2019.07.16", "title": "Омбудсманът атакува в КС забраната  за свободното къмпингуване"}
{"url": "http://www.cross.bg/kriptovalyta-bitkoiin-mashinata-1609147.html", "text": "/КРОСС/  Варна се сдоби с първата си машина за закупуване на криптовалута в града. От вчера жителите на града вече могат да купуват криптовалути изключително лесно и удобно от биткойн автомат, инсталиран в новооткрития мол „Делта Планет\". Машината е поставена от българската компания Блокчейн Тех и се намира на втория етаж в близост до зоната за хранене. За сега тя позволява да се закупят три вида валути - биткойн (BTC), етериум (ETH) или лайткойн (LTC), като постепенно се планира и добавянето на нови валути.Сигурността и изправността на криптомата се гарантира от най-големия производител в света, който оперира от 2013 г. и има инсталирани повече от 1600 машини в света.Има общо четири стъпки, през които да мине потребителя, за да закупи криптовалута:1. Първоначално се посочва каква криптовалута потребителя ще закупи.2. На следващата стъпка има два последователни екрана, на които потребителят посочва до каква сума ще депозира в машината и дали е политически свързана личност.3. След което е необходимо да постави на стъклото QR код с публичния ключ генериран от портфейл инсталиран на мобилна апликация или има опцията да избере машината да принтира такъв ключ за него.4. Накрая, потребителят слага банкнотите в машината и завършва операцията.„Вярвам в напредъка на технологиите и ползите им за човечеството. Съществуващата финансова система работи с аналогови системи от миналия век. Това е и причината потребителите да плащат високи такси и да имат други главоболия, когато става дума за банкови услуги. Както видяхме последните седмиции Фейсбук приветстват развитието на тези технологии и те ще пускат собствена криптовалута\", коментира Александър Захариев, основател и управител на Блокчейн Тех.По отношение на инвестиционния характер на криптовалутите, той добави, че стойността ще се повишава в дългосрочен план, но съветва хората да не влагат повече от 2-3% процента от спестяванията си в този актив.От Блокчейн Тех уточняват още, че при покупката на криптовалута е много важно потребителят да не изпраща различни валути на един и същи адрес. Също толкова важно е правилно да съхранява ключовете си и да не ги показва или предоставя на трети страни. При използването на мобилна апликация е добре да се запишат секретните думи и да се съхраняват на сигурно място.Потребителите трябва да знаят, че при покупка на биткойн машината е настроена да изисква минимална сума за закупуване от 50 лева, а за други валути минималната стойност е 10 лева.", "date": "2019.07.16", "title": "Във Варна вече купуват криптовалути от биткойн автомат"}
{"url": "http://www.cross.bg/informatziya-voenna-ivan-1609161.html", "text": "/КРОСС/  Служител на военното разузнаване е работил като таксиметров шофьор на бизнесмен в чужбина. Това обяви зам.-главният прокурор Иван Гешев по време на брифинга за акцията в ДФ \"Земеделие\".Данните са излезли при разследването срещу бившия и настоящия шеф на военна информация, които са обвинени, че са дали право на служители да подписват достъпа до класифицирана информация.\"Целенасочена лъжа е, че прокуратурата извършва в служба \"Военна информация\" действия, свързани с чисто оперативната дейност на военното разузнаване. Истината е, че разследването е за изтичане на класифицирана информация и за финансови нарушения\", подчерта Иван Гешев.\"Не е нормално да ти плащат заплатата български граждани и шефът на службата \"Военна информация\" да укаже на представител на тази служба в приятелска държава от ЕС да брифира бизнесмен т.е. да го запознае с проблеми, които касаят неговите бизнес интереси и този представител на \"Военна информация\" да му е таксиметров шофьор няколко дни\", каза Иван Гешев и допълни: \"Това, което мога да кажа, е, че това най-малкото е грозно. Дали е престъпление е обект на проверка\". ", "date": "2019.07.16", "title": "Служител на военното разузнаване донасял на бизнесмен и го возел с кола в чужбина"}
{"url": "http://www.cross.bg/glasyvane-kvorym-izvunrednoto-1609163.html", "text": "/КРОСС/  Депутатите събраха кворум от първия път, за да започне извънредното пленарно заседание, на което те обсъждат на първо четене промени в Изборния кодекс, свързани с отмяна на машинното гласуване за парламентарни и местни избори.В залата се регистрираха 125 народни представители.Според сега действащите правила, на изборите за местна власт през есента трябва да има поне 6000 секции с машинно гласуване. Според мнозинството обаче това ще доведе до хаос.До извънредното заседание на парламента се стигна, след като опозицията - в лицето на БСП и ДПС провали кворума в петък, когато по план трябваше да се гледат измененията.", "date": "2019.07.16", "title": "Парламентът събра кворум, обсъжда отмяна на машинното гласуване "}
{"url": "http://www.cross.bg/predsedatel-godini-sotzialistite-1609167.html", "text": "/КРОСС/  Организациите на БСП в „Искър\", „Лозенец\", „Люлин\", „Банкя\" и „Кремиковци\" определиха кандидати си за районни кметове.Кандидатът на социалистите в „Искър\" е Борис Цветков - общински съветник и председател на районната организация на партията. Математик, на 45 години.БСП - Лозенец също залага на своя председател Николай Велчев. Той е 37-годишен, икономист. Работата му е свързана с упражняване на инвеститорски и финансов контрол.В „Люлин\" БСП издига Мая Александрова. Икономист, на 52 години, занимава се с частен бизнес.В „Банкя\" социалистите ще подкрепят 31-годишния Иво Пиперов, който ще се кандидатира като независим. Той работи във фирма за преводи и легализация.БСП - Кремиковци ще разчита на Цецка Кочкова, която е председател на районната организация. Училищен психолог, на 57 години. Кочкова е била кмет на Долни Богров (2011 - 2015). ", "date": "2019.07.16", "title": "БСП – София с кандидати за кметове в още 5 столични района"}
{"url": "http://www.cross.bg/grazhdani-sigyrnost-tazi-1609164.html", "text": "/КРОСС/  След пробива на системата на „Митници\", при който бяха източени милиони левове от българския данъкоплатец, които трябваше да влязат в държавния бюджет, след пробива и разпадането на Търговския регистър, след като се наляха 2 млрд. лева в електронното управление, след като приехме работещ закон за киберсигурност, след като приехте работещ закон за борба с тероризма, днес сме свидетели на най-мощната, най-сериозната хакерска атака спрямо българската държава. Личните данни на стотици български граждани са източени по неизвестен за нас начин. Държавата гърми, уважаеми дами и господа. На фона на всичко това ни предстои тази седмица и следващата да гледаме Доклада за състоянието на цялата сигурност, който бих казал, че е трагичен. В тази връзка, уважаема госпожо председател, моля да поканите господин Бойко Борисов, министър-председател на Република България, който е персонално отговорен за националната сигурност в тази страна. Моля да поканите министър Младен Маринов, който изпълнява задачите по националната сигурност и министър Горанов, който е принципал на Националната агенция на приходите. Нека да дойдат тук и да обяснят на народните представители какво се случва към днешна дата - до каква степен е пробита системата на НАП, има ли опасност да бъдат изнесени данни, които да увредят финансовите интереси на страната. Има ли опасност български граждани да бъдат с източени сметки или на български граждани да бъдат начислени допълнително данъци. Каква е опасността към днешна дата за държавата? Щом тази сутрин се събра Съветът по сигурност към Министерски съвет, в момента е крайно наложително премиерът да дойде тук и даде обяснение пред народните представители, пред най-висшия орган в държавата - какво се случва и до каква степен са увредени обществените интереси.  ", "date": "2019.07.16", "title": "Иван Иванов след хакерската атака: Има ли опасност да се източат сметки или допълнителни данъци за българските граждани? "}
{"url": "http://www.cross.bg/sushto-laiien-obyavi-1609165.html", "text": "/КРОСС/   Урсула фон дер Лайен представи своите политически приоритети, ако бъде избрана за председател на Комисията, пред евродепутатите в Страсбург тази сутринКато посочи колективната необходимост за „здрава планета като нашето най-голямо предизвикателство и отговорност\", г-жа фон дер Лайен предложи по-амбициозни цели за намаляване на емисиите - от 50% до 55% преди 2030 г. и се ангажира да предложи „зелен курс за Европа\" и европейско законодателство в областта на климата в рамките на първите 100 дни от поемане на длъжността. Тя също представи планове за устойчиви европейски инвестиции (както и частичната конверсия на фондовете на ЕИБ в „климатична банка\") с цел предоставяне на един трилион евро в инвестиции в рамките на десетилетие.Г-жа фон дер Лайен също подчерта, че ЕС трябва да установи икономика, която работи в полза на гражданите. За да може да се реализира това, обаче, „всички трябва да си поделят тежестта\" - включително технологичните гиганти, които осъществяват дейностите си (и трябва да продължат да го правят) в Европа, но не плащат на гражданите за достъпа до човешки и социален капитал в ЕС.Потвърждавайки своя ангажимент за балансирано представителство на половете в колегиума на членовете на Комисията през нейния мандат, тя също подчерта необходимостта от решителни мерки в борбата срещу насилието над жените. Поради тази причина тя иска насилието над жени да бъде дефинирано като престъпление в Договорите на ЕС, като паралелно се довърши присъединяването на ЕС към Истанбулската конвенция.Г-жа фон дер Лайен изложи своя ангажимент за принципите на правовата държава като европейска ценност, като обяви, че има за цел да установи механизъм за наблюдение на ниво ЕС успоредно със съществуващите мерки. Тя изтъкна, че тези европейски ценности също трябва да включват задължението за спасяване на човешки животи в морето и трябва да доведе до хуманна гранична политика. Тя изрази своята подкрепа за „нов пакт за миграция и убежище\" и реформата на Регламента от Дъблин, и добави, че възнамерява да гарантира броят на граничните служители на Фронтекс да бъде 10 000 до 2024 г., а не преди 2027 г., както и това всички страни да поемат своя дял от отговорността на базата на европейската солидарност.По темата за европейската демокрация г-жа фон дер Лайен обяви провеждането на двугодишна Конференция за Европа от 2020 г., в която гражданите ще поемат водеща и активна роля. Тя също подчерта необходимостта от засилването на системата на водещи кандидати и повторното разглеждане на идеята за транснационалните листи за следващи избори. Тя също обяви своята пълна подкрепа за правото на инициатива на Европейския парламент, като се ангажира с представянето на законодателно предложение в отговор на всяка резолюция, която е гласувана от мнозинството от членовете на Парламента. ", "date": "2019.07.16", "title": "Урсула фон дер Лайен представи своята визия пред евродепутатите \t   "}
{"url": "http://www.cross.bg/dannite-zashtita-slychaii-1609166.html", "text": "/КРОСС/  Кибератаката срещу НАП изправи на нокти редица държавни институции. Все още няма потвърждение дали изнасянето на данни действително е засегнало около 5 милиона българи, както се твърди неофициално, както и по чия вина е допуснат пробивът.Едно е сигурно - ударът е както срещу националната сигурност, така и срещу правото на тайна на личните данни на всеки един от нас. Какво следва, ако публична администрация не спази правилата за защита на данните? Отговора го дава Европейската комисия.Ето как е описано следствието от подобни ситуация на сайта на ЕК:Органите за защита на данните имат на свое разположение различни инструменти в случай на неспазване правилата за защита на данните.В случай на вероятно нарушение може да бъде издадено предупреждение. В случай на нарушение възможностите включват: порицание, временна или окончателна забрана на обработването.В някои държави публичните органи също могат да бъдат обект на административни наказания. Публичната администрация трябва да направи справка с националния закон за защита на данните в своята държава.Физическите лица могат да предявят иск за обезщетение, когато публичен орган е нарушил ОРЗД и те са понесли материални щети (например финансови загуби) или неимуществени щети (например загуба на репутация или психологически стрес).ОРЗД гарантира, че ще им бъде предоставено обезщетение, независимо от броя на организациите, участващи в обработването на техните данни. Обезщетението може да бъде предявено директно от публичния орган или пред компетентните национални съдилища.Снимка: Getty Images", "date": "2019.07.16", "title": "Държавата на нокти заради кибератаката "}
{"url": "http://www.cross.bg/ministerstvoto-kyltyrata-otstrani-1609169.html", "text": "/КРОСС/  Министерството на културата ще предяви съдебен иск срещу фирмата, изпълнител на строителните дейности по проект „Античен културно-комуникационен комплекс „Сердика\", ако откаже да отстрани констатираните повреди по обекта в рамките на гаранционния срок от 5 години.„Многократно в последните няколко месеци сме поставяли на изпълнителя на обекта искане да вземе мерки в рамките на 5-годишната гаранция по Закона за устройство на териториите (ЗУТ) и да отстрани констатирани проблеми по проекта, но досега такива не са взети. Затова ще предявим претенция по съдебен ред за неизпълнение към строителя\". Това каза министърът на културата Боил Банов след среща между представители на Министерството на културата и Столичната община днес. Той уточни, че на проектанта е възложено да направи и допълнителен анализ на проекта. Важното е, че имаме обща визия с общината, допълни министърът. Очакваме строителят да изпълни своя ангажимент и да се задейства съответната клауза по закон за спазване на гаранцията, каза заместник-кметът по култура и образование на София доц. д-р Тодор Чобанов след срещата. Според него е важно, че Министерството откликва на сигналите и изпълнява своята част от договора.  На срещата в Министерството на културата присъстваха още главният архитект на Столична община Здравко Здравков, заместник-директорът на Регионален исторически музей - София инж. Борис Чилев и проектантът по проекта „Античен културно-комуникационен комплекс „Сердика\" арх. Христо Генчев. На нея бе обсъдена възможността след допълнителния анализ от страна на проектанта арх. Генчев при необходимост да представи проектантски решения, които ще засилят устойчивостта на конструкцията около куполната част и отводнителната система.По време на разговорите беше постигнато съгласие, че ако строителят приеме искането да отстрани констатираните проблеми, то възложените работи по детайлите ще бъдат изпълнявани под ръководството на проектанта, който се ангажира лично да присъства и контролира дейността през цялото време. В противен случай ще бъде наета друга фирма, която да отстрани констатираните дефекти, като вложените средства за ремонта ще бъдат част от съдебната претенция към ДЗЗД „Антична Сердика\", изпълнила обекта.„Нашата цел и желание е да се направи всичко възможно този проблем да бъде решен дългосрочно и по най-бързия начин\", категоричен е министър Боил Банов. Според него е възможно това да стане до дни.  ", "date": "2019.07.16", "title": "МК ще предяви съдебен иск срещу строителя на Ларгото"}
{"url": "http://www.cross.bg/sledva-danni-informatziya-1609170.html", "text": "/КРОСС/  От , компютърен специалист, работещ в голяма фирма в ГерманияМасивът на #НАПЛийкс съдържа данни за 6 млн. български граждани - 4.66 млн. живи и 1.38 починали. Основната част от данните обхващат последните 10 години В мейла си до медиите хакерите дават да се разбере, че имат още толкова данни изтеглени от сървърите. Макар да използват руски мейл, далеч не може да сме сигурни, че са руснаци Има 57 папки, някои от които са системна информация за базата данни на НАП Някои от таблиците включват потребителски имена, пароли и други данни за работата на служители на НАП и други държавни структури. Има и доста лични сертификати на граждани Освен данъчни декларации, данните включват плащания по заеми, номера на превозни средства, граждански договори, данни на много българи зад граница получавали пенсии или отказали се от здравно осигуряване, IP адреси и информация дали играете хазарт Ако сте работили или плащали някакъв данък в последните 10 години, то почти сигурно, че най-малкото ЕГН-то, името, адреса и дохода ви е в базата Базата съдържа индикации за сигнали и елементи от разследвания между НАП и европейски институции Течът на данните е бил възможен заради неспазването на елементарни мерки за сигурност в администрацията - нещо, за което предупреждаваме отдавна Макар данните да не донесат пряка вреда за повечето хора, те може да навредят на текущи данъчни разследвания, както и да се използват от телефонни измамници или за изнудване. В същото време публичността на тази информация, колкото и вредно да е за националната сигурност, ще даде възможност на изследователи да направят по-добра картина за доходите на населението, безработицата и социалните придобивки. Също така ще подпомогнат журналистически разследвания в имотното състояние на публични лица и отказът от проверки на самите служби в злоупотреби като #АпартаментГейтПървото, което следва да се направи сега, е да се понесе политическата и професионалната отговорност. Горанов следва да подаде незабавно оставка заедно с ръководителите на отговорните за този пропуск структури. Трябва да има криминално разследване как се е допуснало това и обвинения, макар това да е малко вероятно предвид в какво се е превърнала прокуратурата ни в момента.Паралелно с това следва да се направи одит на цялата информационна инфраструктура на обществения сектор. Правила и закони, които определят как следва да се пазят данните, кой следва да има достъп до какво има, но не се спазва, както стана ясно. Време е да започне администрацията сериозно да мисли за електронно управление и съпътстващите мерки за сигурност, системи за проверка и достъп.Не на последно място обаче, трябва да разберем, че този теч на данни е стряскащ само защото вече не може да си затваряме очите за състоянието на държавните бази данни. Истината е, че почти всеки в администрацията е имал достъп до същата информация, а заедно с тях и познатите им. Хазарта започва една от последните си песни с „Имам човек в НАП...\". Е, доста хора имат човек тук и там. Един мой приятел разказваше как започнал успешен консултантски бизнес в България и скоро след това дошли „гости\" заедно със служител на НАП в неприкрит опит да разберат какво прави фирмата и дали може да се присвои.Сега вече няма нужда да „имаш човек\" или поне не за доходите от 2007-ма насам. Въпрос на време е някой да пусне публична търсачка за информацията. Не съм съгласен, че трябва да се направи, но толкова хора имат вече архива, че е неизбежно.И тук идваме към точката, за която не искате да мислите - какво правим с тази информация? Не тази, че са хакнали НАП, а с това, че всички ще знаят доходите ви. Нормално е да сте бесни. Трябва да сте бесни. Ако не защото личната ви информация е навсякъде, то най-малкото защото администрация за милиарди е позволила това. Само бесните хора могат да свършат нещо.По-важен е въпросът дали следва всички да го знаем това? Не само сега и занапред. Дали го искаме? В Швеция техният аналог на НАП прави публични всички данъчни декларации в края на годината. Отделни може да се видят с телефонно обаждане, но условието е, че отсрещната страна ще разбере, че сте видели декларацията им. Заедно с това публикуват детайлни справки за доходите по възрастови групи, региони, професии, нива на квалификация и прочие. Тази прозрачност в доходите е помогнала на много компании да поемат инициативата и сами да информират служителите си колко взимат колегите им на същото ниво.Ние обаче не сме Швеция и това не е прозрачност. Това е престъпно нехайство. Макар голяма част от данните наистина да не заплашват пряко населението, части от тях и цялата им съвкупност наистина са проблем за националната сигурност.Някой ще направи портал позволяващ лесна проверка. Всеки ще може да види доходите на съседа, колегата, известни и небезизвестни личности. Как това ще се отрази на взаимоотношенията ни, на обществения и политическия живот?Какво следва от тук? ", "date": "2019.07.16", "title": "10 неща, които трябва да знаете за #НАПЛийкс и едно, за което не искате да мислите"}
{"url": "http://www.cross.bg/chobanov-todor-obrazovanie-1609129.html", "text": "/КРОСС/  Има допуснати грешки още на ниво проектирането на \"Ларгото\". Това каза в сутрешния блок на БНТ заместник-кметът по образование на Столичната община Тодор Чобанов. Според него проектантът не е съобразил, че от там ежедневно ще преминават стотици минувачи. От общината били много критични и няколко пъти отказвали да приемат обекта.Мобилните пластмасови скари на \"Ларгото\" не са подходящи за това пространство и това е основната грешка, която е допуснал проектантският екип.Д-р Тодор Чобанов, зам.-кмет по образование, СО: Това е много удобно, ако примерно това ти е на покрива, имаш проблем, вдигаш - ремонтираш - връщаш. Тоест това е замислено, но не е подходящо за това място. Тъй като там в тази зона преминават много хора и стъпвайки върху тези пластмасови скари, те ги разместват.Тази проектантска грешка е констатирана още миналата есен и затова е изпратено искане до Министерството на културата - да се възползват максимално от 10-годишната гаранция.Д-р Тодор Чобанов, зам.-кмет по образование, СО: И незабавно да бъдат предприети действия, така че да се намери друго решение, което няма да предизвиква такъв проблем.Най-добрият и отговорен сценарий, според Чобанов, е Министерството на културата да разпореди на проектантския екип да даде друго решение и изпълнителят да го реализира. Тодор Чобанов подчерта, че гаранцията на обекта е до края на 2020 г. за някои части, а за други - до 2021 г. ", "date": "2019.07.16", "title": "Тодор Чобанов: Грешките при \"Ларгото\" са още на ниво проектиране "}
{"url": "http://www.cross.bg/merkel-himni-smyatat-1609172.html", "text": "/КРОСС/  Германският канцлер Ангела Меркел остава седнала при изпълнението на национални химни при визитите на официални лица в Берлин. Причината - поредицата тремори, които канцлерът получи през изминалите седмици, съобщава БГНЕС.Във вторник Меркел зае мястото си до молдовския премиер Мая Санду по време на военните почести за госта. Преди дни остана седнала и докато звучаха химни на церемония с новия министър-председател на Дания.Въпреки случващото се, германският канцлер заявява, че е добре и няма повод за тревоги за здарвословното й състояние. Очаква се Меркел да започне годишния си летен отпуск по-късно този месец.Проучване показва, че 59% от германците смятат, че треперенето е „личен въпрос\", докато 34 на сто смятат, че това е от обществен интерес.Меркел е на власт от 2005 г. и планира да се оттегли в края на четвъртия си мандат през 2021 г. ", "date": "2019.07.16", "title": "Заради тремора: Меркел вече седи при изпълнение на национални химни "}
{"url": "http://www.cross.bg/telefonni-izmami-zhena-1609156.html", "text": "/КРОСС/  Млада жена, участвала в схеми за телефонни измами, е задържана от служители на сектор „Противодействие на криминалната престъпност\" при Областната дирекция на МВР-Пазарджик, съобщават от ведомството.Тя е изпълнявала ролята на „муле\", като вземала парите от жертвите и ги предавала по веригата. В края на май позвънил стационарния телефон в жилището на 80-годишна жена от Пещера. Гласът отсреща се представил за полицай от „Криминална полиция\", който разследвал случаи на телефонни измами.След многократни позвънявания с помощта на тази класическа схема жертвата била убедена да даде наличните си спестявания в размер на 3600 лева. Пенсионерката сложила парите в полиетиленова чанта и ги изхвърлила през терасата на къщата.Работата по случая започнала след получаване на сигнал за случилото се. В резултат на проведените оперативни и процесуални действия е установено, че парите са взети в Пещера от 23-годишна жителка на Троян.Младата жена е добре известна на органите на реда в Пазарджик и Панагюрище, където и преди е била разследвана като „муле\" в схеми за телефонни измами. Тя е задържана в ареста, а спрямо нея е образувано полицейско производство.Продължава активната работа с арестуваната за изясняване на нейната съпричастност в извършване на телефонни измами на територията на цялата страна ", "date": "2019.07.16", "title": "Арестуваха млада жена, участвала в телефонни измами "}
{"url": "http://www.cross.bg/polychili-medii-pismoto-1609159.html", "text": "/КРОСС/  Разпоредил съм ГДБОП да се свържат с медиите, които са получили от представящия се за руски хакер, който атакува системата на НАП. В момента тече проверка и като приключи, ще разберете всичко.\" Това заяви Младен Маринов на срещата с футболните съдии в сградата на БФС.Припомняме, че три избрани медии са получили второ писмо от хакера, проникнал в масивите на НАП. Или поне така твърди авторът в мейла. Той пише, че избрал тези медии, защото само те писали за атаката му. Всъщност запървия мейл писаха почти всички медии в държавата - и тези, които са получили писмото, и тези, които не го бяха получили. ", "date": "2019.07.16", "title": "ГДБОП проверява писмото на руския хакер"}
{"url": "http://www.cross.bg/zelen-zhena-signal-1609154.html", "text": "/КРОСС/  На общ зелен светофар за автомобили и пешеходци инцидент прати възрастна жена в болница.  Водач на автобус на градския транспорт e ударил пешеходка. Автобусът се движил по бул.\"Симеон Велики\" и на зелен сигнал на светофара завивал по улица \"Васил Друмев\".В това време, на зелен сигнал на светофара пресичала 80-годишна жена от Шумен, и била ударена. Откарана е  в МБАЛ-Шумен за преглед. ", "date": "2019.07.16", "title": "На зелен светофар: Градски автобус удари пешеходка"}
{"url": "http://www.cross.bg/dushterya-stoyan-deteto-1609157.html", "text": "/КРОСС/  40-годишният музикант и учител Стоян Владев обяснил пред съда в Стара Загора, че е правил секс с дъщеря си, за да я подготви за живота и твърдял, че не е използвал сила за това, пише \"24 часа\". Той бешезадържан в четвъртък по сигнал на майката, с която са разделени. Гаврите продължили 3 г. Стоян изнасилвал детето си, когато то било при него. Сега момичето е на 13 г.Преди раздялата на родителите, които са музиканти, те живели няколко години заедно с детото в Англия. Там Стоян пускал на дъщеря си редовно порнофилми, станало ясно в съда. Бащата започнал да посяга на дъщеря си след завръщането им от Острова, когато с майката се разделили. Като баща, който е признал детето си, Владев имал право през почивните дни дъщеря му да живее при него. Дори малко преди да бъде арестуван миналия четвъртък, той бил с дъщеря си на море.Майката научила какво се случва с дъщеря ѝ едва преди 2 седмици. Момичето неочаквано пропушило цигари. Първо споделило проблема с класната си ръководителка, която съобщила на майката.Заседанието на Окръжния съд в Стара Загора протече при закрита врати заради изнасянето на интимни подробности от живота на детето. На него Стоян Владев бил защитаван от служебен адвокат. Той поискал домашен арест с аргумента, че вече проумял извършеното от него, но трябвало да се грижи и за стария си баща.Думите му звучали подредено, но съдът назначи психиатрична експертиза, която да покаже дали е нормален и дали може да носи отговорност пред закона. С детето ще работят психолози.Първо Стоян Владев бе обвинен от Районната прокуратура в Казанлък за това, че в периода май 2016 г. до февруари 2019 г. се е съвкупявал с 13-годишната си биологична дъщеря, като използвал положението си на надзорник на детето. По това обвинение той можеше да получи до 8 г. затвор. В хода на разследването обаче станало ясно, че бащата понякога използвал и сила, за да принуди ненавършилата 14 години девойка да прави секс с него - нещо, което той отрече. Юристи обясниха, че това прави деянието по-тежко, което наложило в събота делото да бъде преместено в Окръжната прокуратура в Стара Загора. При новите обстоятелства на Стоян Владев е повдигнато обвинение, което може да го изпрати зад решетките за период между 10 и 20 г. ", "date": "2019.07.16", "title": "Бащата изнасилвач пускал порно на дъщеря си, тя споделила за гаврите с   класната"}
{"url": "http://www.cross.bg/suvet-prevozvachite-avgyst-1609155.html", "text": "/КРОСС/  12-14 стотинки на километър за камиона над 12 тона с 3 оси ще бъде цената, с която ще тръгне на 16 август националната тол система, това съобщи след заседанието на Консултативния съвет за въвеждането на тол системата зам.-министърът на регионалното развитие Николай Нанков, посочва „24 часа\".\"Тези пари няма да се събират от превозвачите до март догодина, когато започва търговската експлоатация на тол ситемата. Времето между 16 август и Нова година ще служи на Националното тол управление и на превозвачите, за да преценят дали това е най-удачната тарифа. След това тя ще влезе в сила с акт на Министерския съвет\", заяви още той.", "date": "2019.07.16", "title": "Тол системата тръгва с 12-14 стотинки на километър "}
{"url": "http://www.cross.bg/leva-live-zalog-1609140.html", "text": "/КРОСС/  ЦСКА София ще постигне втора победа над Титоград, този път в срещата-реванш от квалификациите за Лига Европа. Двубоят е днес от 21.30 ч.:ОФК Титоград (Ч. Гора) - ЦСКА София тук\t\tСингъл, Live, ТОП \t\t„1\"-6.15„Х\"-3.95 „2\"- 1.36Предстоящите дни предлагат на футболните привърженици реванши от предварителните кръгове на Шампионската лига и Лига Европа, както и финалът и мача за бронза за Купата на африканските нации:Лудогорец (Бълг.) - Ференцварош (Унг.) тук\t\tСингъл, Live, ТОП \t\t„1\"-1.61 „Х\"-3.38 „2\"- 4.26ЧФР Клуж (Рум.) - ФК Астана (Каз.) тук\t\tСингъл, Live, ТОП \t\t„1\"-1.61 „Х\"-3.12 „2\"- 4.78Пяст Гливице (Пол.) - Бате Борисов (Блрс.) тук\tСингъл, Live, ТОП \t\t„1\"-1.85 „Х\"-2.99 „2\"- 3.65Тунис - Нигерия тук\t\t\t\t\tСингъл, Live, ТОП \t\t„1\"-2.91 „Х\"-2.89 „2\"- 2.38Левски София (Бълг.) - Ружомберок (Слвк.) тук\tСингъл, Live, ТОП \t\t„1\"-1.60 „Х\"-3.50 „2\"- 4.16ФК Петрокуб (Молд.) - АЕК Ларнака (Кип.) тук\tСингъл, Live, ТОП \t\t„1\"-2.88 „Х\"-3.18 „2\"- 1.76Сапртак Търнава (Слвк.) - Радник Биелина (Б. Херц.) тук Сингъл, Live, ТОП \t\t„1\"-1.53 „Х\"-3.50 „2\"- 4.76Шамрок Роувърс (Ейре) - Бран (Нор.) тук\t\tСингъл, Live, ТОП \t\t„1\"-2.33 „Х\"-2.79 „2\"- 2.26Сенегал - Алжир тук\t\t\t\t\tСингъл, Live, ТОП \t\t„1\"-2.66 „Х\"-2.74 „2\"- 2.71Неделя бе страхотен ден за столичанин, който взе максималните 21 304,42 лева със 160 лева на система 3, 4, 5 от 5 + 2 ТВ мача от Русия, Бразилия, Полша, Швеция и Дания. Японската Джейл лига 1 осигури на жител на град Тервел 2053,66 лева със 100 лева и 4 мача в права колонка в събота. В неделя пловдивчанин заслужи максималните 2770,75 лева след 48 лева залог на система 2, 3, от 3 + 3 ТВ мача.Спортмакс донесе на жител на Пазарджик 5178 лева с 500 лева залог на Точен резултат в петък. Ден по-късно старозагорчанин прибра общо 5925 лева за Краен изход.Надбягванията с коне осигуриха на жител на Елин Пелин сумата от 4340 лева в събота с 40 лева залог за Трио. Тогава и добричлия прибра 1717 лева за 1-3, а в неделя 18 лева и залог за 1-3 донесоха на санданчанин 2136 лева. ", "date": "2019.07.16", "title": "Еврофутбол: ЦСКА София ще постигне втора победа над Титоград"}
{"url": "http://www.cross.bg/surbiya-transporta-stroitelstvoto-1609144.html", "text": "/КРОСС/  Министърът на транспорта, информационни технологии и съобщенията Росен Желязков ще се срещне с вицепремиера и министър на строителството, транспорта и инфраструктурата на Сърбия Зорана Михайлович. Събитието ще се състои в събота (20.07.19 г.) в Цариброд, Република Сърбия.След двустранната среща двамата ще направят инспекция на строителните дейности в участъка между Банцарево и Црвена река, част от магистралата между Белград и София. ", "date": "2019.07.16", "title": "Министър Желязков ще се срещне със сръбския министър на строителството"}
{"url": "http://www.cross.bg/danni-informatziya-razkriya-1609149.html", "text": "/КРОСС/  \"Здравейте и благодаря, че направихте случващото се публично достояние... С радост ще разкрия подробности за този пробив, така че вашето корумпирано правителство да не лъже аудиторията ви\". Така започва имейл до няколко медии, изпратен от човека, който твърди, че е автор на хакерската атака срещу НАП. При нея изтекоха лични данни на 5 млн. души.„Този теч се случва от 11 години насам. Ако корумпираното ви правителство разкрие уязвимата система, ще можете да видите тази информация в Web Archive (Internet Wayback Machine). Данните са хаквани и през 2012 г. Тогава никой не разбра, че сме успели да инфилтрираме 30 GB информация\", пише мъжът.Той разкрива, че е руски гражданин, женен за българка. „Родителите на съпругата ми живеят в България и със собствените си очи съм виждал колко прецакана е държавата ви\", пише още той.„Глупавите ви правораздавателни органи няма да открият нищо. Просто ще прикрият истината. Ако това се случи, аз лично ще кача информацията в руски и български торент тракери, така че всеки ще може да я свали свободно. Ако медиите, с които влизам в контакт, публикуват невярна информация, ще разкрия още два масива от данни - отново от Министерството на финансите\", се казва още в електронното писмо. То е изпратено от имейл адрес, различен от този, от който бяха получени хакнатите данни.Вижте оригиналния текст на имейла:  ", "date": "2019.07.16", "title": "Хакерът, автор на атаката срещу НАП: Правителството ви е корумпирано, течът на лични данни продължава години"}
{"url": "http://www.cross.bg/marino-pole-putna-1609148.html", "text": "/КРОСС/  Днес от 23 ч. до 24 ч. ще бъде спряно движението в двете посоки при  163-ти км на АМ „Струма\" в района на с. Марино поле. За да не се затруднява трафикът през деня късно вечерта ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол).По време на ограничението трафикът ще се пренасочва по обходен маршрут: през с. Кулата - Чучулигово - Марино поле - Марикостиново - АМ „Струма\" и обратно. Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.07.16", "title": "Спират за час движението на АМ „Струма“ до с. Марино поле заради монтаж на тол системата"}
{"url": "http://www.cross.bg/miziya-selo-praseta-1609153.html", "text": "/КРОСС/  Умъртвяват прасетата в 3-километровата зона около град Мизия, където беше регистриран случай на африканска чума. В частно стопанство от нея заболели 4 прасета на един собственик. Случаят е констатиран от местен ветеринарен лекар. Животните са евтаназирани още в понеделник вечерта.Във вторник на всеки входно-изходен пункт в няколко населени места са направени контролно-пропусквателни пунктове, тъй като оттам минава и международното трасе към ферибота в Оряхово. В 10-километровата зона пък ще бъдат описани всички животни.„Специалните изисквания, които ние вече постигнахме рано тази сутрин са за пътя 2-15, фериботния път на влизане в Мизия преди село Сараево и на изхода на Мизия в село Войводово. А в посока Гложене това е път 2-11, който тръгва от Видин до село Гиген и другата точка е горния път от Мизия за посока Оряхово, това е също път 2-11, над птицекомбината\", коментира кметът на Мизия д-р Виолин Крушовенски.„Нямаме информация за други положителни проби на територията на област Враца\", каза д-р Милчо Костурков от БАБХ - Враца. ", "date": "2019.07.16", "title": " Евтанизират всички домашни прасета около Мизия"}
{"url": "http://www.cross.bg/spryana-prihodite-agentziya-1609132.html", "text": "/КРОСС/  Националната агенция по приходите  потвърди, че е имало неоторизиран достъп до сървъра ѝ. Говорителят на НАП Росен Бъчваров заяви, че изтеклата информация е конфиденциална, но съвпада с тази, съхранявана в НАП. Пробивът в системата е станал заради слабост в една от електронните услуги, предоставяне от НАП. Временно е спряна услугата \"Възстановяване на ДДС от чужбина\", от която се вярва, че е осъществен пробивът. Комисията за защита на личните данни е уведомена, допълни той.\"Става дума за уязвимост на една от електронните услуги, предоставяни от Националната агенция за приходите  - за възстановяване на ДДС, платен в чужбина. Чрез тази уязвимост, трето лице, за което малко по-късно ще коментираме, е осъществило нерегламентиран достъп до около 3% от информацията, съдържаща се в базите данни на Националната агенция за приходите.Към момента тази уязвимост е отстранена и възможностите за, най-общо казано, злоупотреба с тези данни, са ограничени. За да се получи това, беше наложено временно услугата \"Възстановяване на ДДС, платено в чужбина\", да бъде спряна. Тя в момента не функционира, защото основните подозрения на екипите на НАП и на правоохранителните органи е, че нерегламентираният достъп е осъществен чрез нея. Ще остане спряна толкова дълго, колкото е необходимо, за да възстановим информационната сигурност в нейния първоначален обем\".Съветът по сигурността приключи своето заседание под председателството на премиера Бойко Борисов. Шефовете на службите, министърът на вътрешните работи и министърът на финансите обсъдиха действия след хакерската атака над сървърите на НАП. ", "date": "2019.07.16", "title": "НАП: Пробивът е станал заради слабост в една от електронните ни услуги, временно тя е спряна "}
{"url": "http://www.cross.bg/feiisbyk-mnychin-bitkoiin-1609130.html", "text": "/КРОСС/  Министърът на финансите на САЩ Стивън Мнучин заяви в понеделник вечерта, че търговците на криптовалути трябва да спазват със същите стандарти за борба с изпирането на пари, както традиционните банки.Според него администрацията на президента Тръмп и финансовото министерство имат \"много сериозни опасения\" относно растежа на дигиталните валути, включително и по отношение на амбициозната мрежа за цифрови разплащания на водещата социална медия \"Фейсбук\". и предлаганата от нея криптовалута \"Либра\".Стивън Мнучин каза, че Министерството на финансите е загрижено за спекулативния характер на виртуални активи като биткойн и използването на криптовалутите в незаконна дейност, включително финансирането на тероризма.Бригфингът на Мнучин идва само дни, след като в петък президентът Доналд Тръмп използва Туитър, за да изрази загриженост както от биткойн, така и от плановете на \"Фейсбук\" за стартиране от следващата година на нова дигитална валута за разплащане \"Либра\". Подобни притеснения изрази през миналата седмица и управителят на Федералния резерв Джером Пауъл.Това е ясен знак, че администрацията на Тръмп повиши тревогите за националната сигурност във връзка с плановете на \"Фейсбук\" за пускане на собствена криптовалута.\"Много играчи се опитват да използват криптовалути за финансиране на своето зловредно поведение. Това наистина е въпрос на национална сигурност\", заяви Мнучин на брифинг в понеделник. Ако \"Фейсбук\" действително разработи своята цифрова валута \"Либра\", за \"да има правилна платежна система с подходящи предпазни мерки срещу изпирането на пари, това би било добре\", отбеляза финансовият министър, но в същото време предупреди: \"Те имат да свършат много работа, за да ни убедят в това\".Забележките на г-н Мнучин идват само ден, преди изпълнителният директор на \"Фейсбук\" Дейвид Маркъс да участва във важно изслушване пред Сенатския банков комитет, на което да се обсъдят плановете за криптовалутата \"Либра\".Вербалните атаки на американската администрация и на шефа на ФЕД по отношение на търговията с криптовалути и плановете на \"Фейсбук\" за собствена дигитална валута доведоха до спад на биткойн през последните десетина дни на търговия след неговото рязко поскъпване през юни.Във вторник биткойн поевтинява с с около 2% към 10 574 щатски долара, след като точно седмица по-рано се търгуваше над 13 000 долара, а на 26-и юни дори успя да поскъпне към 13 800 долара, достигайки най-висока стойност от януари 2018-а година насам. ", "date": "2019.07.16", "title": "САЩ настоява за регулация на търговията с криптовалути "}
{"url": "http://www.cross.bg/goranov-ataka-informatziya-1609134.html", "text": "/КРОСС/  \"Изключително неприятна атака, информацията действително е част от базата данни на НАП. Около 3% от общата база данните са засегнати. Тепърва ще се определи точният брой на лицата, чиито лични данни са били изтеглени\". Това заяви министърът на финансите Владислав Горанов по време на брифинг след свиканото заседание на Съвета по сигурността към Министерски съвет във връзка с хакерската атака срещу НАП.\"Запознахме премиера с обстановката около атаката срещу информационните масиви на НАП. От руски домейн е изпратено съобщение до български медии, линковете в който водят до сървъри на НАП. Тази информация съвпада със сървърите на НАП и това потвърждава нерегламентирания достъп до сървърите на НАП. Продължава работата за разкриване на хакерската атака и за минимизиране на щетите. По разпореждане на премиера се извършват проверки в други институции за това дали има извършен подобен достъп\", коментира вътрешният министър Младен Маринов.„Има изтекли не само лични данни, но и данъчно осигурителна информация. Тя е недостатъчна, за да може да се направи цялостен извод за имущественото състояние на физическо лице, но това не прави случая по-лесен за обяснение\", посочи още Горанов.\"Експертните оценки са, че са изтеглени откъслечни парчета от огромната база данни, с която НАП функционира и която постоянно създава. В този смисъл не може да се смята, че на база на тази откъслечна информация може да се направи цялостен анализ\", заяви Владислав Горанов.„Откакто се установи хакерската атака, най-добрият възможен капацитет, наличен в държавата и в частния бизнес, работи върху системата на НАП\", коментира още той.Горанов бе категоричен, че не иска да търси връзка между актуализацията на бюджета и придобиването на нови способности за армията и деня, в който стана тази хакерска атака. \"Мога да ви уверя, че от вчера, откакто бяхме уведомени за подобен теч на информация, най-добрият възможен капацитет, наличен в държавата в това число със съдействие на частния бизнес, работи върху системите на НАП. Анализите ще продължат. Тъжният извод е, че държавните системи, колкото и да бъдат съвършени, винаги ще бъдат уязвими. Ние сме в една ситуация, в която киберсигурността ще бъде все по-голямо предизвикателство\", допълни още Горанов. ", "date": "2019.07.16", "title": " Горанов: Около 3% от данните на НАП са засегнати при атаката на сървърите й"}
{"url": "http://www.cross.bg/glasyvane-vigenin-mashinnoto-1609138.html", "text": "/КРОСС/  „Отмяната на машинното гласуване е още една стъпка към опита на ГЕРБ да спечели нечестна победа на местните избори. По този начин партията иска служебно, през закона, да си гарантира възможността за манипулиране на изборния резултат\". Това заяви на пресконференция в Ямбол зам .-председателят на Народното събрание Кристиан  Вигенин. Той припомни, че за пореден път управляващите правят промени в изборното законодателство седмици преди самите избори, а международните правила изискват да не се изменят изборните закони 6 месеца преди вота.Кристиан  Вигенин  разясни, че първата стъпка в тази посока са направените от ГЕРБ промени в Изборния кодекс, непосредствено преди европейските избори, когато ограничиха възможността да се обжалват част от решенията на Районните избирателни комисии. Тогава те опитаха да отменят и преференциалното  гласуване, но това не се реализира, благодарение на БСП.Вигенин припомни и втората стъпка на управляващите в тази посока -  намаляването на държавната субсидия от 11 на 1 лв. на глас в средата на годината, без никакъв диалог между политическите партии, когато партиите са планирали своите бюджети. „Това беше направено заради БСП  - излизайки от едни национални избори, насочвайки се към втори, ние бяхме лишени от възможността планомерно да се подготвяме за тези избори\", коментира народният представител и допълни, че е проблем и отварянето на възможността бизнесът чрез неограничените дарения не само да влияе  върху решенията на партиите, но и върху това кои да са кандидати за кметове и общински съветници. Той беше категоричен, че БСП  ще се справи и с тази ситуация, но има една системна политика на ГЕРБ, която цели овладяването на предизборния процес и спечелването на изборите по служебен начин.„БСП  държи машинното гласуване да остане, да бъде направена навременна разяснителна кампания\", каза още депутатът и обясни, че всички технически проблеми, които се изтъкват от управляващите като аргумент за отмяна на машинното гласуване, са преодолими. Той подчерта, че дори ЦИК  дава предложения как да стане това. Кристиан  Вигенин  е категоричен, че БСП ще отстоява позицията си с всички парламентарни средства, а ако все пак не успее, отново ще се обърне към международните институции.„Демокрацията в България дава все по-големи дефицити\", заключи зам.- председателят на Народното събрание и разясни, че управляващите ни тласкат към авторитаризъм, към едноличен режим на Бойко Борисов и тотален контрол върху процесите от страна на ГЕРБ, а това противоречи на принципите, с които ние сме се ангажирали като членове на ЕС.На въпрос дали провалът на машинното гласуване беше преднамерен Кристиан  Вигенин  отговори, че това е било подготвено още от предишния състав на ЦИК, защото подготовката на машинното гласуване е била значително  забавена. Вигенин обясни, че самите машини за европейските избори са били доставени и сертифицирани  в последния момент, начинът на гласуване е бил уточнен едва след като са минали обученията на секционните избирателни комисии, а сега при отмяната се позовават на грешки, свързани точно с това забавяне.Кристиан  Вигенин  припомни, че през 2013 г., при направеното от опозицията пълно паралелно преброяване, се е установило, че една трета от пристигащите от секционните избирателни комисии протоколи са с грешки, които се отстраняват в РИК  и ЦИК, а резултатът се нагласява. „При машинното гласуване не може да се прави такова нагласяване и затова управляващите искат да го отменят\", заяви Кристиан  Вигенин  и уточни, че само при пълно въвеждане на машинното гласуване резултатът от изборите ще отразява изцяло волята на избирателите.Народният представител Николай Пенев  посочи какви законодателни промени, свързани с местната власт, подготвя БСП, а областният лидер на БСП  Митко Андонов информира, че е започнал процесът на номинации за кметове и общински съветници в основните партийни организации.Насрочени са и общинските конференции, които ще издигнат кандидатите за кметове и за общински съветници. В община Болярово  конференцията ще се проведе на 22 август, в общините Елхово и „Тунджа\" - на 23 август, в Ямбол на 31 август, а в Стралджа  - на 2 септември.„БСП  си поставя за цел победа на местния вот във всички пет общини\", подчерта още Митко Андонов.   ", "date": "2019.07.16", "title": "Кристиан  Вигенин: ГЕРБ иска служебно, през закона, да манипулира местния вот"}
{"url": "http://www.cross.bg/nyshka-televiziya-informatzionen-1609131.html", "text": "/КРОСС/  Отиде си Нушка Григорова - един от първите директори на Българската национална телевизия и стар приятел на Руския културно- информационен център в София, изключителна фигура на културата.Нейните филми, предавания и репортажи завинаги са влезли в златния фонд на българската телевизия. На младини тя работи като редактор в кореспондентското бюро на БНТ в Москва, а след това се премества в София, като прекарва по-голямата част от живота си в Българската национална телевизия. След пенсионирането си тя става активен член на клуба на ветераните от българската телевизия и предава опита си на младите, написа и публикува книга за работата си \"В кадър и зад кулисите\".Нушка винаги е подчертавала, че българите и руснаците са представители на братски народи, които трябва да се уважават и обичат, постоянно да укрепват сътрудничеството си в различни сфери и най-вече в областта на изкуството. Нушка се гордееше с подвига на братския руски народ  в освобождението на Европа от фашизма. Г-жоГригорова беше редовен и любим гост на Руския културен и информационен център в София.Поклонението с нея ще бъде в сряда, 17 юли, в 13.00 ч. в на Централни софийски гробища.Нашите искрени съболезнования на близките и роднините на Нушка Григорова.Царство й небесно.", "date": "2019.07.16", "title": "Отиде си Нушка Григорова - един от първите директори на БНТ"}
{"url": "http://www.cross.bg/purvomaii-obshtinata-mitkov-1609139.html", "text": "/КРОСС/  „Най-важното в предстоящите избори е да покажем воля за положителна промяна, за смяна на стила на управление на общината. Ние трябва да отворим врати към местната общност на Първомай, да ангажираме хора със знания, експертно мнение, възможности и амбиции, с който да покажем, че сме на нивото на очакванията на хората за промяна.\", това заяви в доклада си пред партийната конференция Николай Митков, лидер на БСП в община Първомай. На провелото се заседание социалистите утвърдиха своите  номинации за представители в местната власт. Очаквано те се консолидираха и избраха  Николай Митков да бъде кандидата за кмет на общината. В  листата за общински съветници сред имената на утвърдени експерти  има и нови предложения, както  партийни, така и на   представители на гражданското общество.  Членовете на висшия форум се обединиха около поставената цел - спечелване на изборите за кмет, най-голяма група съветници в местния парламент и увеличаване броя на кметовете на кметства.  Според тях за постигането и БСП няма друг път освен обединяване на силите на левите избиратели, привличане на голяма част от първомайската общност в каузата за развиващ се и модерен Първомай, даващ възможност на хората да работят и живеят нормално. В отчета на своята и на съветниците от БСП дейност в отминаващия мандат Николай Митков запозна съпартийците си със свършеното от него като зам.-кмет в общината  и предстоящите задачи. „Благодарение на нас се случиха редица добри неща и ние трябва да ги казваме. За положителните неща е добре да се говори и то навсякъде, но за трудностите и негативите от участието в управлението също трябва да говорим, да си дадем ясна сметка къде са пропуските, слабите места и да извлечем поуките и важните изводи за в бъдеще. Чрез участието си мнозинството, понякога правехме и тежки компромиси , особено за бюджета, но въпреки всичко успявахме в голяма степен да наложим нашите искания, водени от стремежа да бъдем в полза на  жителите на общината.\", заяви той.Изборите, които предстоят ще са тест за нашите кандидати, но те ще бъдат и тест за цялата партия. Победата ще зависи преди всичко от броя на общинските съветници, които БСП ще спечели  и броя на населените места, в които БСП ще има кметове. Но най- голямото предизвикателство за всички нас като организация ще бъде спечелването на изборите за кмет в град Първомай, категорични бяха членовете на конференцията.   ", "date": "2019.07.16", "title": "Николай Митков е кандидатът за кмет на община Първомай на БСП"}
{"url": "http://www.cross.bg/partiite-biznesa-finansiraneto-1609135.html", "text": "/КРОСС/  Президентът наложи вето на финансирането на партиите от бизнеса. Румен Радев върна за ново обсъждане отделни текстове от § 2 и 3 от Закона за изменение на Закона за държавния бюджет за 2019 г., с които се въвежда финансиране на политическите партии с дарения от юридически лица и еднолични търговци.Държавният глава приветства гражданската позиция, заявена на национален референдум от над 2.5 млн. български граждани, за ограничаване размера на финансовата субсидия за партиите. Промените обаче, с които парламентът разреши финансирането на партиите от юридически лица и еднолични търговци, уронват конституционните устои на българската демокрация, смята Радев. Според него се подменя конституционният модел на политическата система, без да е извършена промяна в Конституцията.С приетите промени партиите стават зависими от бизнеса, който ще финансира тяхното съществуване, е позицията на президента. ", "date": "2019.07.16", "title": "Президентът наложи вето на финансирането на партиите от бизнеса"}
{"url": "http://www.cross.bg/izbori-parlamentarni-mestni-1609136.html", "text": "/КРОСС/  На извънредно заседание днес депутатите ще разгледат предложението на управляващите за отпадане на машинния вот при провеждането на местни и парламентарни избори.Миналата седмица те не успяха да си осигурят кворум, тъй като БСП и ДПС отказаха да се регистрират. И двете партии вече обявиха, че няма да подкрепят предложените промени за разлика от ГЕРБ, Обединените патриоти и ВОЛЯ.Управляващите настояват машинният вот да отпадне при местни и парламентарни избори заради голямата им сложност, опасност от грешки и сериозно оскъпяване. Опозицията пък смята, че машинното гласуване е гаранция за честен вот, а отмяната му отваря възможности за манипулации. ", "date": "2019.07.16", "title": "Извънредно заседание на НС заради машинното гласуване"}
{"url": "http://www.cross.bg/kino-lyatna-stzena-1609137.html", "text": "/КРОСС/  Лятна сцена НДК Ви дава възможност да си подарите приятно изживяване с кино под звездите в дните 22, 23 и 24 юли. В три поредни вечери ще бъдат прожектирани филмите „Измамно богати\", „Walking on Sunshine\" и „Презрението\". Началото на прожекциите е от 21:00 часа.Италианската закачлива комедия „Измамно богати\" („Ricchi di fantasia\") на режисьора Франческо Мичикè ще даде старт на откритото лятно кино в НДК. Филмът разказва историята на любовниците Серджо (Серджо Кастелито) и Сабрина (Сабрина Ферили). Серджо е дърводелец, а Сабрина - певица и между двамата гори силна любов. Поради финансови причини обаче нямат възможност да напуснат половинките си. Животът за двамата влюбени се преобръща, когато приятелите на Серджо му внушават, че е спечелил 3 милиона евро от лотарията. Какви последици може да предизвика една шега? Отговора ще научите на 22 юли (понеделник) на Лятна сцена НДК.Във втория ден от програмата на лятното кино в НДК (23 юли) ви очаква мюзикълът „Walking on Sunshine\". Режисьори на филма са Макс Гива и Дания Паскуини. Летният мюзикъл проследява бъдещата сватба на Мади и Раф в Пулия. Мади се приготвя за най-важния ден в живота си без да знае, че в миналото годеникът ѝ Раф е имал лятна авантюра със сестра ѝ. Мъжът от своя страна не знае, че бъдещата му съпруга е свързана със семейството на неговата бивша.  Не пропускайте да гледате една забавна история за любовта и да чуете някои от най-големите хитове на 80-те години.Любовта обаче невинаги приключва със щастлив край. Култовата класика на режисьора от френската Нова вълна Жан-Люк Годар - „Презрението\" (\"Le mépris\") от 1963 г., ще проследи моментите на отчуждение в една връзка. Прожекцията на филма ще бъде излъчена на 24 юли (сряда) на Лятна сцена НДК. Историята разказва за отдалечаването на двама съпрузи един от друг, настъпило след банален инцидент в живота им. Част от великолепния актьорски състав на филма са легендите на френското кино Брижит Бардо и Мишел Пиколи. Участват още Фриц Ланг и самият Жан-Люк Годар. ", "date": "2019.07.16", "title": "Кино на открито с вход свободен на Лятна сцена НДК"}
{"url": "http://www.cross.bg/shestima-dyshi-fond-1609143.html", "text": "/КРОСС/  Шестима души са арестувани след акцията на спецпрокуратурата в Държавния Фонд \"Земеделие\", предаде БГНЕС. Злоупотребите са извършвани по времето на предишния изпълнителен директор Румен Порожанов, съобщи зам.-главния прокурор Иван Гешев на извънреден брифинг. Специализираната прокуратура, съвместно с ГДБОП и със съдействието на КПКОНПИ, извършва действия по разследването в Държавен фонд „Земеделие\", свързани с досъдебното производство срещу Миню Стайков, съобщиха от спецпрокуратурата.Претърсват се кабинети на служители във фонда, както и техни адреси. Изземат се документи във връзка с изпълнението на Програмата за развитие на селските райони и Националната програма за подпомагане на лозаро-винарския сектор.", "date": "2019.07.16", "title": "Шестима души са арестувани след акцията във Фонд „Земеделие“ "}
{"url": "http://www.cross.bg/zakona-varna-signali-1609117.html", "text": "/КРОСС/  Зачестиха случаите по българското Черноморие, в които джипове и други тежкотоварни автомобили навлизат на територията на плажа и паркират върху дюните. Последният скандален случай е на плаж „Перла\", където джип закъса в пясъка на самия бряг и се наложи да бъде изтеглен с подемна техника. Подобни действия пречат на почивката на летовниците и оказват негативно влияние върху туристическия сезон.Областният управител на област Варна Стоян Пасев заяви, че сигналите за нарушаване на закона по плажовете гражданите не ги пускат към тях, а в телевизиите. Затова той апелира към всички, които открият такива нередности, да пускат сигнали до общината и областната управа. Тази година има повече сигнали, каза Пасев.Правомощията на областната управа срещу нарушителите достигат да направят констативен протокол. Ако имат пълномощно от министъра на туризма, може да бъдат глобени по Закона за туризма, другият вариант е по Закона за устройство на Черноморското крайбрежие или да направят акт по ЗУТ, каза областният управител на Варна.Увеличат се и случаите, в които летовници разпъват своите палатки върху дюните и нощуват върху защитени зони в нарушение на Закона за устройство на Черноморското крайбрежие. ", "date": "2019.07.16", "title": "Повече сигнали за беззаконие по плажовете в област Варна тази година"}
{"url": "http://www.cross.bg/sarkofazi-egipet-sushto-1609118.html", "text": "/КРОСС/  В Египет откриха две древни пирамиди на юг от столицата Кайро и показаха колекция от новооткрити саркофази, някои от които съдържат добре запазени мумии. Министърът на антиките Халед ал-Анани заяви пред репортери, че Бент - пирамидата на Снофру, първият фараон на 4-та династия на Египет и друга пирамида наблизо, ще бъдят отворени отново за посетители за първи път от 1965 г. насам.Анани заяви, че Преходната пирамида и всички останали в Дахшур са включени в Списъка на световното културно и природно наследство на ЮНЕСКО като част от археологическите гробища в Мемфис. Той също така каза, че екип от археолози е открил саркофази и останки от древна стена, датираща от Средното царство преди около 4000 години.Находките са направени по време на изкопни работи в кралския некропол Дашур на западния бряг на река Нил, в район, където се намират едни от най-старите египетски пирамиди. \"Няколко каменни, глинени и дървени саркофази бяха открити, а някои съдържат мумии в добро състояние\", се казва в изявление на министерството на антиките.Древната стена се простира на около 60 метра и е разположена на юг от пирамидата на фараона 12-ти династия цар Аменемхет II, също в некропола Дашур. Находките включват също и погребални маски, както и инструменти използвани за рязане на камъни, датиращи от късния период, които обхващат почти 300 години до завладяването от Александър Велики през 332 г. пр. Хр.През последните години Египет се стреми да насърчава археологическите открития в цялата страна, за да съживи туризма, който се превърна в хаос от сътресенията, които последваха след 2011 година. ", "date": "2019.07.16", "title": "Две нови пирамиди откриха в Египет, показаха колекция от саркофази"}
{"url": "http://www.cross.bg/otpadutzi-osnova-boklyka-1609119.html", "text": "/КРОСС/  Руското правителство обмисля възможността за въвеждане на нов метод за изчисляване на разходите за събиране на боклука - според броя на контейнерите, каза за ТАСС Алексей Макрушин, изпълнителен директор на руския екологичен оператор. \"Системата до голяма степен ще прилича на изчисленията според стандартите. Броят на контейнерите ще се изчислява въз основа на стандартни стойности. След това можете да умножите пет контейнера за 30 дни, да получите 150 контейнера и да изчислите таксата въз основа на това. Оказва се, че е доста сложна формула да се разпредели тази сума между офисите и апартаменти, \"- каза Макрушин.Информация, че правителството обсъжда схема за таксуване не за количеството генерирани отпадъци, а за броя на наличните резервоари се появи през юли. През март 2019 г. ръководителят на руското правителство Дмитрий Медведев отбеляза, че сегашната система за изчисляване на таксите не е напълно справедлива и е необходимо да се премине от стандарт към плащане „в действителност\". Сега цената на услугите за отстраняване на твърдите битови отпадъци (ТБО) за резиденти се изчислява въз основа на статистически данни. Тарифата на регионалния оператор за преместване на един тон или кубичен метър отпадъци се умножава по процента на натрупване за жителите на даден регион и се разделя на броя дни.Министерството на природните ресурси потвърди, че вече е изготвен проект на правителствен указ за преминаване към изплащане на боклука въз основа на действителния натрупан обем, се казва в доклада. Но конкретният механизъм не беше разкрит. Също така министерството отбеляза, че в момента те редактират проекторезолюцията относно прехода към \"фактическо\" плащане, за да преценят всички слаби страни на тази система.Експертите все още не могат да определят недвусмислено коя система за изчисляване на плащането ще бъде по-справедлива и реалистична. Институтът на регионалния оператор стартира на национално ниво от 1 януари 2019 година. Така реалното количество генерирани твърди битови отпадъци ще стане известно до края на годината и може да бъде по-високо от стандартната стойност, което може да доведе до увеличаване на плащанията.От друга страна, в света има положителни примери за това, как системата на заплащане работи \"всъщност\". Но това е дългосрочна перспектива. Преходът към системата „де факто\" може да изисква инсталирането на специални контейнери с ограничен достъп за живущите. Това ще доведе до допълнителни разходи.Реформата на индустрията за събиране и изхвърляне на отпадъци започна в Руската федерация на 1 януари 2019 г. Досега 11 региона не са влезли в нея. Тя е предназначена да направи третирането на боклука по-цивилизовано, да реши проблема с неразрешени сметища и значително да намали обема на отпадъците, които се транспортират до депата.Снимка ТАСС", "date": "2019.07.16", "title": "Руското правителство обмисля нова формула за изчисляваме на такса смет"}
{"url": "http://www.cross.bg/kandahar-postradali-mezhdynarodnata-1609126.html", "text": "/КРОСС/  Базата на международната коалиция на летище Кандахар, Афганистан, беше подложена на обстрел на 15 юли 2019 г., в 22.23 часа местно време (20.53 часа българско време). Няма пострадали български военнослужещи, съобщиха от Министерството на отбраната.", "date": "2019.07.16", "title": " Обстрел по международната база в Кандахар, няма пострадали българи "}
{"url": "http://www.cross.bg/simona-tokio-rymuniya-1609127.html", "text": "/КРОСС/  Тенисистката Симона Холеп ще бъде знаменосец на делегацията на Румъния на Олимпийските игри в Токио 2020, съобщи президентът на националния олимпийски комитет на страната Михай Ковалиу.Бившата номер 1 в света стана първата румънка, която печели титлата на Уимбълдън, след като в събота спечели убедително финала срещу седемкратната шампионка Серина Уилямс (САЩ) с 6:2, 6:2 за по-малко от час.Това беше втора титла за Халеп от Големия шлем след триумфа й на \"Ролан Гарос\" през миналия сезон. ", "date": "2019.07.16", "title": "Симона Халеп ще бъде знаменосец на Румъния в Токио"}
{"url": "http://www.cross.bg/tyrtziya-s-erdogan-1609120.html", "text": "/КРОСС/  Турският президент Реджеп Тайип Ердоган заяви, че руските зенитно-ракетни системи С-400 ще бъдат напълно разположени в Турция през април 2020 г., предаде Ройтерс. Русия вече започна доставките на компоненти от С-400 в Турция въпреки напрежението, което покупката на отбранителната система породи с партньорите на Анкара от НАТО, по-специално САЩ, които предупредиха страната, че ще отговорят със санкции. Говорейки на летище \"Ататюрк\" на третата годишнина от опита за преврат през 2016 г., Ердоган заяви вчера, че осем самолета вече са доставили части в Турция и още са на път. (Според медийни съобщения в Турция вече са пристигнали девет руски самолета с доставки на елементи от С-400 -  бел.ред.) \"Ако е рекъл Бог, те ще бъдат инсталирани по местата си до април 2020 г.\", заяви президентът. \"С-400 са най-силната отбранителна система срещу онези, които искат да нападнат страната ни\", изтъкна още Ердоган. Представители на САЩ многократно предупредиха Турция, че ако продължи с покупката на С-400, ще се сблъска с много реални и негативни последици, включително прекратяване на доставките на изтребители Ф-35 и на участието на Анкара в програмата за промишлено производство на тези бойни самолети, както и със санкции в рамките на закона за противодействие на противниците на Америка чрез санкции (CAATSA).", "date": "2019.07.16", "title": "Ердоган: Системите С-400 ще бъдат напълно инсталирани в Турция до април 2020"}
{"url": "http://www.cross.bg/ryse-prokyratyrata-prostitytki-1609122.html", "text": "/КРОСС/  Хора от жилищен блок в Русе излизат на протест срещу проститутките в района, съобщава NOVA. Те разказват, че от години пространството около сградата се е превърнало в свърталище на жриците на любовта.Блокът се намира точно на международния път за Букурещ и обитателите й се оплакват от шума и мръсотията, които съпътстват платените услуги. Стигнали са до крайната мярка да излязат на протест, защото въпреки сигналите им, институциите не могат да се справят с проблема. „Организираме протеста заради проституцията, която ежедневно се извършва в района на блока. Събират се повече от 10 човека - и проститутки, и травестити. Това е един голям тормоз за хората\", казва Пламен Митев - организатор на протеста.„Те стоят на спирката. Децата ни ги е страх да се прибират сами. Проблемите продължават въпреки жалбите, които подаваме\", коментира един от протестиращите. Според Пламен Митев, проблемът е от години. „Подавали сме сигнали до прокуратурата. Подаваме сигнали до полицията. Оттам идват, разгонват ги за час - два, но после пак се връщат\", обяснява още той. „Смятам, че Общината реагира адекватно. Районът е окосен, почистен е, поставени са пейки. По график, два пъти седмично се почиства и подлезът, ако е необходимо се почиства и чрезвичайно.За наличието на проститутки следва да се сезира прокуратурата и полицията. До колкото съм запознат, ръководството на областната дирекция е запознато с проблема и предприемат мерки, но ясно са необходими и допълнителни такива\", коментира Георги Игнатов - иректор на отдел \"Екология\", Община Русе. ", "date": "2019.07.16", "title": "Протест срещу жрици на любовта в Русе "}
{"url": "http://www.cross.bg/sting-otmeni-lion-1609123.html", "text": "/КРОСС/  Британската звезда Стинг, който страда от вирусна инфекция на гърлото, отмени концерта си в Бон, който бе предвиден за вчера вечерта. Но бившият фронтмен на групата The Police все пак ще се яви пред публиката във френския град Лион и ще възобнови турнето си в сряда. Стинг беше включен в афиша на фестивала \"Кунст!Разен\" в бившата столица на ФРГ, предаде Франс прес, цитирана от БТА.Музикантът бил в процес на възстановяване от инфекцията, но лекарите му препоръчали да отмени днешното си участие. Завръщането на 67-годишния изпълнител на сцената в Лион със сигурност ще зарадва неговите фенове. В крайна сметка в резултат на заболяването Стинг бе принуден да отмени шест свои концертни дати, насрочени в градовете Гент, Мюнхен, Щутгарт, Славков край Бърно /Чехия/, Веерт /Холандия/ и Бон. ", "date": "2019.07.16", "title": "Стинг отмени още един концерт "}
{"url": "http://www.cross.bg/doklada-bazite-bombi-1609124.html", "text": "/КРОСС/  САЩ са разположили в Европа около 150 ядрени бомби, сочи общодостъпен доклад на НАТО, цитиран от белгийски медии. Отбелязва се, че оръжието е съхранявано в пет държави - Белгия, Германия, Италия, Холандия и Турция.Уточнява се, че в първоначалната версия на доклада с дата 16 април тази година са били посочени и базите, в които се държат ядрените оръжия. В последвалата редакция имената на базите са отпаднали от текста.Според доклада бомбите са гравитационни (В61) и се предвижда да се използват от самолети с двойно предназначение, каквито са Ф-16. Бомбите В61 са разработени в средата на 60-те години на миналия век и са разположени в европейските бази преди подписването на договорите между Вашингтон и Москва за контрола на въоръжаването. ", "date": "2019.07.16", "title": "САЩ са разположили около 150 ядрени бомби в Европа"}
{"url": "http://www.cross.bg/kitaii-rysiya-oruzhie-1609125.html", "text": "/КРОСС/  Представители на САЩ и Русия ще се срещнат утре в Женева, за да проучат възможността за ново споразумение за ограничаване на ядрените оръжие, което евентуално да включи и Китай. Това са заявили пред Ройтерс високопоставени американски източници.Президентът на САЩ Доналд Тръмп е казвал, че би искал „следващо поколение\" сделка за контрол над въоръженията с Русия и Китай, която да покрие всички видове ядрено оръжие. Той е обсъждал темата индивидуално с колегите си от Русия и Китай, включително на срещата на Г-20 в Осака в края на миналия месец.Китай не е страна в договорите за ядрено оръжие между Вашингтон и Москва и не е ясно до каква степен би желал да се включи в подобно преговори, посочват анонимните източници.В срещата в Женева ще участва заместник държавният секретар на САЩ Джон Съливан и руският заместник външен министър Сергей Рябков. ", "date": "2019.07.16", "title": "САЩ и Русия ще преговарят за тристранен ядрен договор "}
{"url": "http://www.cross.bg/danni-bulgarski-kibersigyrnost-1609108.html", "text": "/КРОСС/  Хакерски удар в НАП. Източени ли са данните на рекорден брой български граждани и кой стои зад него? ДАНС проверяват информацията за теч от сървъри на Министерството на финансите. Засегнати са около 5 милиона граждани и фирми включително. НАП, МВР и ДАНС проверяват уязвими ли са компютрите на НАП и реални ли са разпространените данни.Ние сме в ситуация на един IT Чернобил. Това каза в сутрешния блок на БТВ „Тази сутрин\" експертът по киберсигурност Ясен Танев по повод информацията за хакерска атака върху базата данни на НАП. Хакерите съобщиха в имейл, адресиран до редакциите на няколко български медии, за безпрецедентния теч на лични данни от български институции. Те съобщават, че е \"пробит\" един от сървърите на Министерството на финансите и така през него е източено съдържанието на над 110 бази данни. Файловете са истински и са огромни, в тях има информация - ЕГН-та, имена, вноски, заеми, обяви Танев. Той лично е открил и себе си в този масив. Има данни за съдии и прокурори. Много е важно, когато стане такъв инцидент, държавата да ни предостави информация. Не трябва да губим вяра, че държавата може да пази данните ни, коментира експертът. Той призова държавните институции да излязат с ясна информация за това какво се е случило, също да работят с експертите по киберсигурност от частния сектор.Базата данни е толкова голяма, че ще бъде изследвана с месеци, а обикновеният човек е заплашен от тази дигитална радиация, защото може да бъдете профилиран, каза още Танев. Според него е малко вероятно тази хакерска атака да е дело на вътрешен човек, категоричен е, че тя е добре планирана.  ", "date": "2019.07.16", "title": "Експерт по киберсигурност: Личните данни у нас не са защитени"}
{"url": "http://www.cross.bg/staiikov-minyu-deloto-1609109.html", "text": "/КРОСС/  Специализираната прокуратура извършва действия по разследването в Държавен фонд „Земеделие\", свързани с делото срещу Миню Стайков. В акцията участват ГДБОП и КПКОНПИ. Претърсват се кабинети на служители във фонда, както и техни адреси.Изземат се документи във връзка с изпълнението на Програмата за развитие на селските райони и Националната програма за подпомагане на лозаро-винарския сектор. ", "date": "2019.07.16", "title": " Спецпрокуратурата претърсва офиси в ДФ „Земеделие“ заради делото срещу Миню Стайков"}
{"url": "http://www.cross.bg/smurtnost-sistema-smurt-1609110.html", "text": "/КРОСС/  През 2016 г. в ЕС са починали 5,1 млн. души - с около 80 000 по-малко от предишната година, сочат данни от публикуван днес анализ на статистическата служба Евростат.Една трета от тези смъртни случаи са при жители на възраст под 75 г., 1,5 млн. души са починали на възраст между 75 и 85 г.Сърдечни удари,инсулти (1,8 млн. починали) и рак (1,3 млн.) са основните причини за смърт в Евросъюза през 2016 г. Заболявания, свързани с кръвоносната система, са основната причина за смърт във всички страни членки, освен в Дания, Франция, Холандия и Великобритания, където тя е рак.Третата основна причина за смърт в ЕС са заболявания на дихателната система, които са отговорни за 422 000 смъртни случая през 2016 г.Значителен дял се дължат на инциденти и външни причини - 237 000, проблеми на храносмилателната система (222 0000), ментални и поведенчески като деменция (220 000) и заболявания на нервната система, включително Алцхаймер (219 000).С 1602 смъртни случая на 100 000 души България се нарежда на първо място по смъртност в ЕС през 2016 г. Страната ни е следвана от Латвия и Румъния (по 1476), Литва (1455) и Унгария (1425).На обратния край на скалата с най-ниска смъртност в ЕС е Испания (829 на 100 000 жители), Франция (838), Италия (843), Малта (882), Люксембург (905) и Швеция (913).Средно за ЕС нивото на смъртност през 2016 г. е 1002 на 100 000 жители. ", "date": "2019.07.16", "title": "Евростат: България е с най-високо ниво на смъртност в ЕС "}
{"url": "http://www.cross.bg/danni-informatziya-momenta-1609111.html", "text": "/КРОСС/  Съветът по сигурността заседава под председателството на премиера Бойко Борисов. Шефовете на службите, МВР министъра и министъра на финансите обсъждат действия след хакерската атака над сървърите на НАП, потвърдиха пред БНР от правителство.Националната агенция за приходите потвърди, че е имало неоторизиран достъп до сървъра ѝ. Подробности ще бъдат представени на пресконференция по-късно през деня.Пред \"Хоризонт\" атаката официално бе потвърдена и от министъра на вътрешните работи Младен Маринов. По думите му най-вероятно атаката идва от чужбина, а електронният адрес, от който е съобщено за атаката, е руски.Чрез анонимен мейл до медии вчера хакери оповестиха, че притежават информация от масивите на приходната агенция и като доказателство, предоставиха линк, от който могат да бъдат изтеглени данни за милиони българи.Службите са установили, че последният нерегламентиран достъп от сървърите на НАП е от близо преди месец, добави министър Младен Маринов за \"Хоризонт\":\"Колегите, които работят в екип - ГДБОП, ДАНС, Електронно управление и колегите от НАП - са категорични, че има хакерска атака, има несанкциониран достъп до лични данни. В момента още тече проверката, за да видим какво количество данни са изтеглени. Вчера, знаете, че имейлът беше от руски имейл, който пусна до български медии информацията. Естествено, те препращаха към друг сървър, където тази информация може да се публикува и е достъпна вече до всички. Лични данни - данни на физически и юридически лица. Но, пак казвам, тече проверка в момента, тъй като е голям обемът от информация\".Цяла нощ служители на НАП, заедно с представители на ГДБОП и ДАНС, са работили по предположението личните данни на милиони българи да са източени от системата на приходната агенция.До проверката се стига след писмо, което анонимни хакери изпращат до няколко медии и институции у нас. В него са публикувани данните на голям брой хора в страната. Вчера на електронната поща на определени медии е получен линк, от който може да се изтеглят файлове, за които се твърди, че принадлежат на Министерството на финансите. Анализ на изнесените данни сочи, че става дума за информация от НАП. Хакерите твърдят, че са успели да пробият сървърите на Агенцията.Говорителят на НАП Росен Бъчваров заяви:\"Следваме в момента един сигнал, който има белезите на достоверност, че има риск по отношение на лични данни. Към момента аз не мога да потвърдя или отхвърля версията, че конфиденциални данни са били изложени на неоторизиран достъп. В момента, в който отговорим на този въпрос - помагат ни много задълбочено специализираните правоохранителни служби - ще оповестим дали има такъв риск, какъв обем от хора и данни той засяга и какви са следващите стъпки, които НАП и данъкоплатците биха могли да предприемат\", каза Бъчваров.По информация на \"Хоризонт\" засега няма изключена версия за случилото се. Все още не е ясно колко голям е потенциалният пробив в системата и дали засяга единствено актуални данни на потребителите.Достъпът до изтеклата информация от масивите на данъчните няма как да бъде ограничен, предупреди пред \"Хоризонт\" IT специалистът Ивайло Мирчев. По думите му това е \"дигитална катастрофа\" и пробив в националната сигурност. От своя страна доц. Георги Павлов от УНСС предположи, че става дума за целенасочена атака срещу Националната агенция за приходите.От центристко-дясното политическо обединение \"Демократична България\" настояват за незабавното отстраняване на министъра на финансите Владислав Горанов заради теча на лични данни на милиони български граждани. Това беше заявено писмено в писмо до медиите. От партията припомнят и миналогодишния срив на Търговския регистър и подчертават, че въпреки приетия Закон за киберсигурност държавните органи продължават да оперират при критично ниски нива на компетентност и защита. Много от структурите на администрацията подминаха изискванията на Регламента, въпреки че имат задължения по него, се казва още в позицията на \"Демократична България\". ", "date": "2019.07.16", "title": "Съветът по сигурността заседава след хакерска атака над сървъра на НАП "}
{"url": "http://www.cross.bg/kvartala-kvartal-teren-1609105.html", "text": "/КРОСС/  Пореден протест в столичния квартал „Младост\". Хората недоволстват срещу строежа на 13-етажна сграда в едно от малкото останали зелени пространства в квартала. Собственикът на въпросното парче земя вече е сложил ограда, която обаче почти веднага е била премахната от жителите на квартала, защото пречи на достъпа им до близкия булевард и метростанциите. По план сградата трябва да се построи на спорния терен, а улица „Йерусалим\" по план трябва да минава под прозорците на хората. Това са и част от притесненията на жителите на квартала, че трафика ще се пренесе в самия квартал и ще стане невъзможно паркирането наоколо.Протестът ни е насрочен за 19.00 часа днес. Факт е, че столичният кмет отмени всякакви видове мероприятия на въпросния терен, но казуса за самия терен все още не е решен. Това каза във включване в БТВ „Тази сутрин\" Цвети Ценова, един от лидерите на протестиращите жители на „Младост\". Както Йорданка Фандъкова каза февруари месец - на мястото няма казус, но реално има казус, защото веднага след отмяната на решението, ние осъмнахме с огради, които собствениците са сложили на следващия ден. Затова ние продължаваме да искаме най-важното място да бъде преотредено за озеленяване, а земята да бъде общинска, а собствениците обезщетени и тук да не бъдем застрашени от бъдещи инвестиционни намерения, допълни Ценова. ", "date": "2019.07.16", "title": "Пореден протест в столичния квартал „Младост” заради строеж на 13-етажна сграда"}
{"url": "http://www.cross.bg/fandukova-pavlov-horata-1609112.html", "text": "/КРОСС/  Настоящият кмет Фандъкова ще получи нов мандат, ако се кандидатира на изборите. Това показва социологическо проучване на Центъра за анализи и маркетинг. То е проведено в периода 24 юни-3 юли 2019 г. сред 1014 пълнолетни граждани на столицата с пряко стандартизирано интервю по домовете.„Направеното от нас изследване показва, че оптимизмът значително се е повишил. Когато хората са настроени оптимистично, има вероятност да гласуват за сегашния управляващ. Оказва се, че хората имат доверие само в три личности - Мая Манолова, Йорданка Фандъкова и Румен Радев\", каза в студиото на „Здравей, България\" Юлий Павлов от Центъра за анализи и маркетинг.По думите му Манолова не може да разчита на добър резултат, без подкрепата на БСП.На въпроса какво ще се случи, ако има балотаж, Павлов обясни, че хората биха били по-склонни да гласуват за Фандъкова. „Преднината на Йорданака Фандъкова е категорична, ако това се случи\", поясни Юлий Павлов. ", "date": "2019.07.16", "title": " Манолова или Фандъкова - кой е с по-големи шансове да стане кмет на София"}
{"url": "http://www.cross.bg/festivala-vola-artisti-1609113.html", "text": "/КРОСС/ Остават точно 10 дни до седмото издание на музикалния фестивал Vola Open Air 2019., а цената на билета поскъпва с 10лв. и от 18-ти юли става 40лв. Тази година, за първи път събитието на връх Околчица ще продължи цели три дни - 26-ти, 27-ми и 28-ми юли 2019 г. Първият ден ще е зареден с двойна доза хип-хоп. Последният потвърден участник в програмата, който ще подгрее американската легенда Illa J, е белгийският ъндърграунд рапър Killamatic. Вдъхновен от деведесетарския хип-хоп в лицето на Wu-Tang Clan, Cypress Hill, N.W.A, Rakim и много други, той започва да рапира още на 16 годишна възраст.  Подгрявал е и е работил с много артисти като Dmx, Chino XL, Keith Murray, Son Doobie, Brett B, Demigodz, Jedi Mind Tricks, Madchild и други. Освен за музикалните изпълнения, организаторите на фестивала са се погрижили и за дневната програма. Всеки гост на фестивала ще може да се включи в разнообразни дневни активности. Цирк „Комбино\" ще представят своята нова концепция \"circus surprise\", 0511 Дизайнс ще посветят желаещите в изкуството на графитите,  а за най-малките гости ще се погрижат приятелите от Puzzled. Който пък предпочита релакс, ще може да се отбие за сутрешна йога с Яна, да си направи масаж, а после да се отпусне в хамачената градина. Фестивалът няма как да мине без оригинални хендмейд предмети и техните артисти, които ще имат на разположение собствени творчески шатри.Както винаги, ще има обособена къмпинг зона за посетители, както и разнообразни храни и напитки в трите дни на фестивала. На разположение ще има и дневен бар. Звездите в третото издание на фестивала са холандският дръм'н'бейс продуцент LENZMAN, в компанията на МС ABNORMAL SLEEPZ, американският изпълнител и продуцент Illa J с проекта ILLA J Live Band, Killamatic и новаторската група DASHE.Другите потвърдени артисти са Божидар Василев - Trombobby заедно с Dessy oт Phuture Shock и Simo, Doroty Takev live band, момчетата от платформата LIQUIDIZER, The Innkeepers Live, KALYAS, базираното във Виена дуо Electricfence, SHADE, Ivan Valchev - Wolfy, LOCONAZ, Vasquez NZ, Paramater & Goldrum, DJ Marcon, DJ ZEE, Selector Stazz, 7 Years Future Sounds Of Sofia Showcase, DJ Skill, DJ Not Easy, Djobry (Sofia Beats), Оnslaught и Unkle Billy.Събитието е подкрепено от фондация „Америка за България\", Община Враца, дирекция на ПП  Врачански Балкан и Стройрент.Фондация „Америка за България\" подкрепя Vola Open Air, за да предостави на младите хора на Враца и региона достъп до съвременно културно събитие и възможност за обединяване и ангажираност на общността. Фондация „Америка за България\" и организаторите споделят една обща цел - привличане на туристи от цялата страна, като по този начин Vola Oen Air създава специално значение на един от символите на Врачанския Балкан - връх Околчица.Билети за трите дни на фестивала на цена от 30лв. се продават на интернет страницата на фестивала, както и в мрежата на bilet.bg до 17-ти юли включително. След тази дата и в дните на фестивала цената ще е 40лв за всички фестивални дни и само на вход ще се продават еднодневни билети, на цена 20лв. Деца до 14 години влизат безплатно, но задължително с попълнена декларация и придружаващ ги родител или настойник. Непълнолетни лица над 14г. ще могат да влязат с пълнолетен придружител и декларация, която може да намерите на нашия сайт: http://volaopenair.comЗа повече информация и всички новини около Vola Open Air може да следите страница на фестивала във Facebook: www.facebook.com/VolaOpenAirFestival и интернет страницата ни: http://volaopenair.com  ", "date": "2019.07.16", "title": "Музикален фестивал на връх Околчица"}
{"url": "http://www.cross.bg/huawei-vsichki-film-1609114.html", "text": "/КРОСС/  Huawei България и Cinelibri канят всички фенове на марката и любители на киното на специална прожекция на трите филма-победители в Huawei Smartphone Film Festival, на 23 юли, вторник, от 19 часа в Дома на киното. Прожекцията се явява финал на съвместната инициатива на Huawei и Cinelibri за заснемане на късометражни филми с помощта само на камерата на смартфон - иновативната тройна Leica система на Huawei P30 Pro. В първия етап на конкурса кандидатите трябваше да представят т. нар. трийтмънт - или описание на своята идея за късометражен филм. Сред получените идеи, жури в състав Крум Родригес, Стаси Айви, Крис Захариев, Жаклин Вагенщайн и Лонгруи Циу избраха 11 финалисти, които имаха на разположение 1 месец да реализират идеите си с предоставен им за целта смартфон P30 Pro и ценни съвети от страна на Cinelibri, медийния партньор АртАкция, и членовете на журито, които през този месец влязоха в ролята на ментори на 11-е финалисти. Всички участващи екипи успяха да заснемат и монтират късометражни филми с дължина до 11 минути, а кои са трите най-добри от тях според журито, ще разберем на 23 юли, когато и ще ги видим на голям екран в Дома на киното от 19 часа.Всички участници изживяха един интензивен летен месец, в който с помощта на менторите си минаха през всички стъпки, творчески, технически и емоционални, от идеята до завършения филм. „Това е силата на днешните технологии. Когато говорим за тяхната демократизация, имаме предвид точно това - всеки може да бъде творец с тях, да предизвика себе си, да научи повече за собствените си интереси и характер, както и за един творчески процес, бил той фото или видео, който може да се окаже негова бъдеща професия\", сподели Лонгруи Циу, генерален мениджър на потребителския бизнес на Huawei в България, и член на журито на фестивала.  „Huawei Smartphone Film Festival доказва, че с добра идея, насоки от правилните хора и подкрепата на толкова много вярващи в историята ти страни, киното се превръща в достъпна територия. Щастливи сме, че имахме шанса да прочетем всички получени трийтмънти, да разберем темите, които вълнуват участниците и да проследим целия творчески процес. Изживяване, което с удоволствие бихме повторили\", разказа Теа Денолюбова, главен редактор на официалния медиен партньор на фестивала АртАкция.Кои са трите филма победители остава тайна до последния момент и за техните автори. Заповядайте заедно с тях да изживеете кулминацията на, да чуете впечатления лично от тях и от членовете на журито, и да участвате в лятна томбола за камерата на фестивала - Huawei P30 Pro. Повече информация може да откриете на и на  във фейсбук.", "date": "2019.07.16", "title": " Huawei кани всички на прожекция на трите най-добри филма от Huawei Smartphone Film Festival"}
{"url": "http://www.cross.bg/chepelare-smolyan-sistemata-1609115.html", "text": "/КРОСС/  От 10 до 11 ч. днес движението по път II-86 Чепеларе - Смолян на изхода на гр. Чепеларе е ограничено поради поставяне на рамка за тол системата.Шофьорите изчакват на място. ", "date": "2019.07.16", "title": "Монтират тол системата между Смолян и Чепеларе"}
{"url": "http://www.cross.bg/pamporovo-smolyan-sokolovtzi-1609116.html", "text": "/КРОСС/  Във връзка с провеждането на традиционния събор „Рожен 2019\" от 6 ч. на 19 юли /петък/ до 6 ч. на 22 юли /понеделник/ ще бъде ограничено движението на моторни превозни средства по път ІІ-86 - от отклонението за к. к. Пампорово до село Соколовци. Алтернативният маршрут за движение на транзитния трафик е Проглед - к. к. Пампорово - Смолян - Соколовци и обратно, За периода от 17-ти до 20-ти юли т. г. отпада забраната за движение на МПС над 3,5 т по път ІІІ-8641 Пампорово - Смолян.Очаква се движението по път II-86 Пловдив - Смолян да бъде натоварено и поради това на шофьорите на товарни автомобили се препоръчва да използват обходни маршрути:•\tПловдив - Кричим - Девин - Стойките - к. к. Пампорово - Смолян и обратно;•\tПловдив - Кърджали - Ардино - Смолян и обратно.АПИ призовава шофьорите да се движат със съобразена скорост и повишено внимание, спазвайки пътна сигнализация и указанията на контролните органи. ", "date": "2019.07.16", "title": "Ограничават движението между Пампорово и Соколовци заради Роженския събор"}
{"url": "http://www.cross.bg/chasa-tryd-sega-1609096.html", "text": "/КРОСС/  в. 24 часа - Дебат: да има ли и общински данък върху дохода на всекив. 24 часа - Какви услуги и лечения да има в новия пакет - предоговарят ги с болници, фармацевти и застрахователив. Монитор - На всеки 20 дарения у нас по едно завещаниев. Монитор - Теглим 10% повече летни кредитив. Сега - пак започва здравна реформа,но запазва доплащането за лечениев. Сега -  Токът е поскъпнал с 29% за 12 годинив. Телеграф -  Родопите - в Германия, Петрич - на Атонв. Труд - ЧАСТНА ЗДРАВНА КАСА, ако има 500 000 желаещив. Труд -  7 убити на пътя за 5 часа в неделяв. 24 часа - За 10 г. в ЕС България е стигнала почти наполовина останалите по богатствов. 24 часа -  2,2 млрд. лв. дефицит в бюджета заради F-16, замразиха проектите за нови кораби и БТР-ив. 24 часа -  Втори пореден месец цените падатв. Монитор -  Жители на 6 села пропищяха от токови ударив. Сега -  Над 30 паралелки в гимназиите се закриватв. Сега - стр. 3 - Нинова започна чистката по места от Варнав. Телеграф - - Стартира изборът на нов главен прокурорв. Телеграф -  400 китайци и индийци  станаха българив. Телеграф - Доплащаме до 500 лв. на парнотов. Труд - Проучване на Центъра за анализи и маркетинг сочи: Фандъкова бие Манолова на балотажв. Труд - 20 млн. лв. за знакови спа проекти в Софияв. 24 часа -  Томислав Дончев, вицепремиер:След вота наесен трябва да обсъдим общинска надбавка върху данъка на доходитев. Монитор - Зорница Йончева, директор на 164-а ГПИЕ „Мигел де Сервантес\":Важно е учениците да имат трудови умения и професияв. Сега -  Минчо Коралски:Не можем да превръщаме фирмите в социални службив. Телеграф -  Зам-шефът на Главна дирекция Национална полиция Николай Хаджиев:  Арестуваме спасители  и викачи за дрогав. Труд - - Поетът Петър Андасаров пред „Труд\": Някой да пробие бента и тинясалата вода да оттечев. 24 часа -  Защо толкова се „любим и мразим\" със сърбите?в. Монитор -  Здраве на тезгяхав. Сега -  Местните избори дойдоха, а шпиценкандидатите се криятв. Сега -  Има нещо много гнило в МВРв. Телеграф -  Топлофикация да върне рестотов. Труд -  Скандали при зелените за местните изборив. Труд -  За съжаление конституцията си остава само пожеланиев. Труд -  90% от сделките са с нови жилища         ", "date": "2019.07.16", "title": "Преглед на вестниците "}
{"url": "http://www.cross.bg/marina-plovdiv-praznichnite-1609099.html", "text": "/КРОСС/  Честната глава на Светата великомъченица Марина ще бъде донесена в Пловдив от Негово Високопреосвещенство митрополита на Халкида Хризостом за храмовия празник на митрополитската църква, носеща нейното име. Свещената глава ще бъде изложена за поклонение в храма през празничните дни - 16, 17, 18 юли т. г.17 юли е денят,  в който православните християни почитат паметта на Света великомъченица Марина.Светите мощи ще бъдат донесени на 16 юли т. г. Посрещането на светинята ще бъде пред катедралния храм „Св. Богородица\" в Пловдив в 18.00 ч. и с  литийно шествие ще бъде пренесена до митрополитския храм „Света Марина\", където Негово Високопреосвещенство Пловдивския митрополит Николай ще възглави  Празничната вечерня по случай  храмовия празник.Светите мощите ще бъдат изложени в  храма за поклонение, освещение и благословение на вярващите. През  празничните дни митрополитската църква „Света Марина\" ще бъде отворена непрекъснато - и през нощта, за да могат да се поклонят и докоснат до светинята всички, които пожелаят. ", "date": "2019.07.16", "title": "Посрещат мощите на света Марина в Пловдив"}
{"url": "http://www.cross.bg/prirodata-stresa-minyti-1609100.html", "text": "/КРОСС/  Шумолене на листа, напъпила зеленина и аромат на борови иглички: гората привлича много хора.Дори кратка разходка сред природата може да спомогне за значително намаляване на стреса, потвърждава проучване на Мичиганския университет. Двайсет минути дневно на открито са достатъчни значително да понижат нивото на хормоните на стреса. В журнала Frontiers in Psychology изследователи говорят за вземане на хапче „природа\", съобщава Business insider.Кортизолът, известен още като хормон на стреса, се произвежда в кортекса и се разгражда в черния дроб. Постоянно високите му нива, каквито има при хроничния стрес, се свързват с прекомерната пълнота, отслабване на имунната система, сърдечносъдовите заболявания, депресии и редица други състояния.Учени от Мичиганския университет предписват хапче „природа\" на група от 36 доброволци: три разходки седмично сред природата с продължителност 10 минути или повече. Преди, по време на и след експеримента нивото на кортизол при участниците се определяло чрез анализ на слюнката. Доброволците можели да съгласуват дните за разхождане с програмата си, както продължителността и мястото им. Задължително обаче трябвало да минимизират стресовите фактори: „Хапче„природа\" трябва да се приема денем, да се избягват социалните медии, интернет, телефонните обаждания, разговорите и четенето\", обясняват учените. ", "date": "2019.07.16", "title": "Какво значат 20 минути сред природата за здравето ви"}
{"url": "http://www.cross.bg/viber-stava-platen-1609101.html", "text": "/КРОСС/  Съобщението, че Viber става платен от следващата събота, обиколи социалните мрежи .То приканва потребители, които имат поне 10 контакта в телефона си и използват Viber, да изпратят предупреждението. Така за тях Viber щял да остане безплатен, а за останалите да струва 0,01 евро на съобщение.Припомняме, че подобен спам се появи и през 2016 г. Тогава от компанията разпространиха изявление, че тази информация е невярна и съобщението е фалшиво. ", "date": "2019.07.16", "title": "\"Viber става платен\" подпали мрежата "}
{"url": "http://www.cross.bg/nzok-kasi-yslygi-1609102.html", "text": "/КРОСС/ Известно е, че в цивилизованите страни правото на живот се признава на всеки и на никого не трябва да се отказва здравна помощ и здравна грижа. Това означава, че при здравеопазването не може да се разчита на невидимата ръка на пазара, на конкуренцията, и на пазарните сили. Това се казва в анализ на проф. Христина Вучева*, направен специално за Агенция БГНЕС. Ето какво ще се твърди в него:Предложенията за реформи в здравеопазването започнаха още през 2010 г. Тогава бяха заявени намерения и планове за следните изменения:*Оптимизиране на болничната инфраструктура;*Въвеждане на нов вид здравна карта, и до края на 2014г. всеки да има електронно здравно досие;*Премахване на клиничните пътеки и замяната им с диагностично свързани групи като метод за определяне стойността на медицинските услуги.Тези бъдещи промени бяха записани и в Националния план за реформи за 2011 г., който беше представен в ЕК. Нито едно от тези предложения не се осъществи до сега. Няма и обяснение, защо управляващите се отказаха от тях.По предложение на Симеон Дянков, - тогава министър на финансите и вицепремиер, - през 2010 и 2011 г. правителството осъществи две съществени изменения в законовите разпоредби,които имат важна роля и до днес при организацията на здравеоопазването.Те са следните:*Първо, промени се реда за избиране на ръководител на НЗОК. Дотогава той се избира от Надзорния съвет на касата. След поправката на закона за НЗОК, изборът се осъществява от Народното събрание и отпада изискващия се до тогава конкурс за длъжността. Така през 2010 г. с лека ръка без каквато и да е аргументация се зачерта принципа на общественото начало за управление на  НЗОК.*Второ, премахва се отделното организиране и финансиране на всичко, свързано с общественото здраве. Около 300 млн.лв. разходи за тази цел, плащани до идването на Дянков пряко от държавния бюджет чрез бюджета на Министервото на здравеоопазването, се прехвърлят за финансиране от НЗОК. Отново се пренебрегва важен принцип на здравеопазването, валиден за всички развити и цивилизовани страни - че държавата е длъжна да се грижи за общественото здраве, включващо осигуряване на ваксини, хемодиализа, борба с туберкурозата, СПИН, и други заразни заболявания, предотвратяване на  епидемии, тежки и рядко срещани  заболявания, психически заболявания и др. от подобен характер.Във всички развити страни пари за общественото здраве пари се осигуряват ако трябва и  чрез увеличаване на бюджетния дефицит и държавния дълг. Точно обратното бе направено у нас през 2010 и 2011г. - закриха се административните структурни звена  - районните инспекции за обществено здраве, и всички дейности се прехвърлиха за финансиране от здравната каса вместо от държавния бюджет.Предложеният нов модел на Министерството на здравеопазването също пренебрегва много от съществуващите в западните страни принципи за организацията на здравеоопазването.Както и до сега реформирането и представянето на новите модели се прави без ясен анализ кои са недостатъците, които съществуват, и за чието отстраняване се създава новият модел. От поддръжниците на този  модел сме чули единствено, че те считат за основен проблем отсъствието на конкуренция, и - монополното, според тях, положение на НЗОК.Известно е, че според повечето потребители на здравни услуги и според работещите за тяхното предоставяне, недостатъците, които притесняват всички, са следните:Първо, по общо убеждение обществото отделя все повече средства за здравеоопазване, а то не става по-добро. Има постоянни съмнения, изказвани дори от настоящия министър на финансите, че от общия ресурс се краде и то много. Има го и противоположното твърдение - парите са недостатъчни, и вноската от 8 % трябва да се увеличи.Това виждане има значително по-малко привърженици.Второ, все повече болнични заведения, които са общински или областни, и не са в няколкото големи града с работеща икономика, са изправени пред сериозен недостиг на срества и трагично ниско заплащане на персонала, който  непрекъснато намалява. В същото време не спира интереса и натиска за откриване на нови частни болници, които се рекламират открито като луксозни и скъпо платени места за правене на пари, въпреки че държат да са свързани с касата.Трето, постоянни оплаквания и недоволство от състоянието на системата, която не осигурява лечението на хора с тежки и редки заболявания, особено за деца с такива заболявания, и особено след като и Фонда за лечение на деца в чужбина беше прехвърлен към НЗОК.Четвърто, нарастващ натиск спрямо хората, които са потърсили лечение, и за да го получат, трябва да плащат допълнително независимо от сумите, които превежда касата по т.н. клинични пътекиПето, значителен брой от хората от малките градове и села реално са лишени от достъп до медицинско обслужване.Да помислим кои от тези недостатъци ще изчезнат, ако наред с НЗОК има и други с подобна дейност - в каква насока можем да очакваме ролята на конкуренцията между НЗОК и новите здравни каси, които биха възникнали?Известно е, че конкуренцията е способ, който поражда стимули, защото участниците се стремят да  максимизират очакваните печалби. В случая с многото каси конкуренцията между тях няма да породи нищо подобно, защото приходите са определени от общата за всички осигурителна вноска, а разходите на въпросните каси зависят от субекти, които са в друга орбита и под друго въздействие. Дори да приемем, че невъзможното се случи, и се появи стремеж към по-високи печалби и към по-ниски разходи, при многото каси - това би било пагубно за тези които очакват да бъдат лекувани. Може да се очаква намаляване качеството на указаните услуги от медицинските заведения, както и фалиране на общински и дори и на областни болници.Както е известно, хората не търсят здравни услуги по същия начин, по който им хрумва да си купят сладолед, автомобил, телевизор, или нещо друго.Това означава, че  конкуренцията между касите няма да реши нито един от изброените проблеми на здравеопазването. Най-вероятно ще създаде други, особено след като се предвиждаосвобождаване на цените на предлаганите медицински услуги. Свободните договорни цени на услугите отговарят на пазарна среда и конкуренция, но не и на установеното разбиране по целия цивилизован свят за това как трябва да се предоставят медицински грижи в нормалните държави, където на никого не се отказва грижа за здравето.В новия модел се разчита на частни фондове и застрахователни дружества, които ще привлечат част от вноската на хората, които имат доходи. Техният брой не е повече от 2 милиона души. Би трябвало авторите на реформата да обяснят как това само по себе си ще породи нови стимули за ефективност в НЗОК, в болниците, или дори в самите нови участници. По-вероятно е да настъпят нови и още по-тежки проблеми за обществото.Ще възникне веднага проблемът с размера на осигуровките, плащани от държавата за останалите около 4 милиона души. Важно е кой ще поеме техните осигуровки - ако и този контингент ще се разпределя между състезаващите се каси, то може да се очакват контрапродуктивни и неефктивни действия.Очакванията за положително влияние от т.н. „разбиване на монопола на здравната каса\" не само са нереалистични, но и не е направена никаква сметка за разрушителните сили на подобна организация. Ако беше възможно чрез създаване на многобройни каси да се решават проблемите на ефективността на парите, които дъържавата дава за здравни услуги, то в САЩ когато възниква проблемът за изтичането на бюджетни средства по техните три бюджетни програми-/Меди кеър, Меди кейт и програмата за военните,/ той щеше да бъде решаван по този начин, а не чрез многото работа по създаването на т.нар. дигностично свързани групи като оценъчен механизъм за заплащане на медицинските услуги от страна на споменатите програми.Ще припомня, че в повечето  страни се прилагат последователно и следните други елементи при организацията на здравеоопазването:*Болниците и други медицински заведения в САЩ и в Европа, в масовия случаи, са организации, които се определят като non profit  ;*Счита се за доказано, че конкуренцията и пазара са механизми, които са несъвместими  с действията на цивилизованите държави по отношение на организацията на здравните услути;                                   .*Разходите за общественото здраве във всички развити страни се финансират от държавния бюджет, а не чрез осигурителни каси, застрахователни фондове , или други възможни финансови инструменти.Много по-резултатно би било реформата  от началото на слезващата година да започне със следните стъпки:Първо, да се обяви чрез законови промени, че договор с Касата ще сключват само non profit дружества - без значение дали са държавни, общински, или частни - достатъчно е за да юридически лица с нестопанска цел от обществена полза.Второ, да се започне работа по обещаните през 2010 г. и 2011 г. законови промени и Здравна карта.Трето, да се върне първоначалната законова конструкция за избор на управител на НЗОК от надзорния съвет на касата.Четвърто, да се възстанови фонда за лечение на деца в чужбина.От посочените промени повече време изисква разработването на оценките за диагностично свързаните групи, и до тяхното създаване трябва да се подобрят използваните до сега оценки /т.н.здравни пътеки/.====  ", "date": "2019.07.16", "title": "Проф. Христина Вучева: Здравният модел на Ананиев ще доведе до фалити на болници"}
{"url": "http://www.cross.bg/laiien-vecher-glasyva-1609104.html", "text": "/КРОСС/  Европейският парламент ще гласува тази вечер кандидатурата на Урсула фон дер Лайен за председател на Европейската комисия на пленарна сесия в Страсбург.Очаква се вотът да се състои тази вечер след дебати, които ще продължат до обед. Те пък ще бъдат предшествани от изявление на самата фон дер Лайен. Тя ще изложи своите приоритети като ръководител на институцията през следващите пет години в опит да получи подкрепа на мнозинството от евродепутатите.Резултатът изглежда повече от несигурен. Срещу нея вече категорично се обявиха две групи - Зелените/Европейски свободен алианс и Европейска обединена левица/Северна зелена левица.Групата на социалистите и демократите заяви вчера, че няма да излезе с общо решение, а всеки ще гласува по съвест.Либералите от \"Обновете Европа\" ще излязат с позиция утре непосредствено преди вота.За да спечели поста, фон дер Лайен се нуждае от абсолютно мнозинство, а засега има подкрепата само на Европейската народна партия, която разполага със 182 мандата. В момента в Европарламента има 751 евродепутати, а Фон дер Лайен се нуждае от подкрепата на половината плюс един от тези, които ще присъстват в пленарната зала. ", "date": "2019.07.16", "title": "ЕП гласува тази вечер кандидатурата на Урсула фон дер Лайен за председател на ЕК "}
{"url": "http://www.cross.bg/danni-horizont-prihodite-1609103.html", "text": "/КРОСС/  Най-вероятно хакери извън страната са пробили сървърите на Националната агенция за приходите и са източили огромно количество лични данни. Това е основната версия, по която работи МВР, съобщи пред \"Хоризонт\" министър Младен Маринов. Той уточни, че електронният адрес, от който е дошла информацията, е руски. Службите са установили, че последният нерегламентиран достъп от сървърите на НАП е от близо преди месец, добави Младен Маринов за \"Хоризонт\":Все още се прави проверка кога е извършена атаката и какъв е размерът на щетите.Очаква се Националната агенция за приходите да представи подробности за евентуалната хакерска атака в системата ѝ. Цяла нощ служители на агенцията, заедно с представители на ГДБОП и ДАНС, работят по предположението личните данни на милиони българи да са източени от системата на НАП.До проверката се стига след писмо, което анонимни хакери изпращат до няколко медии и институции у нас. В него са публикувани данните на голям брой хора в страната. Вчера на електронната поща на определени медии е получен линк, от който може да се изтеглят файлове, за които се твърди, че принадлежат на Министерството на финансите. Анализ на изнесените данни сочи, че става дума за информация от НАП. Хакерите твърдят, че са успели да пробият сървърите на Агенцията.Говорителят на НАП Росен Бъчваров:\"Следваме в момента един сигнал, който има белезите на достоверност, че има риск по отношение на лични данни. Към момента аз не мога да потвърдя или отхвърля версията, че конфиденциални данни са били изложени на неоторизиран достъп. В момента, в който отговорим на този въпрос - помагат ни много задълбочено специализираните правоохранителни служби - ще оповестим дали има такъв риск, какъв обем от хора и данни той засяга и какви са следващите стъпки, които НАП и данъкоплатците биха могли да предприемат\", каза Бъчваров.По информация на \"Хоризонт\" засега няма изключена версия за случилото се. Все още не е ясно колко голям е потенциалният пробив в системата и дали засяга единствено актуални данни на потребителите.Достъпът до изтеклата информация от масивите на данъчните няма как да бъде ограничен, предупреди пред \"Хоризонт\" IT специалистът Ивайло Мирчев. По думите му това е \"дигитална катастрофа\" и пробив в националната сигурност. От своя страна доц. Георги Павлов от УНСС предположи, че става дума за целенасочена атака срещу Националната агенция за приходите.От партия \"Демократична България\" настояват за незабавното отстраняване на министъра на финансите Владислав Горанов заради теча на лични данни на милиони български граждани. Това беше заявено писмено в писмо до медиите. От партията припомнят и миналогодишния срив на Търговския регистър и подчертават, че въпреки приетия Закон за киберсигурност държавните органи продължават да оперират при критично ниски нива на компетентност и защита. Много от структурите на администрацията подминаха изискванията на Регламента, въпреки че имат задължения по него, се казва още в позицията на \"Демократична България\". ", "date": "2019.07.16", "title": "Младен Маринов: Сървър на НАП е бил обект на хакерска атака "}
{"url": "http://www.cross.bg/kilometra-chast-masa-1609095.html", "text": "/КРОСС/  Под повърхността на обратната страна на Луната се крие голяма загадка. Никой все още не знае какво представлява тя, но формулировката, за която учените са се съгласили до момента, е „голямо нарастване на маса\".Неравномерността се простира върху територия с размери пет пъти по-големи от тези на Хавай и се намира на десетки километри под  ударния кратер Южен полюс-Ейткън, който има диаметър 2 500 километра (от Земята не можем да видим тази част).Учените предполагат, че загадъчната маса може да е фрагментарно ядро на голям, метален астероид.  Според друга теория тя се състои от океан от магма, който бавно застива.Гравитацията на все още неизвестната маса е толкова голяма, че тя притегля долната част на кратера с над 0,8 километра.Счита се, че 500 млн. години след раждането на Луната на Южния полюс-Ейткън се е случил сериозен сблъсък. Има предположения, че това е един от най-големите и най-стари запазени кратери на планетно тяло в Слънчевата система. Сблъсъкът е бил толкова силен, че е бил усетен по цялата лунна кора и е изкарал част от лунната мантия на повърхността.Наскоро Китай успешно приземи сондата „Чанъе-4\" в кратер Вон Карман с ширина 178 километра, за да изследва част от Южен полюс-Ейткън.Ученият Питър Джеймс и колегите му открили аномалията като комбинирали данни от две лунни мисии на NASA. Ако масата представлява метално астероидно ядро то вероятно тя не е само на едно място. Компютърни симулации сочат, че ядрото се разнася при удар. Учените смятат, че фрагментацията е вкарала метала на около 300 километра под кората. ", "date": "2019.07.16", "title": "Учени откриха загадъчна аномалия на обратната страна на Луната"}
{"url": "http://www.cross.bg/zayavleniya-yslygi-yednakveni-1609106.html", "text": "/КРОСС/  От вторник всички общини са задължени да използват уеднаквени заявления за 16-те най-масови услуги. Това става възможно с приетото по инициатива на вицепремиера Томислав Дончев  изменение на Наредбата за административно обслужване.Сред стандартизираните заявления са издаване на скици за недвижими имоти и разрешение за строеж, одобряване на подробен устройствен план и много други. По този начин се облекчават гражданите и бизнесът, намалява се административната тежест като отпадат ненужни документи и се спестява време при получаването на резултата от извършената услуга. ", "date": "2019.07.16", "title": "От днес общините използват уеднаквени заявления за 16 услуги"}
{"url": "http://www.cross.bg/gerb-bozhankov-pravyat-1609107.html", "text": "/КРОСС/  „На миналите избори ГЕРБ се опитаха да отменят преференциалния вот, на тези избори се опитват да отменят машинния вот, а на следващите може ще отменят вота в цялост\". Това заяви народният представител от ПГ на „БСП за България\" Явор Божанков в сутрешния блок на Бтв. Той подчерта, че законът е приет през 2014 г., а само преди няколко месеца е променен. „В момента ГЕРБ правят промяна на промяната, както правят ремонт на ремонта. Това е стил на управление. Нито WV ще инвестира в България, нито гражданите ще вярват на изборния процес. Всички търсят устойчивост и сигурност в държавното управление и законодателството\", подчерта той. Според него тези промени се правят без оценка на въздействие и в последния момент преди изборите. „ГЕРБ нямат капацитет да въведат машинното гласуване. Управляващите не могат да подредят две плочки като хората и една тол-система ни направи за смях\", коментира народният представител. Божанков е на мнение, че проблемът не е в машините, а в сивото вещество, което работи с тях. „В света има няколко системи, като основните са с хартия и машинно, но ГЕРБ предлагат балкански вариант - хем машинно, хем хартиено. От там идват и грешките\", обясни той. Депутатът коментира и довода на ГЕРБ, че въвеждането на машинното гласуване е скъпо.  „Да, скъпо е, когато не знаят какво правят с парите на данъкоплатците, на последните винаги им излиза скъпо. Няма държава, в която да се носят чували с бюлетини, като депутатите от ГЕРБ\", посочи той.Божанков подчерта, че машините не са свързани в мрежата и хакерска атака не може да има. „Проблемът е в ЦИК. Приема методически правила 6 дни преди изборите и сертифицира машините 30 мин преди да ги изпрати в секциите. Самата ЦИК саботира провеждането на машинен вот. Ако е скъпо, то е защото ЦИК провежда такава обществена поръчка. Необходим е машинен вот, прозрачни избори, доверие в изборната система\", заяви Явор Божанков.  ", "date": "2019.07.16", "title": "Божанков: ГЕРБ опитаха да отменят преференциите, сега машинното гласуване, а след това и вота като цяло"}
{"url": "http://www.cross.bg/iioan-bila-yuliya-1609087.html", "text": "/КРОСС/ Св. свщмчк Атиноген, еп. Севастийски и 10-те му ученици. Св. мчца Юлия девица. Св. мчк Йоан ТърновскиСв. Антиоген бил епископ на град Пидахтон. Живеел в манастир с 10 свои ученици. По същото време тези места обикалял жестокият мъчител на християните Филомарх. Той заловил много от тях и ги избил. Езичникът не пожалил и светия отец, от когото поискал да принесе жерва на идолите. Понеже боголюбивият старец и неговите ученици отказали, те били измъчвани и накрая посечени с меч.Страдание на светата мъченица ЮлияКогато персите превзели известния африкански град Картаген и отвели много от жителите му в плен, заедно с другите пленници било взето и едно малко момиче, за което ще говорим - блажената Юлия, дъщеря на един знатен човек, на име Аналсон. Тя била отведена в палестинска Сирия и продадена в робство на един търговец, нечестив езичник. Въпреки че живеело при безбожен господар, момичето твърдо се придържало към светата вяра в Христа, в която се родило, и към благочестивите християнски обичаи, които усвоило от най-ранна възраст - често се молело и постело. Като станала девойка, тя старателно се пазела в чистота, живеела целомъдрено и в строго въздържание и служела вярно на своя господар, по думите на апостола в простота на сърцето не само за очи като човекоугодници, но като пред Божиите очи; тя изпълнявала с благоразумие всички възложени й работи, които не противоречали на Бога и на целомъдрения й живот, и никой не можел да я принуди да извърши нещо противно на това. Господарят й усилено я принуждавал да се отрече от Христа и я уговарял да заживее нечестиво според техните езически обичаи, но с никакви заплахи не било възможно да я склони към това, защото тя била готова по-скоро да умре, отколкото да се отрече от Христа или да загуби своето целомъдрие. Господарят й вече бил готов да я погуби, но като виждал, че служи вярно и работи усърдно, я пощадил и се удивлявал на нейния добър нрав, кротост, смирение и строго постничество. Той виждал, че тя постела всеки ден, освен в съботите и неделите, а свободното от работа време прекарвала не в празност и покой, а или в топли молитви към Бога, или в четене на книги, на което била научена от ранно детство. Спяла рядко, дори и през нощта. На външен вид тя била винаги бледа, суха, изнурена от трудове и въздържание. Господарят й много се удивлявал на това, но като виждал, че тя постъпва винаги по този начин, започнал да я съжалява, да я обича и уважава: Бог, като пазел бащински Своята угодница, света Юлия, преклонил жестокото сърце на безбожния човек да изпита милост към нея. Тя вече била над двадесетгодишна, когато господарят й, който бил търговец, намислил да отплава с много товари до Галия. Той взел със себе си и вярната си робиня Юлия, тъй като виждал, че под нейния надзор имуществото му се увеличава: заради нея Бог благословил дома на този търговец (както някога в Египет - дома на Потифар, заради Йосиф). Поради това, заедно с богатите си товари, той взел със себе си и своята, или по-скоро, Христовата рабиня, която била по-скъпоценна от всякакъв товар и отплавал. Той спрял на остров Корейка, покрай който минавал пътят му. Въпреки че на този остров имало и християнски градове, се срещали и немалко езичници, и когато търговецът спрял на острова, близо до пристанището забелязал тълпа от свои едноверци, които чествували някакъв езически празник и принасяли жертви на бесовете. Той отишъл там с всичките си слуги, купил угоен бик, принесъл заедно с езичниците скверна жертва и всички започнали да ядат, да пият и да се веселят. А света Юлия останала на кораба и от дълбините на сърцето си въздишала и плачела, като скърбяла за заблудата и гибелта на тези хора.Един човек от това сборище се качил на кораба, видял Юлия - плачеща и въздишаща девица, разбрал, че е християнка, отишъл и тайно казал на началника на това сборище, който ръководел жертвоприношенията:- На кораба има девойка, която хули нашите богове и ни осъжда за това, че им принасяме жертви.Тогава началникът заповядал да я влачат за косите, да я съблекат гола и да я бият жестоко по цялото тяло. А мъченицата, докато я биели, казала със силен глас:- Изповядвам Този, Когото са били заради мен! Моят Владика е претърпял трънен венец и разпъване на кръст. Нека и аз, Неговата рабиня, бъда участничка и подражателка на Неговите страдания, за да се прославя и аз с Него в Неговото Царство!После мъчителят заповядал да отрежат девическите й гърди; а тя понасяла мъжествено всички тези жестоки мъчения заради любовта си към Христа. Мъчителят, като искал по-бързо да я погуби, докато не се е събудил господарят й, заповядал набързо да направят кръст и да разпънат на него мъченицата, както някога иудеите разпънали Христа.И света Юлия в страданието си заради Христа се уподобила на Самия разпнат Христос, нашия Господ, като била удостоена да бъде разпъната на кръст заради Него.Когато тя висяла на кръста и вече била близо до смъртта, господарят й се пробудил и щом я видял разпъната, огромна жалост изпълнила сърцето му, но с нищо не можел да й помогне: Христовата невеста вече умирала. Когато святата й душа се освободила от телесните връзки, всички видели как от устата й излетяла гълъбица, която била по-бяла от сняг, и отлетяла нагоре към небето. Заедно с това мъчителите й видели ангели; и всички били обзети от голям страх; избягали оттам и само бездиханното тяло на светицата останало да виси на кръста. Но Христос Господ не го оставил: Той заповядал на ангелите Си да го пазят, докато не й приготвил честно погребение по следния начин.Недалеч от остров Корейка се намира малко островче, което по-рано се наричало Маргарита, а сега - Горгона. Там имало мъжки манастир. Божий ангел се явил на монасите, известил им всичко, което се случило на света мъченица Юлия, и им заповядал по-скоро да отплуват с кораб до този остров, да свалят от кръста многострадалното тяло на светата мъченица и да го донесат в манастира си за погребение. Монасите се качили на кораба, вдигнали платната и отплавали. Като стигнали до пристанището, те намерили всичко така, както им казал ангелът Господен. Като снели от кръста светото й тяло, те го повили с чисто покривало. Намерили и отрязаните й гърди, захвърлени недалеч до един камък, взели ги и ги поставили до тялото на мястото им. После отнесли тялото на кораба и благополучно се върнали в манастира си. Там погребали с чест тялото в църквата, като прославили Христос Бог, укрепил Своята рабиня за този мъченически подвиг. На гроба й започнали да стават чудеса, болни получавали изцеление от различни болести; чудеса ставали и на мястото, където пострадала. Християните, жители на този остров, научили за страданията на светицата и построили малка църква на нейно име на същото място, където била разпъната; там било тясно: това място представлявало стръмен хълм. А там, където били хвърлени отрязаните й гърди, изпод камъка бликнала изворна вода, която била лечебна. Всички болни, които пиели от тази вода или се миели с нея, оздравявали.Станало и още едно чудо от камъка, до който се допрели гърдите на светицата: всяка година в деня на нейната памет от него росели, подобно на пот, ситни капчици мляко и кръв, в знак на девството и мъченичеството на света Юлия, която като мляко се избелила с девствената си чистота и се обагрила с кръвта си, пролята за Христа. Те капели през целия този ден, от утрото до вечерта; болните се помазвали с тях и получавали изцеление. След като изминали много години, църквата, построена в чест на светата мъченица на мястото на нейното страдание, остаряла и частично се разрушила. Тогава поискали да построят нова, по-голяма църква на по-широко място, недалеч от старата, тъй като мястото там било много тясно. Когато приготвили камъни, вар и всички необходимо за строеж и вече искали на следващия ден да полагат основите, на сутринта намерили всички материали - на предишното място, при старата църква. Строителите изпаднали в недоумение. Не след дълго отново пренесли всичко на новото място; но през нощта всичко пак било върнато. През тази нощ пазачите видели светла девица, която натоварила целия материал, приготвен за строежа, на кола, впрегната с чифт светли волове и го превозила на старото място. Те разбрали, че светицата иска да възобновят храма на старото място и изпълнили нейното желание. На двата острова - Корейка и Горгона, ставали и много други чудеса, докато честните мощи на светицата не били взети оттам и пренесени в Бресчия. И след пренасянето на мощите жителите на Корейка, които идват с вяра в храма на светицата, не се лишават от нейната помощ и се запазват от нападенията на враговете по нейните свети и несъкрушими молитви и поради милосърдието на нашия Господ Иисус Христос, на Когото с Отца и Светия Дух се отдава . чест и слава, сега и в безкрайните векове. Амин.Житие на св. мъченик Йоан ТърновскиМъченик Йоан Търновски е българин от гр. Осман пазар (сега Омуртаг). Майка му се казвала Мария, а баща му - Димо и въртял голяма търговия с Германия и Италия. Поради обезценяване на тогавашната монета флорина през 1812 г. той фалирал. Наскоро Димо починал. Починала след него и жена му. Тогава Йоан се преселил в Търново и станал съдружник на някакъв тухлар и керемидар. Обаче като млад се увлякъл в някакъв заговор. Турците го арестували. Те обесили сподвижниците му, а когато дошъл неговия ред, той от страх припаднал. Турците го свестили, но и го измамили да приеме мохамеданство, ако иска да остане жив. В онова състояние на уплаха той обещал и изпълнил обещанието си. Но 8 месеца по-късно в него заговорила съвестта. Той не намирал покой ни денем, ни нощем. Пък и никой от християните не смеел да му помогне със съвета си - нито миряни, нито духовни, защото голяма била отговорността пред корана и турските закони, ако християнин посъветва вече потурчения да се върне в християнската вяра. Само единствен йеромонах Йеротей от Светогорския манастир Каракал си позволил да го посъветва да се пресели някъде, гдето не го познават, и там с пост и молитва да се приготви за мъченичество. Дал му и една сребърна кутия с изображение на кръст върху нея, за да я продаде, защото му трябвали пари, а се срамувал сам да я продава. Като видели в ръцете му тая християнска кутия, турците започнали да издирват откъде може един мохамеданин да има такова нещо. Издирването стигнало дотам, че Йоан публично изповядал от наболялата си душа Христа и прокълнал Мохамеда. Това било съобщено на градоначалника. Йоан бил отново разпитван, но останал непоколебим в своята християнска вяра. Подложен бил на продължителен жесток бой по краката. Той не издал нито един стон - само тихо говорел: \"Помени ме, Господи, в царството Си!\" А след като мъчението свършило, за почуда на всички Йоан скочил на крака, като че ли нищо не е било. Окован в тежки железни вериги, той бил хвърлен в тъмница, гдето имало множество затворени за неплатени данъци. Те свидетесвували, че през време на всенощната му молитва виждали над главата му голяма светлина. В продължение на 7-дневния си затвор Йоан не вкусил от турците ни хляб, ни вода. Хранела го Божията благодат.Подир седем дни управителят отново изправил мъченика на съд. Сега той се помъчил с ласки и обещания да го върне в мохамеданството. Показал дори куп злато, което обещавал да му подари, както и най-хубавия дом в Търново. Всичко било напразно. Мъченикът отново изповядал Христа и похулил Мохамеда. Последвал пак жесток побой и поругание, които св. Йоан като истински християнски мъченик приемал с радост. Особено нощно време мъките в тъмницата били тежки, жестоки. Но мъченик Йоан непоклатимо пребъдвал в християнската си вяра. Тогава го извели в градското съдилище и три пъти го питали: \"Мохамеданин ли си или християнин?\" Той и трите пъти отговарял: \"Християнин съм и желая да умра за Христа!\" Тогава съдията произнесъл смъртна присъда - мъченикът да бъде обесен на определено място вън от града. Когато войниците водели осъдения, той надясно и наляво се кланял на срещаните християни, като просел прошка и се молел: \"Пресвета Богородице, спаси ме! Обхванат от множество напасти, към тебе прибягвам да търся спасение, о майко на Бог - Слово и Дево, спаси ме от моите тежки и горчиви обстоятелства!\" Пред бесилото помолил да му се разреши да си направи последна молитва. После казал на войниците: \"Сега изпълнете заповедта!\" И го обесили. Мъченик Йоан Търновски предал духа си в Божиите ръце. Било е събота, 12 часа през деня, 16 юли 1822 г. Втората нощ след обесването снели тялото на мъченика от бесилката. Не е известно где са го положили. ", "date": "2019.07.16", "title": "Св. свщмчк Атиноген, еп. Севастийски и 10-те му ученици. Св. мчца Юлия девица. Св. мчк Йоан Търновски"}
{"url": "http://www.cross.bg/vremeto-e-kato-sito-1609088.html", "text": "/КРОСС/   \"Времето е като сито. То пресява хората в живота ни. И наистина ни оставя златния пясък.\" (Зигмунд Фройд)", "date": "2019.07.16", "title": "Времето е като сито"}
{"url": "http://www.cross.bg/ministur-predsedatel-imre-istoriyata-1609089.html", "text": "/КРОСС/  - Основан е град Олбор, Дания. - Състои се последната военна победа на Наполеон Бонапарт - при Лигни. - Пий IX е избран за папа, с което започва най-дълготрайният понтификат в историята на Римокатолическа църква. - В САЩ е създадена автомобилната компания Форд Мотор.- Започва Междусъюзническата война. - Учредена е ултранационалистическата и расистка организация Българска орда, просъществувала до септември 1944 г. - Втората световна война: Маршал Анри Филип Петен става министър-председател във Вишистка Франция. - Имре Наги, Пал Малетер и други водачи на Унгарското въстание от 1956 г. са екзекутирани. - В Израел е включен първият ядрен реактор. - По време на турне в Париж съветския балетист Рудолф Нуреев иска политическо убежище и остава до края на дните си във Франция.- Изстрелян е „Восток 6\" със съветската космонавтка Валентина Терешкова на борда, която става първата жена, летяла в космоса. - Леонид Брежнев е избран за държавен глава на СССР и по този начин поема цялата власт в държавата. - НС преизбира  за държавен глава Тодор Живков; край на управлението на Станко Тодоров  като министър-председател на България (от 7 юли 1971 г.) и начало на  мандата на Гриша Филипов на тази длъжност (продължил до 21 март 1986  г.).- Екзекутираният през 1956 г. министър-председател на Унгария Имре Над е препогребан с високи почести.- Табо Мбеки встъпва в длъжността президент на ЮАР. - Рафаел Бенитес е назначен за треньор на Ливърпул, с който през следващата година е победител в Шампионската лига. - Италианската полиция задържа престолонаследникът на италианския трон Виктор Емануил Савойски, в обвинение за „пране на пари\". - Открива се Всеправославния събор на остров Крит.", "date": "2019.07.16", "title": "16 юли в историята"}
{"url": "http://www.cross.bg/tema-bulgariya-ministur-1609090.html", "text": "/КРОСС/ Тема: Спешни решения в здравеопазването - как ще бъдат реализирани идеите - зам.-министър Жени Начева;Тема: На живо от Европейския парламент: кой ще подкрепи фон дер Лайен?Тема: Канцлер в запас или коя е Урсула - Мария Стоянова разговоря с нейния биограф Даниел Гофарт специално за БНТ.Тема: Срок на годност: три години след ремонта на Ларгото - какво е състоянието на плочките? Говори заместник-кметът Тодор Чобанов;Тема: Турист на Черноморието: цари ли беззаконие на плажа - областната адиминистрация на ход.Тема: Повече заболели от варицела през юли - как да се пазим?Тема:Напрежение в МВР - защо полицаите получават жйлти стотинки за час работа през нощта и как МВР ще се справи с футболното хулиганство - министър Младен Маринов Тема:Ще бъде ли премахнат монополът на Здравната каса и ще плащаме л-и повече за здравни фондове - коментар на Петър МосковТема:Отново ремонт след ремонта - наживо, защо плочките на Ларгото се разместихаТема:Преди извънредното заседани ена Парламента - ще отпадне ли машинното жласуване за местните избори - дискусия с депутати в студиото Тема:Процедурата открита - как ще бъде избран новия Главен прокурор и кой иска да седне в стола на Сотир ЦацаровТема:Пробив в сигурността? Откраднати ли са личните данни на милиони българи и чужденци, след като хакери обявиха, че са пробили защита на НАП?Тема:След трагедията в Турция: говори семейството на жената, която почина след падане от влакче в курорта Кушадасъ.Тема:Чужд турист вилня по Черноморието, открадна такси и катастрофира. Говорят потърпевшите.Тема:Частни фондове ще конкурират здравната каса. Ще проработи ли този модел и ще получат ли пациентите по-добри здравни услуги? - Бойко Пенков, зам.- министър на здравеопазванетоТема:След поредния инцидент с агресивно куче - говори треньорът на питбула, който нахапа трима души.Тема:Мая Манолова или Йорданка Фандъкова? Кой е с най-големи шансове да стане кмет на София?Тема:Търси се главен прокурор. какъв трябва да е новият обвинител номер 1 на България. Разговор с бившия правосъден министър Антон СтанковТема:Русенци срещу жриците на любовта. Местните хора недоволни от мръсотията, която проституиращите оставят.Тема:Само по NOVA: английски отбор по въздушна акробатика скача от няколко хиляди метра над Радомир.Тема:Преди старта на „Игри на волята: България\" - как се снима грандиозното шоу?  ", "date": "2019.07.16", "title": "Теми и гости в сутрешните блокове на телевизиите"}
{"url": "http://www.cross.bg/bivsh-bakalova-ministur-1609091.html", "text": "/КРОСС/ Божидара Бакалова, дизайнерИвайла Бакалова, „Мис България 2001\"Бойко Богданов, режисьорБорис Панкин, режисьорДиана Ковачева, зам.-омбудсман, бивш министър на правосъдиетоДеница Златева, бивш вицепремиер, зам.-председател на БСПЕлена Костова, председател на фондация \"Бъдеще за България\"Лили Димкова, художничка, дъщеря на Петър ДимковМила Иванова, редакционен директор на сп. \"Рецепти за здраве\" и главен редактор на сайта Mila.bgНеджми Али, евродепутатНедялко Славов, областен управител на СмолянСоня Найденова, член на ВССДоц. Стоян Проданов, изпълнителен директор на ЗД \"Бул инс\"Гавриил, Ловчански митрополитД-р Юлия Григорова, гастроентеролог в Клинична база \"Лозенец\"  ", "date": "2019.07.16", "title": "Рождениците на 16 юли"}
{"url": "http://www.cross.bg/chasa-provede-zasedanie-1609093.html", "text": "/КРОСС/ София.От 11.00 часа на „Дондуков\" 2 президентът Румен Радев ще връчи на посланика на Държавата Израел у нас Ирит Лилиан орден „Мадарски конник\" първа степен.***София.От 14.00 часа ще се проведе извънредно заседание на парламента.***София.От 10.00 часа в сградата на КЕВР, бул. „Княз Ал. Дондуков\" № 8-10, ет. 4 ще се проведе общественообсъждане на Десетгодишен план за развитие на мрежите на „Булгартрансгаз\" ЕАД за периода 2019 - 2028 г.***София.От 11.00 часа в Национален пресклуб БТА Македонският научен институт и Съюзът на учените вБългария, секция „История\", ще проведе пресконференция във връзка с възпоменателна среща, посветена на 90 г. от рождението на именития български учен и общественик проф. д.и.н. Дойно Дойнов (16.07.1929 - 18.01.2014 г.)***София.От 13.00 часа Асоциацията на индустриалното свиневъдство в България (АИСБ) и Асоциацията на свиневъдите в България (АСБ) ще проведат пресконференция във връзка с болестта африканска чума по свинете и последствията за индустриалния сектор в свиневъдството.***София.От 19.00 часа пред бл. 73 жители на квартал „Младост 1\" излизат на протест във връзка съсстоителството в квартала.***Бургас.От 14.00 часа в зала на ОДЗ, ул. \"Фердинандова\" № 3, етаж 3, ще се проведе заседание на областния консултативен съвет по плодове и зеленчуци***Кюстендил.От 11.00 часа в Административен съд - Кюстендил ще се състои пресконференция по повод дейността на съдебната институция.***Ловеч.От 14.00 часа ще заседава постоянната комисия по здравеопазване Общински съвет - Ловеч.***Пловдив.От 09.00 часа в залата на Областната администрация Областният управител Здравко Димитров инициирасреща, на която са поканени кметът Иван Тотев и шефовете на фирмите, които обслужват 29-те автобусни линии в Пловдив.***Смолян.От 11.00 часа в Община Смолян ще се проведе заключителна пресконференция за предстоящото издание на Събор на народното творчество и животновъдство „Рожен\".***Стара Загора.От 11.30 часа в залата на четвъртия етаж на Областна администрация ще се проведе заседание на Областната епизоотична комисия.***Шумен.От 10.00 часа в сградата на ОДЗ, бул. \"Славянски\" №17, ет.1, ще се проведе заседание на областния консултативен съвет по плодове и зеленчуци.***Шумен.От 10.00 часа в зала 203 на общината ще има брифинг.***Шумен.От 12.30 часа предстои официалната първа копка на нов търговски център в гр. Шумен.***Шумен.От 14.30 часа в Националния пресклуб на БТА в Шумен ще се състои пресконференция на председателя на ПП АБВ Румен Петков във връзка със становище на партията за машинното гласуване и за сделката за самолетите Ф16.***Ямбол.От 15.00 часа в заседателна зала на Областната администрация ще се проведе заседание на областния консултативен съвет по плодове и зеленчуци.  ", "date": "2019.07.16", "title": "Предстоящи събития на 16 юли"}
{"url": "http://www.cross.bg/sofiya-lenta-dvizhenieto-1609085.html", "text": "/КРОСС/  Днес - 16-ти юли, от 8:30 ч. до 16:30 ч. движението за Варна в тунел „Витиня\" на АМ „Хемус\" ще се осъществява поетапно в аварийна или изпреварваща лента поради профилактика на осветлението. Трафикът в посока София ще се пренасочва от км 35+450 /служебна връзка/ на магистралата по път I-1 София - Ботевград и при км 30+260, при пътна връзка \"Витинска река\", ще се включва отново в АМ „Хемус\".От 10 ч. до 12 ч. движението в тръбата за София на тунел „Топли дол\" ще се извършва само в изпреварващата лента. Поради ремонт на мобилни клетки и светофарни уредби ще са затворени двете активни ленти на съоръжението.От 12 ч. до 14 ч. ще се ограничава движението в изпреварващата лента на тръбата за София, а трафикът ще се извършва в съседната активна лента.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.07.16", "title": "Шофьорите да се движат с повишено внимание в района на тунелите „Витиня“ и „Топли дол“ на АМ „Хемус"}
{"url": "http://www.cross.bg/vida-otrovnite-zmii-1609094.html", "text": "/КРОСС/  Не е много ясно какви са причините точно 16 юли да бъде избран за Международен ден на змиите, но от години милиони природолюбители по цял свят отбелязват този \"празник\". Следващите снимки са дело на Джоел Сартор, който се е специализирал в арт фотографията на студенокръвните влечуги.Към момента на науката са известни повече от 3458 вида змии. Само за времето от 2007 година насам са открити и класифицирани нови над 300 вида. Змиите се срещата почти навсякъде по земното кълбо - от студените земи на северна Канада до влажните региони на дъждовните джунгли и в повечето от земните океани.Разнообразието в размерите им също е огромно.Някои са дълги едва няколко сантиметра, а има и гиганти, достигащи до 9 метра дължина. Около 375 вида са отровните змии. Но за щастие само малка част от отровните представляват истинска опасност за човек.Снимките са част от съкровищницата на. ", "date": "2019.07.16", "title": "16 юли - Международен ден на змиите"}
