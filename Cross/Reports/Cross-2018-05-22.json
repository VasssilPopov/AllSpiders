{"url": "http://www.cross.bg/sistema-slunchevata-asteroid-1575285.html", "text": "/КРОСС/ Няколко месеца след като бе открит първият астероид - пришълец от друга звездна система - се оказа, че изглежда има още един подобен астероид в Слънчевата система, съобщи Асошиейтед прес.Учени оповестиха, че става въпрос за астероид, който поделя орбитата на Юпитер, но се движи в противоположната посока. Астероидът, е в тази особена орбита около Слънцето, откакто бил \"всмукан\" в Слънчевата система. Той е с диаметър около 5 км и се присъединил към космическите тела в Слънчевата система в първите мигове след формирането й преди 4,5 милиарда години.Вестта идва след като през есента на миналата година беше открит първия междузвезден пришълец в Слънчевата система - астероид с формата на пура, която е необичайна за обектите в Слънчевата система.", "date": "2018.05.22", "title": "Астероид в орбитата на Юпитер е дошъл от друга звездна система"}
{"url": "http://www.cross.bg/pravosudieto-prokyror-tzacheva-1575351.html", "text": "/КРОСС/ Министърът на правосъдието Цецка Цачева и главният прокурор Сотир Цацаров проведоха работна среща с министъра на правосъдието и главен прокурор на САЩ Джеферсън Сешънс.Те дискутираха двустранните отношения в областта на международното правно сътрудничество в продължение на разговорите, водени днес по-рано при министър-председателя Бойко Борисов. Направен бе преглед на Договора за екстрадиция между Правителството на Република България и Правителството на САЩ за периода от 2008 г. досега, както и на действието му за някои аспекти на правната взаимопомощ по наказателни дела.Министър Цачева и главният прокурор Цацаров потвърдиха позицията, че действието на този договор не може да бъде поставяно под съмнение, но в случая с екстрадиционното производство по отношение на Желяз Андреев и другите български граждани по същото дело в САЩ, българските институции ще работят активно за защита правата на своите граждани.Министърът на правосъдието и главен прокурор на САЩ Джеферсън Сешънс е в България, за да вземе участие утре в Министерската среща ЕС-САЩ по въпросите на правосъдието и вътрешните работи, която е в календара на Българското председателство на Съвета на ЕС.По време на срещата на високо ниво в областта на правосъдието ще бъде разгледано сътрудничество по отношение на сигурността и съдебната система в киберпространството, трансграничния достъп до електронни доказателства, транснационална организирана престъпност, както и борбата с изпирането на пари.", "date": "2018.05.22", "title": "Министър Цачева и главният прокурор Цацаров проведоха работна среща с Джеферсън Сешънс"}
{"url": "http://www.cross.bg/sistema-slunchevata-planeta-1575284.html", "text": "/КРОСС/ Международна група астрономи намери доказателство за съществуването на девета планета в Слънчевата система, съобщи \"Лента\". Те открили обекта на разстояние 55 астрономически единици от Слънцето (една астрономически единица е равна на разстоянието от Земята до Слънцето). Наблюденята върху обекта, продължили 1110 дни, са позволили да се определят характеристиките на неговата орбита. Според изчисленията, ако откритият обект се е образувал в Слънчевата система, орбитата му не може да се обясни с влиянието на известните големи планети. Резултатите от компютърна симулация са показали, че наблюдаваното накланяне и голямата полуос са могли да се формират и запазят за дълго време само под въздействието на все още неоткрита девета планета.", "date": "2018.05.22", "title": "Астрономи откриха доказателство за съществуването на девета планета в Слънчевата система"}
{"url": "http://www.cross.bg/selo-klokotnitza-haskovskoto-1575340.html", "text": "/КРОСС/ Мъртва риба е изплувала в река Банска, близо до хасковското село Клокотница, сигнализира кметът му Евгений Трендафилов. От Регионалната инспекция по околната среда и водите са взети проби за анализ от водата. ", "date": "2018.05.22", "title": "Мъртва риба е изплувала в реката край хасковското село Клокотница"}
{"url": "http://www.cross.bg/vladtimeru-raiiona-nego-1575341.html", "text": "/КРОСС/ Уфолози намериха остров в района на аржентинската река Парана с идеална кръгла форма, пише vladtime.ru. Според публикацията, островът, който е с диаметър от над 120 метра, се и върти. Бил е забелязан на спътникови снимки, а експедицията до него установила интересните факти.Според уфолозите, които разпитали местни жители, в района много често се забелязват неидентифицирани летящи обекти.„Очевидно островът има връзка с извънземна активност. Смятаме, че под него е разположена база на НЛО. Ще проучим допълнително“, казва един от участниците в експедицията, цитиран от vladtime.ru.", "date": "2018.05.22", "title": "Намериха базата на НЛО: Идеално кръгъл остров в Аржентина"}
{"url": "http://www.cross.bg/avtobysa-anton-detza-1575345.html", "text": "Водачът на автомобила е транспортиран в болница в тежко състояние.Водачите на двата автобуса са тествани за употреба на алкохол, а резултатите им са отрицателни.На място бяха изпратени полицейски екипи, а движението временно се пренасочваше двупосочно през с. Антон. Причините за възникването на инцидента са в процес на установяване. ", "date": "2018.05.22", "title": "Лек автомобил е блъснал два автобуса с деца (обновена)"}
{"url": "http://www.cross.bg/ybiiistvoto-iioan-matev-1575331.html", "text": "/КРОСС/С разпит на свидетели продължава делото за убийството на 15-годишния Георги Игнатов, извършено на 2 юни 2015 в столичната Борисова градина. Показания пред съда дадоха бивши съученици на подсъдимия Йоан Матев.Те свидетелстват, че когато полицията е разпространила видеото на предполагаемия заподозрян за убийството на Георги, мнозина в училище са коментирали, че им прилича на Йоан. Никой обаче не отишъл да разкаже това на разследващите, защото не били сто процента сигурни и се притеснявали да не го обвинят, без да са убедени докрай, че е той.Разпознали го по специфичния начин, по който бягал, по сините маратонки. Приликата била коментирана, включително и с учители, разказа свидетелка в съдебната зала.  Тя обясни, че ѝ направило впечатление, че директорката на училището специално поискала от Йоан Матев извинителна бележка за отсъствието му на втори юни 2015 година, когато стана убийството.И още нещо, забелязано от съучениците на подсъдимия, за което те свидетелстваха пред съда днес: След убийството в Борисовата градина Йоан Матев драстично променил външният си вид, ходел с шапка, напълнял, свалил снимките си от профила си във Фейсбук, идвал все по-рядко на училище. ", "date": "2018.05.22", "title": "С разпит на свидетели продължава делото за убийството на Георги в Борисовата градина"}
{"url": "http://www.cross.bg/gurtziya-sunarodnitzi-manolova-1575332.html", "text": "/КРОСС/ Омбудсманът Мая Манолова призова институциите да вземат спешни мерки за защита на наши сънародници, съдени в Гърция по подозрение за трафик на хора. При повечето от потърпевшите, обърнали се за съдействие към обществения защитник, схемата е следната: те продават или отдават под наем моторно превозно средство в България, чиито нови собственици след това не пререгистрират, а в същото време с него се превозват нелегални мигранти към южната ни съседка. Така се оказва, че бившите  собственици на МПС-то могат да бъдат съдени за деяние, което не са извършили.Потърпевши от престъпната схема, която действа едновременно у нас и в Гърция, споделиха проблемите си по време на срещата, която Манолова организира между тях и българските институции, имащи отношение към подобни казуси. Според омбудсмана за да бъдат защитени интересите на нашите сънародници, са необходими нормативни промени – в Закона за движение по пътищата и в Наредба 45 от 2000 г. за регистрирането и отчета на МПС-то.Поканени на дискусията, организирана от Манолова, бяха представители на различни институции у нас, в това число на прокуратурата и Министерството на външните работи.Камен Михов от Върховната касационна прокуратура увери, че държавното обвинение нито има намерение, нито ще остане безучастно към проблемите на нашите сънародници с правосъдието в Гърция:„Г-н Цацаров възложи проверка на всички преписки, които са във ВКП. За краткото време не можем да изследваме всеки един отделен казус и да стигнем до всяка една преписка, образувана в съответната прокуратура. Предстои да се направи анализ на всички преписки. Ще се набележат конкретни мерки във връзка с възникналия проблем“.Участниците в дискусията обаче се обединиха около тезата, че не прокуратурата, а Министерството на външните работи може да изиграе водеща роля за решаване на проблемите на нашите сънародници, съдени в Гърция по подозрение за трафик на хора. Димитър Арнаудов - директор на дирекция консулски отношения в министерството, заяви:„МВнР в никакъв случай не е панацея за решаване на всички проблеми. министерството в лицето на своите консулски представители оказва всячески подкрепа в подобни случаи. Виждам, че дори сред самите потърпевши има колебание и неувереност за това къде се корени проблема и как трябва да се процедира“.Обясненията на Димитър Арнаудов от МВнР обаче явно не се харесаха на омбудсмана Манолова, която каза: “Външно трябва да си поеме лидерската позиция, просто защото е външно министерство на България, а Република България защитава своите граждани, независимо къде са“.", "date": "2018.05.22", "title": "Омбудсманът призова за защита на българи, съдени в Гърция"}
{"url": "http://www.cross.bg/muzhe-se-biha-zhestoko-v-tzentura-na-sofiya-video-1575346.html", "text": "/КРОСС/ На зверски побой станаха свидетели софиянци на оживения столичен булевард \"Христо Ботев\". Спречкването бе заснето от фейсбук потребил и публикувано в групата \"Забелязано в София\". В началото на клипа се виждат двама мъже, започнали да си разменят юмруци в близост до спирка, след което се включва и трети, който рита поваления на земята мъж. vidеo: https://www.youtube.com/watch?v=Wx-dfG-UWbU", "date": "2018.05.22", "title": "Мъже се биха жестоко в центъра на София (Видео)"}
{"url": "http://www.cross.bg/bulgariya-krymova-forym-1575347.html", "text": "/КРОСС/ Утре, 22 май, заместник-министърът на регионалното развитие и благоустройството Малина Крумова ще участва в организиран от Камарата на строителите в България форум на тема „Инвестиции и инфраструктура в Северна България“. Кръглата маса ще се проведе от 13:00 ч. в хотел „Дипломат плаза“ в град Луковит. Преди това, от 10:00 ч., Крумова ще се включи в дискусионен форум „Подобряване на капацитета на заетите лица във водния сектор в България“.Събитието се организира от Българска асоциация по водите по проект „Насърчаване на заетостта във водния сектор“, финансиран от Оперативна програма „Развитие на човешките ресурси“, и ще се проведе в парк хотел Москва.", "date": "2018.05.22", "title": "Заместник-министър Крумова ще участва в дискусионен форум „Инвестиции и инфраструктура в Северна България“ в град Луковит"}
{"url": "http://www.cross.bg/oferta-atiya-nadleza-1575348.html", "text": "/КРОСС/ Отворена е постъпилата оферта за изграждане на пешеходен надлез при км 10+526 на път II-99 Бургас – Созопол, при село Атия.Отворената оферта е на „ИСА 2000“ ЕООД.Надлезът с асансьори ще бъде изграден на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички преминаващи пешеходци.В момента Агенция „Пътна инфраструктура“ провежда две обществени поръчки за изпълнител на строително-монтажните работи на надлеза и за доставката на два асансьора, необходими за съоръжението. Днес беше отворена постъпилата оферта за изпълнител на надлеза, а утре - 23 май, предстои отварянето на офертите за доставката и монтажа на асансьорите.", "date": "2018.05.22", "title": "Отворена е офертата за изграждането на пешеходен надлез на път II-99 Бургас – Созопол, при с. Атия"}
{"url": "http://www.cross.bg/norkin-raketi-f--1575336.html", "text": "/КРОСС/ Израел обяви днес, че първи в света е използвал новия стелт изтребител Ф-35 в бой, предаде АФП.„Самолетите „Адир“ вече са оперативни и изпълняват бойни мисии“, заяви командващият ВВС генерал-майор Амикам Норкин на конференция, използвайки названието на машината на иврит.„На практика ние осъществихме първите оперативни удари с Ф-15 в света… Извършихме две атаки в Близкия изток с Ф-15“, заявил той, цитиран от сайта на израелските военно-въздушни сили (ВВС), без да посочи подробности.Израел извърши серия от въздушни удари в Сирия, като посочи за мишени ирански обекти и оръжейни доставки за ливанската „Хизбула“, посочва АФП.Еврейската държава реши да купи 50 многоцелеви изтребител-бомбардировачи Ф-35, а през декември обяви, че първите 9 от тях са приети на въоръжение.Ген. Норкин направи изявлението на отбелязването на 70-годишнината от създаването на израелските ВВС в Херцлива, северно от Тел Авив, на което присъстваха висши представители на военно-въздушните сили от 20 страни.Той спомена още и за израелски удар по ракети, за които се твърди, че Иран прехвърлил в Сирия. „През последните седмици разбрахме, че Иран транспортира ракети с голям обсег и други установки, след които ракетни системи за залпов огън „Ураган“, които атакувахме северно от Дамаск“, каза ген. Норкин.Той описа и събитията на 9 и 10 май. „Иранците изстреляха 32 ракети. Прехванахме 4 от тях, а другите паднаха извън израелска територия… След това ние атакувахме десетки ирански мишени в Сирия“, каза ген. Норкин. Той отбеляза, че над 100 зенитни ракети са били изстреляни по израелски самолети при атаката.При ударите бяха убити 27 проправителствени бойци и 11 иранци, сочи информацията на базирания във Великобритания Сирийски център за наблюдение на човешките права, който твърди, че разполага с източници на терен.", "date": "2018.05.22", "title": "Израел: Първи в света използвахме Ф-35 в бойни мисии"}
{"url": "http://www.cross.bg/pleven-lykovit-dvizhenie-1575349.html", "text": "/КРОСС/ На 24 май /четвъртък/ от 9 ч. до 12 ч. за честването на Деня на българската просвета и култура и на славянската писменост в град Луковит ще се ограничи движението на автомобили по ул. „Възраждане“, част от първокласния път I-3 Плевен - Коритна.Транзитният трафик по направлението София – Плевен се пренасочва по улиците „Асен Златаров“, „Любен Каравелов“ и „Момчилец“ на град Луковит, където ще бъде организирано двупосочно движение.Необходимо е шофьорите да карат внимателно, да спазват временната организация на движение и пътната сигнализация.", "date": "2018.05.22", "title": "На 24 май в Луковит се ограничава движението по път I-3 Плевен - Коритна"}
{"url": "http://www.cross.bg/registratziya-grazhdanstvo-adresna-1575337.html", "text": "/КРОСС/ Депутатите приеха окончателно промените в Закона за гражданската регистрация. Те предвиждат облекчаване на условията за адресна регистрация на лица, получили българско гражданство. Отхвърлено бе предложението на ДПС на тези, които не могат да предоставят документ за постоянна адресна регистрация, кметът на община да определя недвижим имот за служебна адресна регистрация.Рамадан Аталай от ДПС обвини вносителите от \"Обединени патриоти\", че ощетяват български граждани: \"Тук възниква въпросът защо искаме на тези, които получават гражданство от Македония, от Молдова, от Украйна, да им дадем преференциални възможности да бъдат регистрирани. Нашето предложение, колеги, е как да създадем условия за нашите деца, които да нямат проблеми с малцинствата. Тези хора витаят в България без лични документи. Дори ако направят кражби, недай си Боже, пък да извършат по-тежко престъпление, къде ще ги намерим тези хора?\"Искрен Веселинов отхвърли обвиненията: \"Служебната регистрация не решава нито един проблем, създава обаче множество проблеми. Разбрахме, че не са десетки, а стотици хиляди хората, които могат да бъдат заселени на определени служебни адреси. Това е една потенциална опасност да се взриви каквато и да е стабилност на политическия процес в определени общини. Правилата трябва да важат за всички и съответно не трябва да се прави компромис на някой само защото е представител на малцинство.Веселинов беше категоричен, че новите правила ще облекчат не само граждани на Македония, но и всички, които тепърва ще получат българско гражданство. ", "date": "2018.05.22", "title": "Народното събрание прие промените в Закона за гражданската регистрация"}
{"url": "http://www.cross.bg/godini-nikolov-nikolaii-1575339.html", "text": "/КРОСС/И това лято основната причина за пожарите, особено в горите, вероятно ще бъде почистването на земеделските ниви и пасищата. Две години между изпълнителната законодателна власт остава застопорен проблемът със сроковете за тези земеделски дейности, които предизвикват над 90 процента от горските пожари.С  над 85 процента обновена техника Главна дирекция „Пожарна безопасност и защита на населението\" декларира готовност за битка с пожарите и реакция при бедствия и кризи. Това заяви наскоро в Благоевград главен комисар Николай Николов. Част от пожарните автомобили с отпаднала необходимост са били предоставени на общините за  нуждите на доброволните отряди. \"Нашата програма обаче беше по-мащабна - не със задача да подмени техниката, а по-скоро да придобием способности, каквито нямахме. Вече разполагаме с тежка инженерна техника, с транспортна техника, с високопроходими автомобили, с автомобили лодки-амфибии, наречени \"четири сезона\", разполагаме с капацитет за реагиране при инциденти с опасни вещества.\"Кадровият дефицит и оборудването на пожарникарите с лични предпазни средства е другият отдавнашен проблем, с който главен комисар Николов твърди, че се справя много добре:\"По отношение на личните предпазни средства не мога да кажа: \"Край, решихме го завинаги.\" Това е процес, който, ако веднъж го прекъснеш, не можеш в близките години да го възстановиш. В такъв период се намирахме допреди седем-осем години. Този процес го обърнахме.\"Ежегодно назначаваме повече пожарникари, отколкото напускат, което не се е случвало през последните десет години, категоричен е комисар Николай Николов. Ако се реализира програмата за тази година, по думите му недокомплектът ще бъде под 1%.95 процента от горските пожари през последните 7-8 години са причинени от земеделски дейности в близост до горските територии - почистване на пасища, ливади и ниви. Още преди две години от пожарната апелираха за промяна на сроковете за почистването на земеделските площи, които са обвързани с европейските и национални доплащания. Почистването трябва да става механично и то досега, а не в разгара на пожароопасния сезон, подчерта Николай Николов. ", "date": "2018.05.22", "title": "Пожарните служби готови за пожароопасния сезон"}
{"url": "http://www.cross.bg/filma-purviya-vesela-1575325.html", "text": "/КРОСС/ 30 снимачни дни и много емоции, така накратко описва работата по първия си игрален филм талантливата Яна Титова. Екип от над 200 професионалисти, три снимачни периода, разделени в няколко сезона, и една година постпродукция. Това предшества излизането на филма, създаден по действителен случай, разказващ за живота на Весела Тотева.В главните роли ще видим младите Валентина Каролева (дебют) и Димитър Николов (Награда за главна мъжка роля на OIFF Turin Cinefest, Българската Филмова Академия и Златна Роза), а компания ще им правят едни от най-популярните родни актьори, които все още се пазят в тайна – „Действието се развива през 90-те години, когато наркотиците добиват широка популярност в България. Историята представя 12 години от живота на Весела, постоянното търсене на щастие, тежките ѝ битки със зависимостта и изпитанието на волята ѝ.Продуценти на филма са NO BLINK Studios в лицето на Александър Алексиев и Николай Стоичков. Сценарият е на Яна Титова, а оператор е Мартин Балкански („Откраднат живот“, “Недадените”, “18”).", "date": "2018.05.22", "title": "Край на снимките и първи кадри от най-новия български игрален филм – Доза Щастие"}
{"url": "http://www.cross.bg/galiche-gerb-simvol-1575326.html", "text": "/КРОСС/ Галиче отдавна е символ – на насилие, на страх, на злоупотреба на властта над гражданите, на корупция, на беззаконие. Подмененият от бащата на депутат от ГЕРБ протокол на частичните избори е продължение на тази история на наглост и мачкане на реда.Всяка нормална, демократична партия, всяко поне малко срамуващо се от злоупотребите и подигравката с хората управление, биха погледнали на частичните  избори в Галиче и по друг начин. Биха видели в тях възможност да сложи край, да се зачеркне публично този най-корумпиран и грозен символ на отношения власт-граждани и да осигури максимално прозрачен изборен процес. Не и ГЕРБ, не и партията на „гражданите за европейско развитие”. Чрез Галиче, ГЕРБ за пореден път показаха, че са слепи за всичко друго, освен за консумацията на властта, че се чувстват добре в блатото на беззаконието.Галиче е нагла подигравка с демократичния процес. ГЕРБ буквално каза на българите: „вие гласувайте по съвест, ние не ви пречим, само после ще подменим протокола”. Всички знаете как се нарича това – когато действащата власт използва всички лостове, за да не позволи промяната. След Галиче ГЕРБ нямат повече право да критикуват миналото. На всички техни псевдо-демократски възгласи за тоталитаризъм и авторитаризъм, отговорът е един – „Галиче”.Галиче е символ на огромна политическа подмяна, която отдавна е в ход, за да гарантира финансовото оцеляване на една тясна група от хора около ГЕРБ. Галиче е и предупреждение, че в регионите, в общините- свободната инициатива, икономическото развитие, напредъкът на малкия бизнес ще зависят от господарите в общината, които са дошли с подменен протокол, а после ще подменят протоколите за всеки търг, конкурс, обява. Които ще търгуват с всяко разрешително, с всяко искане на бизнеса и на гражданите. Галиче е и символ на липсата на перспектива, на партийния егоизъм на ГЕРБ, но и на нещо, за което не се говори открито – големият им страх, че вече губят. В Галиче имаха възможност да се изправят честно и да поискат оценката на хората. Те обаче избраха фалшификацията, защото предусещат провала си. Ние, българските социалисти, правим тези констатации не със злорадство, а със съжаление. Едно българско село, няколко поколения български граждани в него, се превърнаха в нарицателно за наглостта в местната власт. Галиче, за съжаление, в по-голяма и в по-малка степен се случва в цяла България. Гледайте Галиче и мислете за местни избори 2019. Това ни чака. Това ще е подходът, това ще са и техниките. Но гледайте Галиче и мислете как, ние, не само като политици, а като български граждани, да се противопоставим на готвената подмяна на вота ни. Българските социалисти ще използват всички позволени от закона средства да застанат срещу фалшификацията на изборите. Голямата сила, обаче, е в ръцете на гражданите, които не трябва да позволяват вотът им да бъде зачертан от ръката на някой нахранен от ГЕРБ изборджия. ", "date": "2018.05.22", "title": "Драгомир Стойнев: Чрез Галиче ГЕРБ за пореден път показаха, че са слепи "}
{"url": "http://www.cross.bg/peshtera-portfeiil-gramoti-1575327.html", "text": "/КРОСС/ Днес те получиха почетни грамоти от началника на РУ - ПещераДеца от СУ „ Св.Климент Охридски\" в Пещера намериха и върнаха загубен портфейл. За честната си постъпка днес, в присъствието на съученици и преподаватели,  те получиха почетни грамоти, които им връчи началникът на полицейското управление в Пещера главен инспектор Елена Абаджиева.Тя благодари сърдечно на децата за тяхната доблестна постъпка, която по думите й е достоен пример за подражание. Пожела им много здраве и успехи и припомни, че  „доброто привлича към себе си добро\".На 20 май в централната част на родопския град учениците от 5-а клас Костадин Попърцов, Йордан Велев, Даниела Ванкова и Павел Трандов с изненада открили изгубен мъжки портфейл. Оказало се, че вътре има 200 лева в различни банкноти, дебитни карти и лични документи.Децата не се поколебали нито за миг и веднага предали намереното на дежурния полицай в местното управление. Служителят незабавно се свързал със собственика на портфейла - мъж от Пещера и му го предал. ", "date": "2018.05.22", "title": "Четирима петокласници от СУ „Св. Климент Охридски“ намериха и върнаха загубен портфейл"}
{"url": "http://www.cross.bg/zhyrnalisti-tazi-koreya-1575328.html", "text": "/КРОСС/ Чуждестранни журналисти пристигнаха в Северна Корея, за да отразят демонтирането на изпитателния ядрен полигон на страната по-късно тази седмица.Около 20 китайски и западни журналисти потеглиха за Пхенян. Редица други медии, сред които и „Ройтерс”, обаче не получиха достъп, за да отразят затварянето на полигона, което ще се състои между 23 и 25 май.Северна Корея едностранно обяви мораториум върху ядрените си опити преди срещата между американския президент Доналд Тръмп и севернокорейския лидер Ким Чен-ун, планирана за 12 юни в Сингапур.В тази връзка американският вицепрезидент Майк Пенс предупреди Ким, „да не разиграва Тръмп”, защото той може да напусне срещата.", "date": "2018.05.22", "title": "КНДР демонтира ядрения полигон пред отбрани журналисти"}
{"url": "http://www.cross.bg/stoitzov-drygi-pyblikatzii-1575329.html", "text": "/КРОСС/ Началникът на КАТ-Благоевград Данаил Стоицов е сред задържаните при днешната акция на спецпрокуратурата в центъра на югозападния град, съобщава bTV.Стоицов беше изведен с белезници от сградата на пътната полиция, за да започне обиск на него и автомобила му. Той каза пред bTV, че се чувства невинен и арестът е резултат от сигнал по медийни публикации.Той визира публикации, според които е бил част от корупционна схема с участието на дилъри на автомобили. Твърди се, че срещу определена сума хора, които искат да регистрират автомобилите си, успяват да го направят бързо, докато други чакат по два дни.Освен Стоицов има и други задържани пътни полицаи.", "date": "2018.05.22", "title": "Шефът на КАТ-Благоевград си тръгна от работа с белезници"}
{"url": "http://www.cross.bg/club-yalta-soul-1575334.html", "text": "/КРОСС/ Този уикенд в YALTA CLUB ни предстоят две обещаващи събития, които не са за изпускане. На 25 май (петък) ще празнуваме Деня на Африка в Room 1 заедно със Soul Fiction и DIASS (No Orders). В събота (26 май) ще чуем берлинското дуо Mind Against от Afterlife, заедно с Liubo Ursiny, партито ще в Room 2.Следвайки традицията от последните години, в петък ще отпразнуваме Деня на Африка. Този път мястото е YALTA CLUB, заедно със Soul Fiction и DIASS (NO ORDERS), които ще изпълнят голяма зала на клуба с глобални хаус ритми. Те ще са инспирирани от всички краища на света, до които африканската култура и вибрации са достигнали по един или друг начин.Проектът Soul Fiction, с главни действащи лица Soulful Traveller и George Quest, е изключително добър избор за вечерта. Талантливите музиканти са изцяло отдадени на разпространението на afro-deep, soulful, afro-tech и deep house музиката в България. Мисия, която изпълняват успешно като домакини на редица партита и канейки световно известни имена като Djeff Afrozilla, DJ Angelo, Eva Gardner и други. В колаборация със Soul Fiction ще се включи и DIASS с концепцията NO ORDERS, която предлага едно въздействащо пътешествие из дебрите на мелодичната и дълбока електронна музика.През изминалата година NO ORDERS партитата се установиха като едни от най-интересните събития за електронна музика  -  силно индивидуални и насочени най-вече към духовното осъзнаване и пробуждане. Безспорно, колаборацията обещава една забележителна вечер в компанията на артисти, вдъхновени от африканските звуци и култура. Вечерта ще бъде допълнително украсена от импровизации на флейта, представени от RALFA.Съботната вечер ще бъде в ръцете на Mind Against - дуото, което е неизменна част от лейбъла на Tale Of Us, Afterlife. Родени в Италия, но базирани в Берлин, Alessandro Fognini и Federico Fognini са силно повлияни от саундтраци от 80-те години, както и от акценти от съвременната денс музика. Освен със силни DJ сетове в световните клубове, момчетата са познати и с уменията си в студиото, където наблягат на синтезаторите и перкусионните инструменти.От началото на кариерата си през 2012 година момчетата са правили колаборации с Tale Of Us и Somne, както и компилации за Cocoon и Plangent. Дискографията им нараства с релийзи за Afterlife, колаборации с Locked Groove и Aether и много други. В същото време Mind Against не спират да гостуват на водещи клубове и фестивали за електронна музика, където демонстрират брилянтната си селекция от музика и умения зад пулта. През 2018 година на Берлинското дуо предстои още едно EP за Afterlife, което феновете им чакат с нетърпение.Предстои ни един уикенд в YALTA CLUB, който ще ни потопи в магията на африканските ритми в петък, последвано от докосване до Afterlife и Mind Against в събота.За 26 май YALTA CLUB отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на info@yaltaclub.comБилети за събитието могат да бъдат закупени на входа на YALTA CLUB на цена от 10 лв за 25 май и 20 лв за 26 май.Повече поробности за програмата на YALTA CLUB може да намерите на официалната страница във Facebook, както и на yaltaclub.com.  ", "date": "2018.05.22", "title": "Mind Against гостува на YALTA CLUB в събота"}
{"url": "http://www.cross.bg/stopanin-chernomorieto-lyato-1575330.html", "text": "/КРОСС/ На прага на лятото близо 90 плажа по Черноморието остават неохраняеми. Повече от половината ивици без стопанин са на Юг. Един от най-популярните плажове у нас – Варвара, сега е потънал в боклуци, пластмасови туби, столове изгнили електроуреди. Единствено табелата „Забранено за кучета” напомня, че плажът е имал стопанин.Заведението е в процес на разрушаване. То се оказва незаконно, защото плажът няма стопанин и трябва да бъде премахнато. Сред неохраняемите влизат и трите екоплажа.До дни ще станат ясни цените, които ще плащаме за чадър и шезлонг на охраняемите плажове. „И това лято всички концесионери и наематели са свободни да предлагат всякакви плажни принадлежности, но нямат право да задължават потребителя да ги ползва задължително”.За Варвара е обявен нов търг в началото на юни. Но дори и да няма обжалване, трудно ще бъде подготвен за това лято.", "date": "2018.05.22", "title": "Близо 90 неохраняеми плажа по Черноморието в навечерието на лятото"}
{"url": "http://www.cross.bg/voiinegovtzi-kaloyan-partizani-1575335.html", "text": "/КРОСС/ Лидерът на БСП - София Калоян Паргов и народните представители от „БСП за България\" Николай Цонков и Петър Витанов ще участват в ежегодното почитане паметта на загиналите партизани от село Войнеговци, Столична община.", "date": "2018.05.22", "title": "Калоян Паргов и народни представители от БСП ще почетат загиналите партизани от Войнеговци"}
{"url": "http://www.cross.bg/kandahar-zaginali-dyshi-1575338.html", "text": "/КРОСС/ При взрив в афганистанския град Кандахар са загинали 16 души, а 38 са ранени, съобщава „Франспрес“, позовавайки се на официални източници.Засега не се съобщават повече подробности.По-рано , че малко преди полунощ на 21 май срещу базата на международната коалиция, в която има и български военнослужещи, е имало ракетна атака, но няма пострадали българи.", "date": "2018.05.22", "title": "Взрив в Кандахар, 16 души са загинали"}
{"url": "http://www.cross.bg/kreshti-produlzhaval-kazhete-1575343.html", "text": "/КРОСС/ Вчера в Мюнхен задържаха развилнял се 25-годишен българин. Всъщност, срещу него се насочило вниманието, когато той откраднал чипс от едно магазинче . „Ей, голяма работа!\", ще кажете. Ми, да!  Ама на хората не им е приятно да ги правят на глупаци и извикали полиция. Нашенецът се разбеснял, започнал да крещи и да отправя наляво и надясно расистки заплахи, съобщава БНР. Не се държал на краката си- толкова бил пиян и полицаите едва го завлекли в колата. Оказало се по- късно, че в кръвта му има почти четири промила алкохол.В полицейското управление 25-годишният българин продължавал да се пъчи и продължавал да крещи „Зиг Хайл“ , крясък придружен с необходимия знак на ръката, впрочем точно същият, с който бяха снимани преди две седмици едни дечица на футболен мач в София. Работата е там, че използването на този израз в съчетание с вдигането на ръка в Германия се преследва от закона и сега българчето, вече изтрезняло надявам се, е научило, че срещу него е повдигнато дело за кражба, обиди и противоконституционни лозунги.И вие пак ще кажете: „Е, чак път толкова! Много строги закони имат тези германци! Я вижте у нас какво стана ?!! Замръчка се работата около надрасканите със свастики деца и техните нацистки поздрави. Намериха единият родител, който в прав текст си каза,че е националист и че не вижда нищо лошо в това, което е направило детето му, по сергиите се продават откровено ксенофобски книги, оглавявани от „Майн кампф“ и т.н., и т.н. ", "date": "2018.05.22", "title": "Е, чак пък толкова!"}
{"url": "http://www.cross.bg/leva-macha-evrofytbol-1575316.html", "text": "/КРОСС/Лион за трета поредна година ще спечели Шампионската лига за жени след финала срещу отбора на Волфсбург в четвъртък, показват коефициентите на „Еврофутбол\". Те са съответно 1.69 за франзуцойките срещу 3.44 за германките. Вижте всички предложения на букмейкърската къща за предстоящия атрактивен двубой .Ето още интересни мачове от „Еврофутбол\" в идните дни:Ерцебирге Ауе - Карлсруе                                    Сингъл, Live, ТОП „1\"- 2.24 „Х\"- 2.70 „2\"- 3.32Динамо Загреб - Хайдук Сплит                             Сингъл, Live, ТОП „1\"- 1.58 „Х\"- 2.99 „2\"- 4.08АК Аячо - Тулуза                                                  Сингъл, Live, ТОП „1\"- 2.55 „Х\"- 2.69 „2\"- 2.30Коефициентите на букмейкърската къща за шампион в Откритото първенство по тенис на Франция Ролан Гарос (от 27 май до 10 юни 2018 г.), в което ще участва Григор Димитров, ще намерите .           „Еврофутбол\" предлага специални бонуси за Световното първенство по футбол при направени прогнози за 3 и повече мача. Кампанията е до 13 юни, като са включени предвиждания за Краен изход, Краен изход с ХК, ГГ/НГ, Под / Над 2,5; 3,5 гола и Първи / Следващ гол. В сайта новите бонуси са отбелязани в синьо с Б2, като правилата и процентите съответстват на настоящата бонус листа. Вижте срещите от Бонус 2 . Важно уточнение е, че за срещите, включени в Суперджакпот 15, бонус Б2 не се предлага за Краен изход.От 22 май до 15 юни 2018 година Суперджакпот 15 ще включва по 15 мача от груповата фаза на Световното първенство по футбол. Натрупаната сума в него към 13.00 часа на 22.05.2018 г. е на стойност лева, а срещите от него можете да намерите .                          Майсторите на правите колонки отново отбелязаха силни попадения в пунктовете на „Еврофутбол\" през последните дни. Факир на прогнозите от Варна само с  взе  от 5 мача. Друг от Пазарджик с  и 4 мача грабна Техни колеги спечелиха съответно   от 6 мача в Стара Загора,  от 7 мача в Сандански,  от 5 мача в Търговище и  от 3 мача във Варна. Само с 10 лева специалист на предвижданията от Мъглиж изкара  от 8 мача в права колонка.30-те срещи от МАКСГОЛ можете да намерите .", "date": "2018.05.22", "title": "„ЕВРОФУТБОЛ“: Женският тим на Лион отново ще спечели Шампионската лига"}
{"url": "http://www.cross.bg/sistemata-borisov-neplateni-1575311.html", "text": "/КРОСС/ Премиерът Бойко Борисов се оказа с 10 неплатени акта на КАТ. Това е станало ясно на оперативно заседание на Министерския съвет, на което вътрешният министър Валентин Радев е представил справка колко държавни служители и кои ведомства дължат пари за пътни глоби, съобщи \"24 часа\".Справката е представена, след като през април Борисов поиска да научи от министрите си имената на всички държавни служители, които имат неплатени глоби заради пътни нарушения. Тогава обаче от министерствата отговорили, че такива няма.В справката, представена на оперативното заседание на правителството, фигурирали отдавна закрити министерства като това на бедствията и авариите, което не съществува от 2009 г., и Министерството на инвестиционното проектиране, което бе закрито през 2014 г.Оказало се, че актовете на Борисов и тези на ведомствата се дължат на грешки в системите на КАТ.На името на премиера, който от години не шофира собствен автомобил, били записани актове на служебни коли на Министерския съвет. Те обаче са регистрирани на името на Министерския съвет, а не на това на премиера.Вбесен от големия брой неплатени глоби, Борисов поискал веднага отговори защо се е случило това. Главните секретари на министерствата обаче представили платежни, че са платили в срок всички глоби. Тогава станало ясно, че системата на КАТ с години не отчита платените по банков път актове.Грешката в системата не отчитала както преводите от фирми или държавни ведомства, така и от граждани. Вътрешният министър пък бил натоварен със задачата да реши проблема, но все още не било докладвано какво ще бъде направено.Грешка при попълване на платежните в банката е най-честата причина плащането на акта или фиша да не бъде отразено в автоматизираната система на Пътна полиция. Ако нарушителят пази бележката за плащането, въпреки че не е отразена в системата, това може да се направи и ръчно, посочва \"24 часа\".Друга грешка, която води след себе си парадокс е, че вместо серия и  номер на фиша се изписва само номерът. Често дори и той липсвал. В такъв случай по сметката постъпват пари, но не било ясно з какво или от кого. Хората масово бъркат и номера на Акта за установяване на административно нарушение с наказателно постановление, пише още изданието.Проблемът с \"неплатените\" глоби на КАТ съществува от години, разказват потърпевши. Те са има наложени санкции от пътни полицаи, платили са си глобите, но в системата на КАТ фигурират като неплатени. Единственият шанс да докажете, че сте платили е да си пазите платежното нареждане от банката, но дори и тогава не е сигурно, че Пътна полиция ще поправи пропуска в системата и няма да продължите да фигурирате като некоректен данъкоплатец, твърдят потърпевши. Те подозират, че някой така източва пари от глобите. Сега се надяват, че след като и премиерът е потърпевш от системата на КАТ най-после да бъдат взети мерки.", "date": "2018.05.22", "title": "Бойко Борисов имал 10 неплатени акта на КАТ"}
{"url": "http://www.cross.bg/kyltyrata-naykata-mediite-1575319.html", "text": "/КРОСС/ В навечерието на 24 май - Празника на българската просвета и култура и на славянската писменост, по инициатива на Калоян Паргов, Градският съвет на БСП - София, съвместно с ръководствата на федерациите на клубовете на социалистите в културата и медиите, в науката, училищното и висшето образование, организира традиционната среща - разговор на чаша вино с дейци на културата, науката, образованието, медиите и читалищното дело. Събитието ще се състои на 23 май, от 18.00 часа, в зала „Димитър Благоев“ на Градския съвет на БСП – София (ул. „Леге“ № 10, ет. 1).", "date": "2018.05.22", "title": "БСП - София кани дейци на културата, науката, образованието, медиите и читалищното дело по случай 24 май"}
{"url": "http://www.cross.bg/gergov-kraii-georgi-1575318.html", "text": "\r\n/КРОСС/ „Огромно човешко благодаря на г-н Георги Гергов за подадената ръка в онзи, най-труден за нас, жителите на Община Борован момент.”. Това каза кметът инж. Десислава Тодорова, преди да връчи специалната общинска награда на тазгодишния и носител. С решение на Общинския съвет на Борован Георги Гергов бе награден с почетен плакет за специални заслуги, помощ и съпричастност към Общината. Церемонията се проведе в рамките на тържествата по повод на празника на Борован – 21 май и се състоя в местното читалище „Цани Иванов”. „Тази награда за мен е много респектираща. Тя е много важна, защото преди 53 години съм напуснал моя роден край,но никога не съм забравил, че съм от тук. Където и да съм, аз си оставам ваш”, благодари Георги Гергов, а препълнената зала дълго го аплодира. „През 2014 година, когато Борован, Нивявнин и Малорадне бяха пощадени от водното бедствие, Георги Гергов ни подаде ръка. Всички знаят, пътищата минават от тук, но никой не се сети за жителитена Общината. Нашата награда е за неговата безрезервна подкрепа по време на наводнението. В тежкия момент, когато държавата ни беше забравила, той веднага ни изпрати храни и вещи. Винаги е помагал на родното си село Нивянин и съм сигурна, че ще продължи да го прави и занапред, заяви инж. Тодорова и завърши:„За мен вие сте човек с голямо „Ч”. Благодаря ви!Приемете благодарността ми и като кмет, и като човек. Дай боже повече такива хора, такива управляващи, които да мислят и за обикновените хора”. „Искам да ви дам кураж, но истината е, че без специална държавна политика, нашият прекрасен край е обречен”, посочи Гергов. По думите му всеки има право да защитава родния си край и е призван да го прави. Според него единичните усилия не са достатъчни, за да се върнат хората в региона. „Без намесата на държавата няма да стане, а всички ние сме държавата”, посочи той. „Ако човек няма кураж, ако няма воля, ако не обича родния си край, той не е човек. Където и да съм, каквото и да правя, аз винаги си оставам ваш- нивянчанин, борованчанин и врачанин. Дълбок поклон на всички Вас за тази скъпа на сърцето ми награда. Поклон и благодаря.”заяви Гергов и се поклони пред жителите на общината Специален подарък -черешово топче, което да му напомня за родния край Гергов получи отКлуба на пенсионера в село Нивянин с пожелание никога да не губи бойния си дух и волята за победа. ", "date": "2018.05.22", "title": "Георги Гергов е носителят на наградата на община Борован"}
{"url": "http://www.cross.bg/otbranata-bulgariya-ninova-1575317.html", "text": "/КРОСС/ „Важна е модернизацията на техниката, закупуването на нова, но какво би представлявала тази техника без хората, за които е предназначена?“ Този въпрос постави лидерът на БСП Корнелия Нинова по време на конференция „България в общата европейска отбрана“, организирана от Центъра за изследване политиките в сигурността и отбраната и Фондация „Фридрих Еберт“. Председателят на БСП подчерта, че на последния КСНС се е коментирал недокомплектът в армията. „Трудно се събират хора да постъпват в армията- заплащането е твърде ниско и социалните условия са лоши, за да привлекат нови и млади хора“, посочи тя.За Корнелия Нинова другият важен въпрос е за българската икономика в този процес. „Нужно е ангажиране на българските фирми тук, в България, в процеса на модернизация и закупуване на техниката – говоря за така наречения офсет“, обясни лидерът на БСП и даде пример с Румъния, където са постигнати високи проценти на участие на местни фирми. „Така ще се даде тласък на българската икономика и ще се създадат работни места“, посочи тя.„Винаги сме заставали твърдо на позицията за участие на България в изграждането на обща европейска отбрана, но в този контекст, в следващите месеци предстои обсъждането на представения вече проект за бъдещ бюджет на Европа за следващия програмен период“, посочи председателят на левицата. Тя призова присъстващите, със своя експертен потенциал, да се включат в дискусията и да се подпомогне правителството и българската страна за отговорна позиция по обсъждане на бюджета. „Защото след Брекзит, изправени пред много предизвикателства в отбраната, в социалната политика, в икономиката, ще трябва да търсим съмишленици и сред другите държави членки, когато представим и своя национална позиция по този бюджет“, обясни Нинова. Тя припомни, че се предвижда орязване на парите за кохезия, за селскостопанска политика, което вече е срещнало съпротива в някои държави в ЕС.„Разбира се, вие знаете, че на КСНС при президента обсъждахме тези теми. Предстои министърът на отбраната да внесе през Министерския съвет в НС нов план за модернизация и закупуване на техника, който да обсъждаме и който е различен от приетия досега“, каза тя. „Уви, и по тази тема няма единомислие, включително и в правителството, тъй като в тригодишната прогнозна рамка на бюджета са заложени различни средства от това, което се очаква парламентът да обсъжда и да приема“, обясни лидерът на БСП.В конференцията участваха и директорът на ЦИПСО полк. о.р. Иван Иванов, Директорът за България на Фондация „Фридрих Еберт“ д-р Хелене Кортлендер, съветникът на президента по отбраната и сигурността полк о.р. Илия Милушев, народни представители от левицата, бившите началници на ГЩ на БА-ген. Цветан Тотомиров, контрадмирал Румен Николов, ген. Симеон Симеонов, зам.-председателят на СОЗР ген. майор Васил Върбанов, председателят на Съюза на военноинвалидите и военнопострадалите Петър Велчев, началникът на Централно военно окръжие полк. Георги Петков, началникът на отдел социална политика към Министерство на отбраната Манол Тенчев, офицери от резерва, бивши командири на военни формирования от БА, лидерите на 14 организации от Конфедерацията на обществени организации от сигурността и отбраната, членове на асоциациите на завършилите колеж по отбрана на НАТО в Рим, председатели на военно-патриотични организации и съюзи.", "date": "2018.05.22", "title": "Корнелия Нинова: Важна е модернизацията на военната техника, но какво би представлявала тази техника без хората?"}
{"url": "http://www.cross.bg/radev-pytin-nashite-1575321.html", "text": "/КРОСС/ Нашите отношения са по-особени, те не се основават само на чисто политическите и икономически интереси, а на дълбоките исторически духовни, културни и езикови връзки между нашите народи. Това каза българският президент Румен Радев в началото на срещата си с руския държавен глава Владимир Путин в Сочи, съобщава ТАСС.„Това ни дава редица предимства и прави нашите отношения по-естествени и по-лесни. В същото време ни задължава да бъдем открити и да поставяме открито всички теми, по които имаме нерешени проблеми и въпроси”, подчерта още той.По думите му България и Русия имат много общи интереси в областта на търговията, икономиката, енергетиката, образованието и културата. Затова и той призова не само да констатират с Путин силните традиции и огромния потенциал, но и да се постави основата за реални действия от страна на правителствата.„Целта на моята визита е да установим политически диалог на най-високо ниво след дългогодишно прекъсване”, подчерта Румен Радев.Радев категорично застана зад две инициативи – руско участие във възраждането на АЕЦ „Белене” и руски газопровод до българското Черноморие. ", "date": "2018.05.22", "title": "Радев към Путин: Народите ни имат специална връзка"}
{"url": "http://www.cross.bg/belashtitza-godini-zashtoto-1575320.html", "text": "/КРОСС/ Пет села в пловдивския регион, подножието на Родопа планина, се обединиха и надигнаха срещу местната кариера за инертни материали. Фирмата е „ХОЛСИМ КАРИЕРНИ МАТЕРИАЛИ ПЛОВДИВ“ АД. Находището е дадено на концесия през 2001г, като договорът изтича през 2021г, но концесионерът иска удължаване с още 25г, плюс разширяване на територията на кариерата с още 50 дка.В момента находището се намира на километър над село Белащица – в планината – което означава изсичане на допълнителни горски площи. Това съвсем не е единственият проблем в цялата ситуация. Жителите на Брани Поле, Брестник, Марково, Гълъбово и Белащица, излязоха на протест на 19 май, ясно заявявайки позицията си по въпроса – край на рушенето на Родопите, край на кариерата и задължително рекултивиране на региона. сподели пред sofiapress.com лекар от село Белащица, Д-р Костадин Сотиров. В близост е и манастирът Св. Георги, който е на 1000 години.каза Алек Тиморян, член на Инициативния комитет, създаден от гражданите. допълни той. Дейвид е англичанин, женен за българка и живущ в селото. Неговото мнение е, че България е красива страна, село Белащица също и това което се случва е жалко. Той не знае дали протестите ще доведът до щастлив край, но трябва да се направи опит. сподели Дейвид, а мнението му бе допълнено от жител на София, но имащ роднини и семейство в Белащица: В резюмето на концесионерът „ХОЛСИМ“, пише че при подновяване на договорните взаимоотношения, би следвало „естествено разширение“ на находището с най-ниска точка 435м. и най-висока – 735м. По подразбиране, това е голяма територия от планината, която ще бъде заличена. Надежда Топурова, член на Инициативния комитет заяви през своите съжители: заяви Надежда Топурова. На протеста присъстваше и Емил Георгиев, председател на партия ПК „Екогласност“. Той се обърна към жителите с думите: Сигналът за който говори господин Георгиев, представлява жалба, в която ПК „Екогласност“ сезират министерствата за бездействието на концесионерът „ХОЛСИМ“. В документа са описали детайлите около нарушенията, като са изброени: разрушаването на околната среда, липсата на мерки по рекултивацията, опазването на естествените природни ресурси, липсата на редовно оросяване, почистване и измиване на използваните пътища и площадки. Иска се и замерване на шум, прах и замърсявания, и „анализ на разпространението на вредните за здравето нокси от дейността на концесионера при осъществяване на взривните работи и наднормени емисии на вредности в атмосферния въздух.“ В ролята на обществено лице, а и собственик на къща в Белащица, ректорът на Пловдивски университет „Паисий Хилендарски“, Запрян Козлуджов, също бе в тълпата, към която се обърна с:  сподели г-н Козлуджов, мотивирайки събралите се протестиращи.Всъщност, находището съществува от над 50 години, но откакто е в ръцете на сегашната фирма, проблемите са се влошили, както сподели и д-р Сотиров във връзка с респираторните заболявания.  каза кметицата на Белащица Цветанка Читакова. Нейната колежка от Гълъбово, Мария Белчева, също изрази подкрепата си и загрижеността си. Кариерите оказват явление и в нейното село, като тя дори сподели, че от взривовете  Проблемите явно са сериозни и хората не са склонни на повече търпение. Селата в региона са обединени и предстоят още действия. По думи на членовете не ИК, проведеният мирен екологичен протест на 19 май е началото, даване на официален старт на каузата, но развоят предстои. ", "date": "2018.05.22", "title": "Кариерата в Белащица трябва да се спре!"}
{"url": "http://www.cross.bg/borisov-pytin-informatziya-1575322.html", "text": "/КРОСС/ На срещата си с президента Румен Радев, Владимир Путин посочи, че  след няколко дни ще имама удоволствието да приеме в Москва и премиер-министъра на България, като така потвърди неофициалната информация, че и Бойко Борисов ще пътува за Русия, за да води преговори по енергийни проекти.Ето какво точно каза Путин : „След няколко дни ще имаме удоволствието да приемем в Москва и премиер-министъра на България”, каза още Путин, като така потвърди неофициалната информация, че и Бойко Борисов ще пътува за Русия, за да води преговори по енергийни проекти.Примоняме,че по ранно днес излезе неофициялна информация за визитата на Борисов.Една от датите, която се посочва неофициално е 29-30 май.", "date": "2018.05.22", "title": "Путин: Ще продължим разговорите с Бойко Борисов в Москва "}
{"url": "http://www.cross.bg/tezhkotovarni-kitaii-avtomobili-1575323.html", "text": "/КРОСС/ Заместник-министърът на транспорта, информационните технологии и съобщенията Велик Занчев се срещна с представители на ръководството на най-големия производител на тежкотоварни автомобили в Китай.По време на разговорите като основна тема се очертаха намеренията на Синотрак за построяването на завод в България за асемблиране на тежкотоварни автомобили. Фирмата е добре позната на европейския пазар и вече има разкрити офиси в някои държави на Европейския съюз.Синотрак () е едно от водещите държавни дружества в Китай, създадено през 1960 г. Оборотът на компанията за миналата година възлиза на 11 млрд. евро, а от 2009 г. немският концерн МАН е акционер в групата с 25 %.", "date": "2018.05.22", "title": "Зам.-министър Велик Занчев се срещна с представители на най-големия производител на тежкотоварни автомобили в Китай"}
{"url": "http://www.cross.bg/ermenkov-horata-kompetentnite-1575324.html", "text": "/КРОСС/ „Никога и по никакъв начин, през живота си,  не съм целял създаването на паника и възбуждането на необосновани страхове у хората. В същото време, винаги съм се придържал към убеждението си, че хората имат правото да бъдат информирани за неща, пряко свързани с тяхното здраве и живот, а компетентните институции са задължени да осигуряват своевременно тази информация“. Това заяви народният представител от ПГ на „БСП за България“ Таско Ерменков от парламентарната трибуна. Той обясни, че на личния му профил във Фейсбук са били изпратени сходни съобщения. „В интернет потърсих становища на РЗИ, чиито задължения са да следят ежедневно качеството на питейната вода, на РИОСВ и „Басейнова дирекция”, които пък следят за състоянието на язовир „Искър”. Такива становища нямаше“, подчерта той. По неговите думи, имайки предвид, че става въпрос за изразени тревоги и съмнения по проблем, пряко свързан с живота и здравето на хората, е пуснал на страницата и в профила си призив за намеса на компетентните органи за информация. „Винаги съм смятал, че народният представител е народен, когато споделя проблемите, тревогите и болките на народа си и търси начин да ги чуе, да изясни и да направи опит да ги реши“, каза още Ерменков. Според него за някои хора е било неясно формулирана първата част на въпросната публикация и не става дума за разпространяване на информация, а призив към институциите да си вършат работата своевременно. каза още народният представител. „Между другото, едва в неделя на обяд, след разговор с председателя на ДАНС, разбрах, че подобни тревоги се споделят в София от цяла седмица. Може и някои са се почувствали дискомфортно, но си мисля, че хиляди граждани са се чувствали още по-зле заради едноседмичното мълчание на компетентните институции, мълчание недопустимо по въпроси, свързани и с националната сигурност, и с живота и здравето на хората“, коментира депутатът от левицата. Ерменков е на мнение, че ако още в началото на седмицата, РЗИ и държавният здравен инспектор са заявили, че в София с водата всичко е наред, е нямало да се стигне и до публикацията му. Според него резултат от публикацията все пак е  имало и компетентните институции са си свършили работата, но със седмично закъснение и е под въпрос дали щяха да си я свършат, ако не е писал. „В неделя веднага след разговора си с г-н Георгиев публикувах пак там, на страницата и профила си, получената информация, че няма основания за притеснения, каква вода пием“, подчерта той.Ерменков заяви, че от ГЕРБ може да искат оставката му, но трябва да са наясно, че това е несериозно и излишен шум. „Когато тези, които са ме избрали, свалят доверието си от мен, тогава няма да има нужда да ми я искате. Сам ще си я подам“, категоричен е той.", "date": "2018.05.22", "title": "Таско Ерменков: Най-искрено, моля да бъда извинен! "}
{"url": "http://www.cross.bg/sina-skripal-sergeii-1575306.html", "text": "/КРОСС/ Руска телевизия излъчи интервю с възрастна жена, представяща се за майка на отровения руски шпионин Сергей Скрипал, която заяви, че иска британските власти да й разрешат да разговаря със сина си, предава Франс прес, цитирана от Агенция Фокус.„Не съм виждала сина си от 14 години. Искам да се срещна с него. Искам да го прегърна, за да е близо до сърцето ми“, заяви жената, представена като Елена Скрипал.„ Аз съм на 90 години. Не представлявам опасност за никого. Моля, разрешете ми поне да разговарям със сина си по телефона“, добави тя.„Защо не разрешават разговор? Защо? По каква причина? В края на краищата, когато си беше в къщи, говорехме всяка седмица. Аз настоявам да му бъде разрешено да говори с мен“, каза тя през сълзи.Сергей Скрипал и дъщеря му Юлия, които бяха отровени на 4 март 2018 година в Солсбъри, където живее бившият руски шпионин, са изписани вече от болницата, но британските власти не казват къде се намират двамата в момента.", "date": "2018.05.22", "title": "Русия: Майката на Сергей Скрипал иска достъп до сина си"}
{"url": "http://www.cross.bg/zhestoko-kyche-bilo-1575307.html", "text": "/КРОСС/ Малко дете е било нахапано жестоко от домашно куче. Сигналът за инцидента в двор на къща в село Крумово е подаден към 17 часа вчера в Пето РУ.По първоначални данни, 2-годишно момиченце било нападнато от отглеждано от семейството му куче от едра порода. Детето е настанено в болница със сериозни наранявания. Пострадала е и майка му.На адреса е извършен оглед. По случая е образувано досъдебно производство по чл. 325в, ал. 1 от НК. Уведомен е дежурен районен прокурор. ", "date": "2018.05.22", "title": "Куче нахапа жестоко 2-годишно дете край Пловдив"}
{"url": "http://www.cross.bg/podstantziya-snabdyavaneto-ihtiman-1575342.html", "text": "/КРОСС/ Електроенергийният системен оператор /ЕСО/ и \"ЧЕЗ-Разпределение\" ще осигурят електрозахранването на община Ихтиман, след като частната фирма, която стопанисва подстанция „Ихтиман“, се отказа от снабдяването. Изключването на подстанция „Ихтиман“ предстои на 30 май, като дотогава ще бъде осигурено алтернативно електрозахранване на всички клиенти в общината.  ", "date": "2018.05.22", "title": "ЕСО и ЧЕЗ ще осигурят електроснабдяването на Ихтиман"}
{"url": "http://www.cross.bg/vsichko-shampionskata-liga-1575333.html", "text": "/КРОСС/ Президентът на Европейската футболна асоциация (УЕФА) Александър Чеферин отхвърли за пореден път възможността видеоповторенията да бъдат въведени през следващия сезон в Шампионската лига и Лига Европа.Той обясни, че в най-силния турнир в света всичко трябва да бъде изпипано докрай, а ВАР все още не е.\"Хората не разбират всичко, защото не всичко им се обяснява достатъчно добре. Шампионската лига е най-големият турнир и в него не може да се провеждат експерименти. Там всички правила трябва да бъдат ясни и точни. Не мисля, че и световното първенство е турнир за тестове, защото може да възникнат спорни ситуации\", каза той за \"Кикер\".\"Що се отнася до видеоповторенията във футбола, връщане назад няма. УЕФА също ще ги използва някой ден\", добави президентът на УЕФА.", "date": "2018.05.22", "title": "Отхвърлят възможността за видеоповторения в Шампионската лига"}
{"url": "http://www.cross.bg/indoneziya-obyavi-trevoga-zaradi-vylkan-1575313.html", "text": "/КРОСС/ Индонезийските власти обявиха тревога заради най-нестабилния вулкан в страната - Маунт Мерапи, разположен в гъсто населена област, предаде Асошиейтед прес.Наредена е евакуация на живеещите в радиус 3 км от вулкана.Маунт Мерапи изригна четири пъти от вчера, изхвърляйки 3500-метров стълб вулканичен материал и покривайки района с пепел.Вече са евакуирани около 660 души от опасната зона.Вулканът с височина 2968 метра е най-активният сред над 120-те вулкана в страната.", "date": "2018.05.22", "title": "Индонезия обяви тревога заради вулкан"}
{"url": "http://www.cross.bg/bistra-natze-samo-1575344.html", "text": "/КРОСС/ Бягство от рутината и зареждане с положителни емоции - това са само част от ползите, с които ни даряват пътуванията.  Двама съпрузи са посетили 69 държави. Преди няколко седмици се връщат от Сейшелските острови и Катар, където посрещат Великденските празници, а през юни планират разходка в Южна Испания, съобщава БНР.Най-далечното място, което семейството е посетило е Нова Зеландия, а най-студеното Исландия. Бистра Якимова и Наце Сапунджиев се запознават преди 8 години. Свързва ги не само любовта, но и общата им страст към пътуването. Работят в IT сектора, пишат книги, преподават танци поддържат свой онлайн блог, в който описват всяко приключение и заразяват все повече хора със своя ентусиазъм за пътуване. За тях най-ценното богаство от пътешествията остават спомените и запознанствата с хората. Първите им общи дестинации са островите Тасос и Бали. Спомнят си с усмивка за престоя им в Япония, а африканските страни Кения и Сенегал са сред любимите им дестинации, към които често се връщат. Държавата, в която се чувстват най-добре е Нова Зеландия: \"Едно от местата, където бихме искали да се върнем задължително пак, даже да поживеем там. Има различни неща за разглеждане. На север е доста по-топло. Има и плажове. На юг има ледници и се приближаваме към едни необятни острови със свят, който може да се види само там и никъде другаде\", споделя Наце.Бистра добавя: \"Природата е зашеметяваща и много добре опазена\". Другата дестинация, която Бистра и Наце препоръчват е Кения. По думите им, начинът на живот в африканската държава доказва, че ключът към щастието се крие в малките и необикновени неща. Семейството разказва, че сред десетките държави, които е посетило, няма място, което ги е разочаровало. Има страни обаче, в които са изпитали културен шок и една от тях е Индия:\"Страна на контрастите. Най-простото нещо да пресечеш едно кръстовище си е голямо предизвикателство там. Всичко се движи без значение дали има пешеходци, но иначе всичко спира, ако минава крава. Също така минаваш покрай нещо лъскаво, скъпо, а до него боклук, плъхове, пълен хаос. Но все пак имаше някакъв ред в него\". Предстоят в по-обикновени места като хостели и къщи за гости носи по-истински преживявания, категорични са пътешествениците. Те се стараят да са по-близо до природата, предпочитат по-малките места, оценяват тишината, спокойствието и чистия въздух.", "date": "2018.05.22", "title": "Младо семейство е посетило 69 държави"}
{"url": "http://www.cross.bg/pernik-grada-zemetresenie-1575312.html", "text": "/КРОСС/ Молебен и водосвет за здраве и благоденствие събира днес жителите на Перник за шеста поредна година след голямото земетресение през май 2012 година.Светият ритуал ще се извърши пред централния храм в града „Св. Иван Рилски” от 10 часа. В него ще се включи и новият викарий на Софийската епархия Белоградчишкият епископ Поликарп, който вече е идвал в града ни на празнична Света Литургия за Великден.За ритуала са поканени всички граждани на Перник да се включат в общата молитва.  Ще бъде раздаден и курбан, който се осъществява с подкрепата на Община Перник.По-късно от 11:00 ч. с курбан за здраве ще се отбележи и годишнината от земетресението в центъра на село Дивотино, което беше едно от най-пострадалите населени места в Пернишко.Най-силното земетресение в страната от 70 години, с магнитуд 5,8 по скалата на Рихтер, разлюля Пернишко в нощта на 21 срещу 22 май 2012 година. Трусът бе в 03:00 ч. след полунощ, на 10 км от Перник. Последваха серия вторични трусове, най-силният от тях бе с магнитуд 4,7 по Рихтер.JADE – между спокойствието на Витоша и града.Трусът предизвика разрушения в района на Перник, стотици хора напуснаха домовете си през нощта, а някои от тях и за по-дълго, като заживяха във фургони.Около 8000 молби на граждани постъпиха пред правителството с искане за помощ от държавата за възстановяване на попуканите и с разрушения домове. Хиляди бяха и тези, които ремонтираха домовете си със собствени сили и средства, без да искат помощ от държавата. Повече от 220 бяха жилищата със заповеди за събаряне.Над 14 млн. лева бяха отпуснатите средства за възстановяването на частни сгради и постройки, а около 8 млн. лв. са парите, осигурени за обществени сгради – училища, читалища, детски градини. Бяха изградени и две нови детски заведения – в градския парк на Перник и в град Батановци. Близо 800 хил. лв. са дадени за черквите в региона.", "date": "2018.05.22", "title": "Днес се навършват 6 години от силното земетресение в Перник"}
{"url": "http://www.cross.bg/radev-rysiya-vsichki-1575350.html", "text": "/КРОСС/ Очаквам оттук-нататък положително развитие във всички области на двустранното сътрудничество на България и Руската федерация. Надявам се положителният импулс от тазивизита да бъде използван от двете правителства с оглед на предстоящото посещение и на българския министър-председател в Русия. Това заяви държавният глава Румен Радев по време на съвместните изявления със своя руски колега Владимир Путин в Сочи. След края на изявленията двамата президенти проведоха и среща на „четири очи“.Основната цел на посещението на българския президент е възстановяване на диалога на най-високо политическо ниво и на доверието между България и Русия. „Знам, че е трудно да говорим за доверие след три спрени мащабни проекта, в условия понякога на остро противопоставяне между Европейския съюз и НАТО от една страна и Русия - от друга. В условията на санкции, на ограничителни режими, както и след недалновидно политическо говорене през последните години“, заяви президентът Радев, който обаче посочи, че с неговото посещение е направена първата и решителна стъпка в тази посока.„С президента Путин направихме стратегически преглед на нашите отношения. Разгледахме всички възможности, всички добри традиции, тъй като имаме наистина огромен потенциал в най-различни сфери – на икономиката, на търговията, на енергетиката особено, на туризма, културата, образованието и науката, транспорта“, посочи Румен Радев.Държавният глава открои като положителен знак заявените намерения за възобновяване на някои от спрените преди проекти. „Това за мен е признак на реализъм и на отговорно поведение, от което имат нужда нашите две страни“, отбеляза Румен Радев.На срещата е било потвърдено свикването на 16-ата сесия на Междуправителствената комисия за икономическо и научно-техническо сътрудничество, на която да бъдат набелязани конкретни проекти. „Разбира се, остават проблеми, по които тепърва още имаме какво да си кажем. Има още какво да работим по тях, докато постигнем взаимноприемливи решения и за двете страни“, заяви Румен Радев.„Смятам, че посещението на президента Радев е добър сигнал за възобновяване на пълноформатните руско-български отношения“, каза от своя страна президентът Путин. Той отбеляза, че посещението на президента Радев е и по покана на руската страна в рамките на събитията, свързани с отбелязването на 140-ата годишнина от Освобождението на българския народ от османско иго. „Това е знаково събитие както за България, така и за Русия. В хода на разговора, който беше достатъчно подробен, информирах президента Радев за нашите приоритети по двустранните отношения и по подхода на Русия спрямо международни проблеми и въпроси“, посочи руският държавен глава.Двамата президенти са обсъдили и въпроси в областта на международната сигурност. Българският държавен глава подчерта, че страната ни има интерес да работи за установяване на диалог и разбирателство, защото „никой няма нужда от връщането на времето на Студената война, най-малко Европа и Русия“.Президентът Радев поднови поканата си към президента Путин да посети страната ни в годината, в която отбелязваме 140 години от Освобождението на България от Руско-турската освободителна война. ", "date": "2018.05.22", "title": "Румен Радев: Очаквам посещението ми в Русия да доведе до положително развитие във всички области от двустранен интерес"}
{"url": "http://www.cross.bg/godina-sravnenie-predhodnata-1575314.html", "text": "/КРОСС/ Статистическите изследвания на НСИ в областта на културата осигуряват информация за дейността на музеите, театрите, библиотеките, кината, радио- и телевизионната програмна дейност и производството на филми. Основните показатели и обхватът на изследванията са в съответствие с методологическите изисквания на ЮНЕСКО.1. Културни институции В обхвата на културните институции се включват музеите, театрите и музикалните колективи (сценичните изкуства) и библиотеките.1.1. Музеи Към 31.12.2017 г. в страната функционират 191 музея, регистрирани съгласно Закона за културното наследство, като по тематичен обхват 93 от тях са общи, а 98 - специализирани (вкл. художествени галерии).През 2017 г. движимите културни ценности, формиращи Националния музеен фонд, са 7 406 хил. фондови единици и в сравнение с 2016 г. техният брой се увеличава с 46 хиляди (0.6%). Цифровизирани са 343 хил. фондови единици, което е с 10 хил. повече спрямо предходната година. Посещенията в музеите през 2017 г. са 5 109 хил. и съпоставени с 2016 г. намаляват с 2.3% (фиг. 1). Приблизително една четвърт от тях (1 221 хил.) са осъществени в дните със свободен вход. Регистрирано е увеличение на посещенията на чужденци в музеите - със 104 хил., или с 10.3% спрямо предходната година.                   Общите приходи на музеите през 2017 г. са 61 973 хил. лв., като от тях размерът на бюджетната субсидия е 47 424 хил. лв. (76.5%), приходите от посещения са 8 729 хил. лв. (14.1%) и от европейски програми и проекти - 972 хил. лева (1.6%).  2 Общият персонал на музеите през 2017 г. е 3 224 души и се увеличава с 2.3% в сравнение с 2016 година. През 2017 г. в музеите са използвани 1 457 компютъра за административни цели, 607 - за съхранение на бази данни, и 209 - за предоставяне на данни на посетителите. 1.2. Сценични изкуства През 2017 г. в действащите 74 театъра в страната са организирани 15 333 представления, посетени от 2 222 хил. зрители, като спрямо 2016 г. представленията се увеличават с 1.1%, докато посещенията намаляват с 3.2%.Средният брой посетители на едно представление също намалява от 151 през 2016 г. на 145 през 2017 година. Разпределението на театрите по вид (фиг. 2) и реализирани постановки през 2017 г. е следното:- 35 драматични театъра с 6 146 представления;- 23 куклени театъра с 5 774 представления;- 7 драматично-куклени театъра с 1 926 представления;- 7 оперни и балетни театъра с 1 122 представления;- 2 оперетни театъра с 365 представления.                      През 2017 г. в страната развиват дейност 54 музикални колектива - 5 филхармонии, 25 професионални ансамбъла за народни песни и танци и 24 оркестъра. Представленията на тези колективи се увеличават с 0.3%, а посещенията - с 3.4% в сравнение с 2016 година. Дружества, сдружения и музикални компании са организирали следните прояви през 2017 година:- естрадни (поп, рок, фолк и др.) - 522 концерта, посетени от 229.0 хил. лица; - фолклорни - 131 концерта, посетени от 59.9 хил. лица;- камерни и симфонични - 113 концерта, посетени от 27.3 хил. лица.1.3. Библиотеки През 2017 г. броят на библиотеките с фонд над 200 хил. библиотечни единици остава непроменен спрямо предходната година (47). Общият им фонд се състои от 34 054 хил. библиотечни документа (фиг. 3) - книги, продължаващи издания - вестници, списания, бюлетини и други, като в структурата му с най-висок дял са книгите - 55.5% (18 895 хил.), следвани от другите библиотечни документи (аудио-визуални, електронни, графични и картографски издания, микроформи, патенти и стандарти) - 29.6% (10 082 хил.), и продължаващите издания - 14.9% (5 077 хиляди).                       Регистрираните читатели са 248 хил., което е с 3.7% повече в сравнение с предходната година, докато посещенията намаляват с 0.9% и достигат 4 277 хиляди. Заетият библиотечен фонд е 6 233 хил. библиотечни единици (фиг. 4).                       В Националната библиотека „Св.св. Кирил и Методий“ през 2017 г. има регистрирани 8 121 хил. библиотечни документа, или с 80 хил. повече в сравнение с предходната година. Библиотечният фонд в 26-те регионални библиотеки в областните центрове е 11 819 хил. библиотечни единици, като заетият библиотечен фонд в тях намалява със 161 хил. (4.3%) в сравнение с 2016 година (фиг. 5).                          2. Аудио-визуална дейност Аудио-визуалната дейност включва филмовото производство, дейността на кината, както и радио- и телевизионната програмна дейност. 2.1. Филмово производство През 2017 г. са произведени общо 106 пълнометражни, късометражни и среднометражни филма, от тях 55 за киномрежата, 51 за телевизията, в т.ч. 3 сериалa с общо 146 епизода. Произведените пълнометражни филми са 25 (22 за киномрежата и 3 за телевизията) и намаляват с 10 (28.6%) спрямо предходната година. Произведените късометражни и среднометражни филми са 81, от които 13 игрални, 56 документални и образователни и 12 анимационни. В сравнение с 2016 г. производството на този вид филми се увеличава с 10, или 14.1% (фиг. 6).                         2.2. Кина В края на 2017 г. кината в страната са 68, а киноекраните - 226, като броят им нараства спрямо 2016 г. съответно с 9 и 6. Мултиплексите1 са 12 и в тях са осъществени 66.8% от всички прожекции и 71.1% от посещенията.                               През 2017 г. в сравнение с предходната година прожекциите в кината се увеличават с 10.7%, а посещенията намаляват с 0.8%. Прожектирани са 9 437 филма, които според националността им се разпределят, както следва: 912 български, 2 570 европейски, 5 524 от САЩ и 431 от други страни. Най-голям е броят на кината в Югозападния район - 21 със 181 хил. прожекции, посетени от 2.9 млн. зрители. В столицата функционират 16 кина със 102 екрана, в които са прожектирани 3 354 филма.2.3. Радиопрограмна дейност През 2017 г. в страната функционират 85 регистрирани и лицензирани радиооператори, които са излъчили 723.6 хил. часа радиопредавания, или с 1.9% (13.3 хил. часа) повече в сравнение с 2016 година. Най-голям е делът на излъчените музикални предавания - 49.9%, следван от новините (бюлетини, коментари, спортни новини и прогнози за времето) - 12.0% (фиг. 7)                        2.4. Телевизионна програмна дейност През 2017 г. в страната функционират 117 регистрирани и лицензирани български телевизионни оператора, което е с 4 по-малко от предходната година. Телевизиите с наземно разпръскване и тези по кабел и сателит са излъчили програми с обща продължителност 749.6 хил. часа, или с 4.3% по-малко в сравнение с 2016 година. Специализираните предавания (фиг. 8) са разпределени по часове, както следва: - художествени предавания (игрални, телевизионни и видеофилми) - 186.8 хил. часа; - музикални предавания - 102.3 хил. часа; - новини (бюлетини, коментари, спортни новини и прогнози за времето) - 68.8 хил. часа; - реклами - 47.9 хил. часа; - образователни предавания - 9.6 хил. часа.                          ", "date": "2018.05.22", "title": "НСИ: Основни данни за културата в България "}
{"url": "http://www.cross.bg/koli-novite-tona-1575310.html", "text": "/КРОСС/ Екотаксата за коли, които са над 10 г., която се плаща еднократно при първа регистрация, се увеличава с 43 лв. и от сегашните 267 става 310 лв. Плаща се само за леки, лекотоварни коли под 3,5 тона и автомобили с висока проходимост. Това показват приложенията към пакет от документи, които Министерството на околната среда и водите пусна за обществено обсъждане.Ако возилото е между 5 и 10 години, таксата от сегашните 253 става 290 лв. За колите под 5-годишна възраст има намаление – от 200 на 194 лв., а за новите – от 146 на 125 лв.Ведомството на министър Нено Димов възнамерява да сложи продуктови такси и за други категории МПС, за които досега е нямало. Например за микробуси с над 8 места и за товарни коли до 12 тона се въвежда такса. За новите ще е 625 лв. и се увеличава с възрастта на возилото, за да стигне 1550 лв. за тези над 10 години.Още по-големи са за тирове, като в мотивите е посочено, че са най-големите замърсители, а досега не са били обхванати от системата на продуктовите такси. Чисто нов автобус и камион над 12 тона ще може да се регистрират за 938 лв., а такъв над 10 години – срещу 2325 лв.При хибридните коли, които се движат с ток или с бензин и дизел, таксата започва от 100 лв. за новите и стига до 255 лв. за най-старите. Електромобилите ще плащат 102 лв. независимо от това кога са произведени, но тази такса се въвежда от 1 януари 2022 г., т.е. засега те са освободени от нея. Останалите промени влизат в сила от 1 януари 2019 г., съобщава \"24 часа\".В пакета от документи се предвиждат също нови по-строги правила за рециклирането на излезли от употреба гуми и масла, които засягат пунктовете с лиценз да ги оползотворяват.", "date": "2018.05.22", "title": "Екотаксата за стари коли скача на 310 лв., за новите – намаление"}
{"url": "http://www.cross.bg/opashka-ot-kamioni-na-dynav-most-1575309.html", "text": "/КРОСС/ Опашка от тежкотоварни автомобили, дълга около 2 километра, се е образувала на Дунав мост 2 между Видин и румънския град  Калафат, предаде БНР. Причина за създалата се ситуация е интензивният трафик на изхода от България, съобщиха от компанията за управление на съоръжението. От там уверяват, че се работи се на пълен капацитет и се очаква скоро опашката от ТИР-ове да намалее. ", "date": "2018.05.22", "title": "Опашка от камиони на Дунав мост 2"}
{"url": "http://www.cross.bg/stoki-sushto-zhivot-1575308.html", "text": "/КРОСС/ Издръжката на живот у нас е скочила с над 30% за последните 10 години. Това съобщиха от КНСБ. Данните на синдиката обхващат периода от 2008 г. до 2018 г.Най-голямо е увеличението при хранителните стоки. Тази година даваме за едно и също количество храни с над 37% повече пари в сравнение с 2008-а.Стойността на нехранителните стоки е нараснала с близо 25%. За този период са се увеличили и заплатите, но също и инфлацията.", "date": "2018.05.22", "title": "Издръжката на живот у нас е скочила с над 30%"}
{"url": "http://www.cross.bg/mihailidis-andreas-iiotova-1575315.html", "text": "/КРОСС/Вицепрезидентът Илияна Йотова се срещна на „Дондуков\" 2 с генералния секретар на Интерпарламентарната асамблея по православие Андреас Михаилидис.Водената от него делегация е на посещение в България по покана на българския народен представител Васил Антонов по повод 25-ата годишнина от създаването на асамблеята. ", "date": "2018.05.22", "title": "Вицепрезидентът Илияна Йотова се срещна на „Дондуков“ 2 с Андреас Михаилидис"}
{"url": "http://www.cross.bg/zrelishten-arest-na-putni-politzai-v-blagoevgrad-1575305.html", "text": "/КРОСС/ Няколко служители на КАТ-Благоевград бяха арестувани в централата на структурата в югозападния град днес по обед.На този етап не е ясна причината за задържането им.По първоначална информация става дума за четирима или петима пътни полицаи.Очаквайте подробности", "date": "2018.05.22", "title": "Зрелищен арест на пътни полицаи в Благоевград"}
{"url": "http://www.cross.bg/venetzyela-ykaz-vashington-1575295.html", "text": "/КРОСС/ Американският президент Доналд Тръмп подписа указ със санкции срещу Венецуела.Ограничават се възможностите на правителството в Каракас да продава държавни активи и се забранява на операции с венецуелския държавен дълг на територията на САЩ.\"Няма да стоим безучастно, докато активите на Венецуела се разхищават от този корумпиран режим и се продават на безценица\", каза представител на администрацията във Вашингтон.Според източника, цитиран от Ройтерс, подписаният указ затваря още една възможност за корупция, използвана от управляващите във Венецуела, и лишава длъжностните лица в страната от способността да занижават оценки и да разпродават държавни активи срещу подкупи.Решението на Вашингтон идва след вчерашните президентски избори във Венецуела, спечелени от сегашния държавен глава Николас Мадуро. Вицепрезидентът на САЩ Майк Пенс ги определи като фарс и ги нарече \"нито свободни, нито честни\".", "date": "2018.05.22", "title": "Американският президент Доналд Тръмп подписа указ със санкции срещу Венецуела"}
{"url": "http://www.cross.bg/stotinki-izkypna-tzena-1575297.html", "text": "/КРОСС/ Производители на рози от Казанлък и региона протестираха тази сутрин на Подбалканския път при село Черганово. Исканията им са за по-висока изкупна цена на розите и правила в развитието на сектора, които трябва да създаде държавата, съобщава БНР.След изкупна цена, която превишаваше 4 лева през последните три години, тази година, освен проблемите с изкупуването на продукцията, килограм цвят се изкупува от розоварните до 2 лева и 20 стотинки, а на места и 1 лев и 80 стотинки, сигнализират земеделците. \" Нужна е защитна изкупна цена и повече субсидии в сектора\", заяви Румяна Георгиева, производител от село Черганово.„Лев, лев и двайсет даваме за берачите на розов цвят. На нас ни остават осемдесет стотинки. Като премахнем разходите, абсолютно нищо не ни остава. По-добре е да отида да бера в някой масив. Ще взема лев – лев и двайсет, отколкото да бера нашия цвят“, каза тя.Ако и следващата година нещата са същите, ще приключим със земеделието, заявяват производителите.", "date": "2018.05.22", "title": "Производители на рози от Казанлък и региона отново протестираха"}
{"url": "http://www.cross.bg/vodachut-naklon-lekiya-1575296.html", "text": "/КРОСС/ Самосвал тип \"гондола\" се преобърна при разтоварване край Благоевград. При инцидента пострада леко водачът, информира БГНЕС.Инцидентът стана към 9 ч. тази сутрин във вилната зона на кв. \"Изгрев\" на Благоевград, където се строят много вили.Когато легенът на самосвала бил вдигнат напълно, поради лекия наклон той се наклонил и паднал на лявата си страна. При удара в земята е пострадал водачът, на място са извикани линейка и две пожарни. Шофьорът, който бил с окървавено лице, е изваден пред дясната врата.Самосвалът е с хасковска регистрация, пострадалият шофьор е транспортиран до МБАЛ-Благоевград. Състоянието му се изяснява.За преобръщането на гондолата вината е изцяло на 55-годишния водач, който не се е съобразил с конкретната обстановка - лекия наклон.", "date": "2018.05.22", "title": "Самосвал се преобърна при разтоварване "}
{"url": "http://www.cross.bg/baba-chasa-prevozni-1575298.html", "text": "/КРОСС/Като част от българското европредседателство на Съвета на ЕС в Национален дворец на културатасе провежда министерска среща ЕС – САЩ по въпросите на Правосъдие и вътрешен ред. Срещата е на 22 май – вторник, и 23 май – сряда. Във връзка с това се създаваорганизация на движението в столицата, информираха от Столична община.Въвеждат се забрани за престои и паркиране на пътни превозни средства, както следва:На 22 май 2018 г. от 20.00 часа до края на мероприятието на 23.05.2018 г. по:– ул. „Д-р Христо Стамболски“;–  ул. „Доспат“ между бул. „Витоша“ и ул. „Баба Неделя“;– ул. „Баба Неделя“.На 23 май 2018 г. до 10.00 часа по ул. „Аксаков“ между ул. „Цар Иван Шишман“ и бул. „Васил Левски“На 23 май 2018 г. от 07.00 часа до приключване на мероприятието има забрана за влизането на пътните превозни средства. Те ще могат да влизат само ако е необходимо и то по преценка на отдел „Пътна полиция“ при СДВР. Изключение се прави само за автомобилите, които  обслужват  мероприятията. Забраната за влизане на ППС се отнася за движение:– по ул. „Баба Неделя“;– по ул. „Д-р Христо Стамболски“;– по ул. „Доспат“ между бул. „Витоша“ и ул. „Баба Неделя“.", "date": "2018.05.22", "title": "За днес и утре се въвежда забрана за престой и паркиране на някои места в София"}
{"url": "http://www.cross.bg/italiya-pravitelstvo-otgovorna-1575300.html", "text": "/КРОСС/ Италия трябва да се стреми да следва \"отговорна\" бюджетна политика, заяви вицепрезидентът на Европейската комисия, отговарящ за еврото - Валдис Домбровскис в интервю за в. „Ханделсблат“, информира БГНЕС. Неговото изявление идва в момент, в който зараждащата се популистка крайно дясна коалиция в Италия посочи като свой избор за премиер един малко известен на политическата сцена адвокат. каза Валдис Домбровски, отбелязвайки, че Италия има второто най-високо ниво на държавен дълг след Гърция.Дългът на Италия от 2,3 трилиона евро представлява 132% от брутния вътрешен продукт (БВП), което е най-високият коефициент навсякъде в Европа, с изключение на Гърция. ЕС прогнозира, че италианският държавен дълг ще остане 130% над нейния БВП тази година. Това е повече от два повече от 60-процентовия таван на ЕС. Ето защо Брюксел се безпокои, че Италия продължава усилията си да съкрати огромните си дългове в съответствие с правилата на ЕС, като се опасява, че новото правителство в Рим ще се стреми да увеличи публичните разходи.„Договорът за правителство на промяната“ между Движението \"Пет звезди\" и националистите от „Лига“ отхвърля строгите икономии, които трябва да се прилагат вследствие на финансовата криза, и предвижда твърдолинейни действия в областта на имиграцията и сигурността. Описаните в документ от 580 страници действия, съпроводени от сериозни разходи финансови мерки и евроскептичният му тон разтревожиха финансовите пазари.  Домбровски отбеляза, че планът на коалицията за драстично намаляване на данъците и обратно намаляване на пенсиите със задна дата ще излезе скъпо.каза вицепрезидентът на Европейската комисия Валдис Домбровскис.", "date": "2018.05.22", "title": "ЕК: Италия трябва да следва \"отговорна\" бюджетна политика"}
{"url": "http://www.cross.bg/stantzii-mrezha-vodi-1575302.html", "text": "/КРОСС/  1,59 млрд. лв. от Оперативна програма „Околна среда 2014-2020 г.“ ще бъдат вложени в изграждане или реконструкция на водопроводи, канализация, пречиствателни станции и други съоръжения в 51 населени места. Това обяви днес министърът на регионалното развитие и благоустройството Николай Нанков по време на организирания от министерството дискусионен форум „Новите инвестиции във ВиК инфраструктура“. Предстои да бъде реконструирана и изградена близо 1300 км ВиК мрежа. През този програмен период ще се строят две нови пречиствателни станции за отпадъчни води в област Бургас – едната ще обслужва курортите „Св. Влас“ и „Елените“, а другата е в Карнобат. Ще бъде изградена и една пречиствателна станция за питейни води в Шумен. 15 пречиствателни станции за отпадъчни води, една за питейни води и още 146 помпени станции ще бъдат реконструирани, както и колектори и вътрешна ВиК мрежа. Обектите, които ще бъдат финансирани, са определени с изготвянето на регионалните прединвестиционни проучвания с финансиране от ОПОС 2014-2020 в 14 области, обслужвани от един ВиК оператор - Бургас, Варна, Видин, Враца, Добрич, Кърджали, Перник, Пловдив, Русе, Силистра, Сливен, Стара Загора, Шумен и Ямбол. Такова проучване беше направено пилотно за Смолян със средства от Оперативна програма „Околна среда 2007-2013 г.“ Столична община отделно също изготвя регионално прединвестиционно проучване.Чрез регионалните прединвестиционни проучвания вече е ясна и пълната картина на състоянието на ВиК съоръженията, водопотреблението и тенденциите на развитие. Регионалният министър подчерта, че тези близо 1,6 млрд. лв. са приоритизирани на база най-належащи нужди. Той обърна внимание, че ресурсът е огромен, като ще се измерва дългосрочният ефект от него както върху инфраструктурата, така и върху потребителите.Пред участниците във форума министър Нанков посочи, че за първи път през този програмен период инвестициите ще се извършват от ВиК операторите, тъй като те най-добре знаят какво е нужно за дадената територия. Все повече се убеждаваме, че това е правилният подход, защото това са хората, които познават системата най-добре, допълни той. Чрез използването на нови проектантски решения тези инвестиции няма да навредят на съществуващата инфраструктура и ще има плавен преход и подобрена работа на системите.Регионалният министър подчерта, че ВиК отрасълът е жизнено важен и активите в него са огромни – близо 90 000 км мрежа. Това се равнява на 250 магистрали като „Тракия“ и е над два пъти повече от цялата пътна мрежа – републиканска и общинска, която е общо около 40 000 км. Освен това ВиК мрежата е под земята и това създава допълнителни трудности за поддръжката й.От 2009 г. тече процес, който наричаме реформа във ВиК отрасъла. Трябва да го реформираме, за да е устойчив от финансова, технологична и екологична гледна точка, заяви министърът. Той коментира, че дебатът по Многогодишната финансова рамка след 2020 г. вече е започнал, като посочи, че се съхраняват инвестициите в базисна инфраструктура, в екология, в иновации и човешки капитал, но на принципа пари срещу реформи и затова реформата в отрасъл ВиК трябва да завърши.", "date": "2018.05.22", "title": "Близо 1,6 млрд. лв. ще бъдат инвестирани във ВиК в 51 населени места"}
{"url": "http://www.cross.bg/lyis-dzheri-profesor-1575304.html", "text": "/КРОСС/ Вещи на американския актьор Джери Луис ще бъдат продадени на търг.Сред  предложените вещи са книги, бижута, оръжия и часовници, принадлежали на прочутия комик.Топ експонатите включват костюми и реквизит от филма „Смахнатият професор” от 1963 г.Особен интерес предизвиква сакото от туид, който Луис носи в ролята на Джулиъс Келп. То е оценено между 2000 и 4000 долара.Джери Луис е роден през 1926 г. година в Нюарк, почина през 2017 г. в Лас Вегас.Най-известните му роли са във филмите „Пиколото”, „Смахнатият професор”, „Кралят на комедията” и „Аризонска мечта”.Търгът ще се проведе на 22 юни в Лас Вегас, щата Невада.", "date": "2018.05.22", "title": "Вещи на актьора Джери Луис ще бъдат продадени на търг"}
{"url": "http://www.cross.bg/byri-grumotevichni-suveti-1575303.html", "text": "\r\n/КРОСС/ EVN България продължава информационната си кампания със изключете от контакта електрическите уреди, които най-много се влияят от външно пренапрежение - телевизор, компютър, климатик, CD и DVD, електрически уреди. с цел защита на сградата от пряко попадане на мълнии може да изградите мълниеприемници и мълниеотводи. Мълниезащитната инсталация на всяка сграда трябва да бъдезаземена съгласно изискванията и периодично проверявана.за защита на домакинските уреди и вътрешната електрическа инсталация е препоръчително да има монтирана катодна защита в ел. табло на сградата или предпазител и/или катоден отвод.по възможност отдалечете се от електропроводине хващайте/не докосвайте метални конструкции, огради, парапети и други метални загражденияако Вашата каравана или палатка влезе в контакт със скъсан или повреден електрически проводник или се намира в близост до повредения електропровод, незабавно се отдалечете и останете на безопасно място до пристигане на аварийна група на EVN България. ако проводникът е паднал на земята, не го докосвайте! че по него е възможно да има напрежение. Стойте далеч – минимум на 8 метра разстояние от проводника!Тези и други полезни съвети можете да прочетете на:В случаи на авария клиентите могат да сигнализират денонощно на телефон 0700 1 0007.  ", "date": "2018.05.22", "title": "EVN България със съвети за безопасност към своите клиенти в случаи на гръмотевични бури "}
{"url": "http://www.cross.bg/chanue-lynata-misiya-1575283.html", "text": "/КРОСС/ Китай изстреля успешно спътника за връзка с лунната мисия \"Чанъе-4\" с ракета-носител \"Чанчжън-4С\", съобщи агенция \"Синхуа\".Слънчевите панели и антени на апарата се разгърнаха успешно, след като застана на преходна орбита с перигей 200 км и апогей 400 км. Спътникът ще осъществява връзката с лунния роувър \"Чанъе-4\", който трябва да се прилуни на обратната страна на Луната. Спътникът ще бъде позициониран в точката на гравитационно равновесие на Земята и Луната L2, която е една от точките на Лагранж. Това е на разстояние около 455 000 км от земната повърхност.Той ще е първият комуникационен спътник, който ще работи оттам. На него е инсталиран нискочестотен детектор, разработен съвместно с Холандия, чието предназначение е да улавя сигнали \"които носят информация за времето няколкостотин милиона години след Големия взрив, когато облаците водород са образували първите звезди във Вселената\", тъй като земната атмосфера блокира тези честоти, съобщи сайтът \"Спейс\".Лунната мисия \"Чанъе-4\" със спускаемия й модул е един от най-амбициозните космически проекти за тази година. В състава й ще влязат автоматична лунна станция и вседеход, който ще бъде използван за геоложки изследвания. Досега космически апарат не е кацал на обратната страна на Луната и данните за нея са сравнително малко.", "date": "2018.05.22", "title": "Китай изстреля успешно спътника за връзка с лунната мисия \"Чанъе-4\""}
{"url": "http://www.cross.bg/medii-demontiraneto-poligon-1575292.html", "text": "/КРОСС/ Чуждестранни журналисти пристигнаха в Северна Корея, за да отразят демонтирането на изпитателния ядрен полигон на страната, което предстои по-късно тази седмица, предаде Асошиейтед прес.Южнокорейски медии, които по план трябваше да се присъединят към колегите си, не бяха допуснати на чартърния полет от Пекин.Пхенян разрешава на малка група медии достъп до полигона, за да даде гласност на обещанието си да спре подземните тестове и изстрелванията на балистични ракети. ", "date": "2018.05.22", "title": "Чуждестранни медии пристигат в Северна Корея за демонтирането на ядрения полигон"}
{"url": "http://www.cross.bg/tehnicheski-proekti-ofertite-1575286.html", "text": "/КРОСС/ Днес се отварят офертите за изработването на технически проекти за ремонта на тунелите \"Топли дол\" и \"Правешки ханове\" по магистрала \"Хемус\" и на \"Траянови врата\" по магистрала \"Тракия\". Съоръженията са част от трансевропейската пътна мрежа. ", "date": "2018.05.22", "title": "Отварят офертите за изработването на технически проекти за ремонта на тунелите"}
{"url": "http://www.cross.bg/energo-pro-realizatziya-oryahovitza-1575288.html", "text": "/КРОСС/ В края на учебната година ЕНЕРГО-ПРО провежда информационна кампания за бъдещо професионално развитие в енергийния сектор. Целта е запознаване на ученици с начините за кандидатстване в професионалните гимназии и възможностите при избор на професия след дипломиране.През изминалата седмица специалисти Човешки ресурси в ЕНЕРГО-ПРО, съвместно с учители от Професионалната гимназия по електротехника и електроника \"М. В. Ломоносов“, посетиха основни училища в град Горна Оряховица. Компанията поддържа дългогодишни отношения на сътрудничество с Професионалната гимназия в града и ежегодно разчита на обучени кадри за попълване на открити свободни позиции в Електроразпределение Север. Под формата на въвеждащ брифинг и презентации специалистите запознаха седмокласниците с дисциплините и естеството на изучавания в гимназията материал и дадоха примери за успешна реализация след завършването й.Сред специалностите, които гимназията в Горна Оряховица предлага, „Електрообзавеждане на производството“ и  „Електроенергетика“ отговарят най-точно на изискванията за работа в електроразпределителното дружество. Завършването им дава реална възможност както за професионално обучение в рамките на стаж в компанията, така и за професионална реализация на постоянна позиция в Електроразпределение Север.", "date": "2018.05.22", "title": "ЕНЕРГО-ПРО проведе информационна кампания в училища за кариерно развитие в сферата на Енергетиката "}
{"url": "http://www.cross.bg/migranti-bili-sloveniya-1575293.html", "text": "/КРОСС/ Словенската полиция е намерила трима нелегални мигранти, скрити в камион с българска регистрация, предаде БНР.Мигрантите, които произхождат от Афганистан и Пакистан, са били заловени на границата с Хърватия във вторник. Те са предадени на хърватската полиция, съобщи хърватската агенция Хина.Отделно, 82-ма нелегални мигранти са били заловени при опит да влязат в Словения в периода от петък до неделя, съобщава словенската агенция СТА. Те са граждани на Пакистан, Афганистан, Алжир, Мароко, Индия, Либия и Египет.Вчера пък са били хванати и двама други мигранти, които влезли в Словения от Хърватия, като преплували през река Купа. Трети човек от групата се е удавил, съобщават словенски медии.", "date": "2018.05.22", "title": "Трима нелегални мигранти открити в български камион в Словения"}
{"url": "http://www.cross.bg/erdogan-stoki-organizatziyata-1575301.html", "text": "/КРОСС/ Турският президент Реджеп Тайип Ердоган се надява, че страните от Организацията за ислямско сътрудничество (ОИС) ще обявят бойкот на израелските стоки. Анкара ще приеме такива мерки след предсрочните президентски и парламентарни избори на 24 юни. Това заяви Ердоган пред журналисти преди да отпътува за посещението си в Босна и Херцеговина, цитиран от телевизия „Хабер тюрк“.  каза Ердоган.Турският президент добавил, че неговата страна има намерение да действа по аналогичен начин., казал Ердоган.На 18-и май в Истанбул в рамките на извънредна среща на ОИС беше приета декларация, според която организацията „излезе с призив за въвеждане на икономически ограничения против страните, които следвайки САЩ преместват своите посолства в Йерусалим“.Срещата и решенията на нея бяха реакция във връзка със сблъсъците на 14 май на границата между Ивицата Газа и Израел, при които израелски войници убиха 60 палестинци. Палестинците от контролираната от „Хамас“ Газа предизвикаха избухването на ожесточени сблъсъци, насочвайки се към граничните ограждения.  ", "date": "2018.05.22", "title": "Ердоган готви ембарго за израелски стоки след изборите в Турция"}
{"url": "http://www.cross.bg/radev-pytin-rysiya-1575272.html", "text": "/КРОСС/ За първи път от десет години насам предстои среща между президентите на България и Русия. Президентът Румен Радев ще разговаря с руския си колега Владимир Путин в лятната резиденция на руския държавен глава в Сочи. Радев е на работна визита в Русия.В Сочи Радев и Путин ще обсъдят отношенията между България и Русия в областта на икономиката, образованието и културата, както и въпроси от международната сигурност. Очаква се енергетиката да бъде водеща тема в разговора на двамата президенти.Вчера Радев призова българското и руското правителство да преразгледат възможността за директни доставки на руско синьо гориво в България през Черно море.Вече има анонси за съживяването на проекта за АЕЦ \"Белене\", което предполага и руско участие. Положителният импулс от тази визита, която правим с премиера Медведев и с президента Путин, трябва да бъде използван по най-добрия начин от българското правителство, коментира президентът Радев.", "date": "2018.05.22", "title": "Владимир Путин приема Румен Радев в Сочи"}
{"url": "http://www.cross.bg/hora-angelkova-zakona-1575273.html", "text": "/КРОСС/ Не знам защо тези, които къмпингуват, смятат, че са извън закона и не трябва да бъдат проверявани. Това коментира в студиото на „Тази сутрин” министърът на туризма Николина Ангелкова.„И това лято ще има проверки, не смятам, че едни хора трябва да имат права над други хора. Тези хора, които къмпингуват „свободно” по плажовете, не искат да има регулация”, заяви тя.Според нея именно заради „група хора на прекалено крайни позиции” работна група не е успяла да разработи облекчени регулации за създаването на къмпинги у нас.По темата с „Корал”, където природозащитници се опасяват, че частен инвеститор ще заграби плажа и прилежащата му територия, тя посочи, че е нужно изготвянето на общ устройствен план, но „когато се стартира такава процедура се слага каруцата пред коня, започват едни спорове, на които не им е мястото на този етап”.А „оня хотел” над закона ли е?                 Снимката на хотел, стърчащ насред пясъка на Южното Черноморие, обиколи социалните мрежи преди дни. Обектът обаче съществува от години. И властите не могат да направят нищо, за да го премахнат.„Държавата е реагирала, това се е случило през 2001 г. Има много безумия от приватизацията”, посочи Ангелкова. По думите й хотелът е „саниран” от съдебно решение.„Той е частна собственост. По Конституция частната собственост е неприкосновена”, заяви министърът.", "date": "2018.05.22", "title": "Николина Ангелкова: Свободно къмпингуващите не са над закона"}
{"url": "http://www.cross.bg/-po-rihter-raztursi-ostrov-gyam-1575274.html", "text": "/КРОСС/ Земетресение с магнитуд от 5,6 по Рихтер бе регистрирано край бреговете на остров Гуам в западната част на Тихия океан, съобщи Европейският сеизмологичен център.Епицентърът е бил на 77 км югоизточно от населения пункт Инараджан с около 20 000 жители население. Дълбочината на огнището е 30 км.Засега няма данни за разрушения и жертви. Не е обявена и опасност от възникване на цунами. ", "date": "2018.05.22", "title": "5,6 по Рихтер разтърси остров Гуам"}
{"url": "http://www.cross.bg/opasnosti-novi-havaii-1575299.html", "text": "/КРОСС/ Лавата от изригващия вулкан Килауеа в Хавай създава нови опасности.", "date": "2018.05.22", "title": "Вулканът в Хавай създава нови опасности"}
{"url": "http://www.cross.bg/obshtinata-slyzhitel-izmama-1575275.html", "text": "/КРОСС/ Нов вид телефонна измама в Дупница. Този път измамниците се представят за служители на общината, а целта им е имотна облага, съобщава Нова Телевизия. Те се обаждат на домашния телефон на възрастни хора, казват им, че е възникнал документален проблем с техен имот и им предлагат помощ да го отстранят, като ги посетят на място. За схемата алармираха от общината, след като им се оплака възрастна жена от града.Схемата започва с обаждане на домашния телефон. От едната страна е „ало” измамник, представящ се за служител на Община Дупница, а от другата - 76-годишната Надежда Велкова.Мнимият служител успява да убеди жената, че трябва да се срещнат като той дори би могъл да й помогне с документацията като я посети на адрес. Надежда се подвела, тъй като наистина от няколко месеца подготвя документи за продажба на имот.След срещата Надежда събрала необходимите документи, но вместо да чака втора среща с измамника, решила да отиде в общината, за да свърши по-бързо работа. Там разбира, че за малко да стане жертва на имотна измама. От общината с почуда разбират, че измамникът е използвам името на реален техен служител, но от друг отдел.Възрастната жена решава да не подава жалба в полицията, защото редовно й се налагал да се справя с „ало” измамници.По данни на полицията пенсионерите от Дупнишко са едни от най-атакуваните, но за техен късмет и най-трудно податливите.От полицията призовават за повече мнителност по отношение на телефонните обаждания с цел искане на пари или документи.", "date": "2018.05.22", "title": "Нов вид телефонна измама на възрастни хора в Дупница"}
{"url": "http://www.cross.bg/kyltyrata-radev-rymen-1575277.html", "text": "/КРОСС/ Президентът Румен Радев поздрави български и руски дейци на културата и представители на българската общност в Москва по повод 24 май - Деня на българската просвета и култура и на славянската писменост. Срещата се състоя в българското посолство в руската столица в рамките на работното посещение на държавния глава в Руската федерация.Самият факт, че в българския календар има такъв празник е показател за високото цивилизационно равнище и за ценностите, които нашият народ е развил и пренесъл през вековете, подчерта президентът. Румен Радев напомни за призванието на интелигенцията да бъде обществен двигател и призова политиците да работят така, че да създават най-добри условия за разгръщане на творческия потенциал на хората на науката, изкуството и културата.„Няма българин, който да не носи дълбоко в сърцето си спомена и признателността към учителите, създали в него жаждата към знание. На писателите, поетите, художниците, артистите, създаващи духовни ценности, на всички дейци на изкуството, културата, просветата и образованието, днес отдаваме нашата висока почит“, каза държавният глава.                  Българският президент се обърна към гостите и ги приветства с предстоящия Ден на българската просвета и култура и на славянската писменост - 24 май. „Винаги, където и да съм бил, за мен са били особено вълнуващи и очаквани срещите с нашите сънародници, с представителите на културата и на интелигенцията“, посочи Румен Радев.Президентът Румен Радев и неговата съпруга Десислава Радева присъстваха в Болшой театър на оперната постановка „Зигфрид“ от Рихард Вагнер – част от успешните гастроли на Софийската опера и балет на престижната сцена.", "date": "2018.05.22", "title": "Румен Радев се срещна с български и руски дейци на културата по повод предстоящия Ден на славянската писменост"}
{"url": "http://www.cross.bg/vigenin-sofiya-dali-1575278.html", "text": "/КРОСС/ „В София не се e случило нещо грандиозно и необичайно.” Това заяви международният секретар на ПГ на „БСП за България” Кристиан Вигенин пред БНТ по повод европредседателството ни. Той обясни, че по време на нашето председателство са поети ангажименти за инвестиции в региона и предстои да се види доколко това ще се случи. По думите му не е имало и дългосрочен политически ангажимент на срещата на върха ЕС-Западни Балкани. „Свързаността с останалите страни е много важна. Виждаме обаче политическите пречки. Много трудно е да се говори за бъдещо разширяване на ЕС. Страните членки също има какво да направят, докато дойде време за самото присъединяване”, обясни Вигенин. Според него преди политическата интеграция да се реализира, важен е подходът на свързване на региона, защото страните могат да се превърнат де факто в част от ЕС и след това политическата крачка ще бъде бърза.По повод името на Македония, Вигенин попита дали Борисов е бил наясно за постигнатия компромис, дали го е подкрепил, ако го е направил, то с какви аргументи, а ако не – в София се водят договорки и излиза едно потенциално име, което най-малкото е спорно. ", "date": "2018.05.22", "title": "Кристиан Вигенин: В София не се e случило нещо грандиозно и необичайно"}
{"url": "http://www.cross.bg/ynaii-emeri-e-noviyat-trenyor-na-arsenal-1575279.html", "text": "/КРОСС/ Унай Емери ще наследи Арсен Венгер начело на \"Арсенал\", съобщава Би Би Си.Специалистът напусна \"Пари Сен Жермен\" след края на този сезон, като изведе парижани до требъл във Франция.46-годишният испанец преди това бе наставник на \"Севиля\", с който три пъти спечели Лига Европа.Очаква се назначението на Емери за мениджър на \"артилеристите\" да бъде съобщено официално на пресконференция в близките дни.", "date": "2018.05.22", "title": "Унай Емери е новият треньор на \"Арсенал\""}
{"url": "http://www.cross.bg/iioncheva-borisov-dymite-1575281.html", "text": "/КРОСС/ „Съдът реши, че Бойко Методиев Борисов е клеветник, че той е лъжец” – така депутатът от БСП и журналист Елена Йончева коментира в студиото на „Тази сутрин” съдебното решение на първа инстанция, с което осъди премиера за клевета.Тя цитира една от репликите на Борисов, казана пред журналисти на 13 март м.г.: „Представете си, че сте журналист и държавата ви плаща по няколко милиона за интервюта в чужбина през една от партийните централи. Даже нашето правителство беше принудено да плати. Та това „ново лице“, ако си позволи отново да каже, че крадем, ще наруша закона и ще кажа как бяхме принудени милиони да платим за нея – с мъж премиер тогава”.„Държавата не е плащала никакви милиони, става дума за една манипулация, една лъжа”, категорична беше Йончева. Според нея важното в присъдата е, че отправя послание към политиците – че не могат да си позволяват да лъжат. „По този начин в България се прави политика – с лъжи, с манипулации”, отбеляза тя.По думите й атаката на Борисов дошла след нейно телевизионно участие, в което заявила, че ГЕРБ крадат от програмата за саниране и от оградата на границата. Йончева подчерта, че е доказала думите си с конкретни факти.„Неговият адвокат каза, че той не е казвал тези реплики (за милионите), че ако ги е казал, то аз съм се припознала”, посочи Йончева. Тя припомни, че в Германия за клевета наказанието е до 2 години лишаване от свобода.„Считам, че българските политици не трябва да използват „Фейсбук” в своя диалог с институциите. Аз лично съм много резервирана към тази социална медия”, коментира Елена Йончева във връзка със скандала с твърденията за замърсяване на водата в София, тиражирани и от „червения” депутат Таско Ерменков.По думите й той обяснил, че е получил информацията от свои източници от държавните институции, които решили да останат неназовани.Тя обаче посочи, че разбира своя колега, защото институциите крили 5 месеца за замърсяването с уран на водата в Хасково, а и до момента не са назовали причинителя.„Трябва да сте обективни европейски журналисти, за да не оцените срещата „ЕС – Западни Балкани” – така Йончева парафразира думите на Борисов, според когото само лидерът на БСП Корнелия Нинова не приема за голям успех форума от миналата седмица.Според народния представител срещата е провал по няколко причини. „В Софийската декларация се говори за перспектива (за евроинтеграция на страните от Западните Балкани – б.р.), докато в Солунската се говори за конкретна дата”, посочи тя.И допълни: „Поставени са условия, които са неизпълними за държавите от Западните Балкани”.", "date": "2018.05.22", "title": "Елена Йончева: В България политика се прави с лъжи и манипулации"}
{"url": "http://www.cross.bg/proekti-media-biznes-1575276.html", "text": "/КРОСС/ Най-иновативните компании, проекти и предприемачи могат да участват в b2b Media Annual Awards до края на месец май!Ранното кандидатстване за конкурса се удължава до 29 май 2018 г. включително.Проектите се подават през сайта: Крайният срок за попълване на онлайн формуляра е до 1 юни включително. Конкурсът ще отличи не само бизнесите и техни отделни проекти, но също най-креативните корпоративни офиси, най-интересните външни пространства, както и социално - отговорни кампании, проекти с образователна насоченост в сферата на бизнеса, инвеститорите с визия, иновативни сгради, мобилни и технологични новости.Ще се оценяват устойчиво и иновативно поведение, направени мащабни инвестиции, значими сделки, оригиналност на идеите, ефективност от реализацията, новаторство по отношение и на продуктите и на услугите, а също и иновативност в начина, по който са били комуникирани.В конкурса има специална категория, свързана с Кампаниите за изграждане на работодателска марка. За първа година се въвеждат три нови категории:Приемат се също номинации за Млад предприемач на годината, Бизнес лидер, Бизнес дебют на годината.По време на официалната церемония на 8 юни 2018 година ще бъдат връчени по три награди във всички основни категории + Голяма награда. ", "date": "2018.05.22", "title": "Удължава се срокът за ранно кандидатстване в Годишните награди b2b Media Awards 2018"}
{"url": "http://www.cross.bg/kandahar-chasa-obstrel-1575280.html", "text": "/КРОСС/ Базата на международната коалиция на летище Кандахар, Афганистан, беше подложена на ракетен обстрел на 21 май 2018 г. в 23.36 часа местно време (22.06 часа българско време), съобщават от Министерството на отбраната .Няма пострадали български военнослужещи след обстрела. ", "date": "2018.05.22", "title": "Няма пострадали български военнослужещи при ракетен обстрел в Кандахар"}
{"url": "http://www.cross.bg/danni-lichnite-dade-1575282.html", "text": "/КРОСС/ Президентът на „Фейсбук” Марк Зукърбърг днес ще даде показания пред Европейския парламент във връзка със скандала с „Кеймбридж аналитика”.Социалната мрежа призна, че личните данни на около 87 милиона нейни потребители са били предоставени на британската консултантска компания, която е работила за предизборната кампания на американския президент и в кампанията за Регламентът за защита на личните данни (GDPR) на ЕС, който влиза в сила на 25 май, цели да даде на потребителите повече контрол върху личните им данни, включително и в интернет. Предвидени са големи глоби за компании, които не се съобразяват с него.Изслушването започна в 19 ч. българско време и ще бъде предавано на живо във „Фейсбук”.", "date": "2018.05.22", "title": "Марк Зукърбърг дава показания пред ЕП"}
{"url": "http://www.cross.bg/voiina-svetovna-podpisvat-1575237.html", "text": "/КРОСС/ 853 г. - Олаф I, син на краля на Норвегия, оглавява викингите в Ирландия и обявява за нейна столица Дъблин.1455 г. - В Англия започва Войната на розите.1762 г. - Швеция и Прусия подписват Хамбургското споразумение.1768 г. - Мореплавателят Луи Антоан де Бугенвил открива остров Пентекост.1856 г. - В Москва е открита Третяковската галерия.1906 г. - Братя Райт патентоват първата „летяща машина\".1939 г. - Втора световна война: Германия и Италия подписват Железния пакт.1942 г. - Мексико се включва във Втората световна война на страната на Съюзниците.1947 г. - Студената война: Президентът на САЩ Хари Труман подписва Доктрината „Труман\", с която отпуска 400 милиона щатски долара военна и икономическа помощ на Турция и Гърция, за да противодействат на вътрешните комунистически движения.1956 г. - Районът на Трихълмието (Тримонциума) в Пловдив е обявен за архитектурно-музеен резерват „Старинен Пловдив\".1960 г. - При чилийско земетресение, с най-голям измерен магнитуд (9,5), загиват около 5 хиляди души, най-вече поради образуваните цунами.1965 г. - Открива се криптата на Храм-паметник „Свети Александър Невски\", като филиал за средновековно и възрожденско българско изкуство при Националната художествена галерия.1968 г. - Американската атомна подводница Скорпиън (SSN-589) потъва на около 650 км югозападно от Азорските острови с 99 души екипаж на борда.1969 г. - Лунният модул на Аполо 10 се доближава максимално до повърхността на Луната.1972 г. - Ричард Никсън пристига в Москва на първото посещение на американски президент в СССР.1972 г. - Цейлон приема нова конституция, с която става република и променя името си на Шри Ланка.1990 г. - Бившият марксистки Южен Йемен и авторитарният Северен Йемен се обединяват в Република Йемен.1990 г. - Излиза операционната система на Microsoft Windows 3.0.1992 г. - Босна и Херцеговина, Хърватия и Словения се присъединяват към ООН.2012 г. - Земетресение с епицентър близо до Перник с магнитуд 5,8.2014 г. - Се дава началото на 8-те подред преки Избори за Европейски парламент.", "date": "2018.05.22", "title": "22 май в историята"}
{"url": "http://www.cross.bg/tylaremiya-haskovo-bolestta-1575287.html", "text": "/КРОСС/ Единственият случай в страната на болестта туларемия е регистриран в Хасково.Инфекциозното заболяване се причинявата от гризачи, най-често от мишки.Болестта поразява далака, черния дроб и лимфите възли, но болният не е източник на инфекция за хората.", "date": "2018.05.22", "title": "Регистрираха единствения случай в страната на болестта туларемия в Хасково"}
{"url": "http://www.cross.bg/zheni-dokato-havana-1575270.html", "text": "/КРОСС/ Жертвите на самолетната катастрофа в Куба се увеличиха до 111 души, след като една от трите жени, оцелели при злополуката, е починала в болница в Хавана, съобщава Кубинската държавна телевизия.23-годишната Гретел Ландроув е родена в град Олгин, за където е летял самолетът.Другите две жени, които също оживяха при катастрофата, остават в критично състояние заради тежки изгаряния и други травми.Самолетът „Боинг 737”, собственост на мексиканска авиокомпания, се разби малко след излитането си, докато изпълняваше вътрешен полет от Хавана миналия петък.Мексиканските авиационни власти временно спряха дейността на авиопревозвача, докато тече разследването.", "date": "2018.05.22", "title": "Жертвите на самолетната катастрофа в Куба се увеличиха до 111"}
{"url": "http://www.cross.bg/chovek-koiito-mozhe-da-pobedi-1575239.html", "text": "/КРОСС/ „Човек, който може да победи себе си е по-голям от този, който побеждава хиляда мъже в битка.“ Буда ", "date": "2018.05.22", "title": "Човек, който може да победи..."}
{"url": "http://www.cross.bg/reka-slatinskata-sinya-1575271.html", "text": "/КРОСС/ За пореден път Слатинската река в София потече оцветена вчера, сигнализира зрител на bTV. „Видях през оградата супер ярко синя вода, първоначално си помислих, че е промишлен канал”, разказа Борис Боев.Той направил 7-8 неуспешни опита да подаде сигнал в отдел „Води”, на спешния телефон 112 му съобщили, че са приели информацията му, но той решил да се свърже и с медиите. Снимките му предизвикали коментари и в социалната мрежа: „В рамките на деня доста приятели и непознати хора казаха, че това си е практика”.По спомени на негови близки през последните 15-20 години Слатинската река многократно е ставала червена, синя или зелена. „Става като приказката за златната река, намерихме прототипа, но имам усещането, че това никак не е смешно”, коментира мъжът.„Трудно се установява оцветяването, тъй като водата тече и то си заминава”, отбеляза кметът на Район „Слатина” Наталия Стоянова. По думите й вчера Звеното за аварийна помощ и превенция на СО заедно с представител на РИОСВ е взело проби и състоянието на водата е било установено като добро.Михаил Георгиев от инспекцията посочи, че вероятно става въпрос за незаконно заустване.На този етап обаче не е ясно кой е източникът. В района има цехове.", "date": "2018.05.22", "title": "Слатинската река тече оцветена, община и институции не знаят защо"}
{"url": "http://www.cross.bg/direktor-izpulnitelen-predsedatel-1575267.html", "text": "/КРОСС/Жаклен Коен, председател на борда на директорите на АЕЦ \"Козлодуй\"Антон Хекимян, журналист и тв водещЗдравко Димитров, областен управител на ПловдивЗорница Даскалова, изпълнителен директор на Агенцията по вписваниятаИван Вълков, депутат от ГЕРБ в 44-ото НСЙото Йотов, световен и европейски шампион по щангиОгнян Палавеев, председател на УС и изпълнителен директор на \"Унифарм\" и член на СД на \"Софарма\"Румен Гашаров, художникСоня Васи, рок певицаАпостол Апостолов, астролог ", "date": "2018.05.22", "title": "Родени на 22 май"}
{"url": "http://www.cross.bg/tema-zhivo-teatur-1575265.html", "text": "/КРОСС/ БНТ, „Денят започва\"Тема: Нови карти на метрото и бъдещи трасета - директорът на метрополитена Стоян БратоевТема: \"Дари книга - ела на театър\" - за кого събират книги в театър „Българска армия\"?Тема: Какво има и какво няма в хляба - всички за резултатите от проверката на Българската агенция за безопасност на хранитеТема: На живо от Столипиново - събарят незаконни къщи и павилиониТема: Политика на дипломацията - коментар отляво - Кристиан ВигенинТема: Министър Лиляна Павлова за изводите от срещата на върха и новите предизвикателства пред европредседателствотоТема: Как се четат и как се разпространяват фалшивите новини и каква е ролята на медиите - доц. Харалан Александров и проф. Георги ЛозановТема: Думи за Цветелина АтанасоваБТВ, \"Тази сутрин\" Тема: Eксклузивно - Кирил Петков, единственият българин, който участва в спасителната акция за Боян ПетровТема: Елена Йончева срещу Бойко Борисов и ГЕРБ - кой ще спечели окончателно съдебната биткаТема: Колко силен ще е шумът в курортите това лято и ще има ли палатки на плажовете? Гост министърът на туризма Николина АнгелковаТема: Разследването на bTV продължава - още случаи на българи, подсъдими за трафик на хора в ГърцияТема: В „Седмицата на духа\" - актрисата Теодора Духовникова - какво е да играеш на границата на нормалното?Нова телевизия, „Здравей, България\"Тема: Бившият кмет на Трън, който блъсна дете - оправдан. Гледайте на живоТема: Дръжте крадеца! Жена задигна даренията от храма на приюта в Нови ханТема: Колко по-високи екотакси ще плащат собствениците на стари автомобили? Гостува екоминистърът Нено ДимовТема: Нова схема за имотни измами на възрастни хора - мъж се представя за служител на общината и им иска документиТема: „За\" и „против\" строежа на АЕЦ „Белене\" - спорят Румен Петков от АБВ и Димитър Делчев от „България на гражданите\"Тема: На живо - розопроизводителите протестират отново. Има ли картел при изкупуването?Тема: Кои партии ще загубят регистрациите си заради неподадени отчети в Сметната палатаТема: На живо от Столипиново - поредна акция за събаряне на незаконни постройки. Ще има ли ексцесии?Тема: В „Деня на...\" с Никол Станкулова - разходка из Сатиричния театър с Калин Сърменов ", "date": "2018.05.22", "title": "Теми и гости в ефира днес"}
{"url": "http://www.cross.bg/godina-pishe-radev-1575268.html", "text": "/КРОСС/ \"Аналогова България изостава драстично от дигитална Европа\", пише \"Сега\". Страната ни изпреварва само Гърция и Румъния в използването на цифровите технологии. Данните са от доклад на Европейската комисия. Страната ни е неизменно на дъното през последните няколко години.\"Лиляна Павлова - бижуто на европейската комуникация или как председателството се превърна в асамблея \"Знаме на мира\" и  \"Пловдив  - столица на скандалите\" – това са още някои от заглавията в днешния брой на „Сега“.Скандалите в Пловдив коментира и \"24 часа\". Изданието публикува интервю с председателя на парламентарната комисия по култура и медии Вежди Рашидов. \"Европейската столица на културата не означава, че едни активни \"интелектуалци\" може да си въобразяват, че това е един повод да спечелят едни пари със своите амбиции\", категоричен е бившият министър на културата.Заради поскъпналите горива, необходимият бензин за маршрута София - Бургас ще е с 15 лева по-скъп от миналата година, изчислява \"Телеграф\".Цената на ягодите и черешите спадна двойно само за седмица, има много реколта, информира \"24 часа\". За сметка на това, производителите очакват по-малко кайсии и пипер. И тази година има оплаквания за изнудване от изкупвачите, които давали по един лев на килограм на едро за ягодите, а после ги продавали с голяма печалба.В интервю за \"Труд\" председателят на Центъра за оценка на законодателството д-р Тони Димов заявява, че у нас законите се произвеждат на килограм. Тони Димов подчертава, че у депутатите няма мотивация за подобряване на законодателството. Според него, Народното събрание е отказало да спазват изискването за провеждане на обществени консултации по законопроектите в срок от 30 дни.\"Ученици объркаха Вапцаров с Йовков\", информира \"Стандарт\". Абитуриенти съпоставиха стихосбирката \"Моторни песни\" с цикъла разкази \"Песента на колелетата\" на вчерашната матура по български език и обобщиха, че и в двата случая става дума за коли.\"Русия е стратегическият ни партньор в енергетиката\", пише \"Труд\" като цитира президента Румен Радев. Той е казал това на руския премиер Дмитрий Медведев.\"Земя\" отделя централно място на посещението на президента Радев в Русия. \"Пробив в българо-руските отношения\" - това е водещото заглавие на днешния брой. Днес в Сочи държавният глава ще се срещне с руския лидер Владимир Путин, припомня вестникът.\"Дума\" отбелязва: \"Румен Радев поиска \"Български поток\" да доставя газ директно\". Държавният глава е споменал в интервю за руско издание, че отново ще покани Владимир Путин да дойде тази година у нас.\"Отиде си Христина Ангелакова\", пише \"Стандарт\". Световната певица ни напусна на 73 години след усложнение от ортопедична операция.\"Задължително всичко трябва да се прави с любов\" е казвала оперната прима, припомня вестникът.", "date": "2018.05.22", "title": "Преглед на печата"}
{"url": "http://www.cross.bg/chasa-sofiyaot-provede-1575266.html", "text": "/КРОСС/София.От 13.00 часа Народното събрание ще проведе извънредно пленарно заседание.***София.От 10.00 часа в зала „Роял\" на София Хотел Балкан министърът на регионалното развитие и благоустройството Николай Нанков ще открие дискусионен форум „Новите инвестиции във ВиК инфраструктура\". Очаква се да присъстват вицепремиерът Томислав Дончев, министърът на околната среда и водите Нено Димов, кметът на София Йорданка Фандъкова, областни управители, представители на ВиК асоциации и други.***София.От 10.00 часа в хотел „Арена ди Сердика\" (ул. „Будапеща\" 2) ще се проведе срещна на страните от Югоизточна Европа на тема „Ролята на почетните консули за подобряване на бизнес климата и насърчаване на културна сплотеност на Балканите\". Събитието е под патроната на Българското председателство на Съвета на ЕС. Участие в него ще вземат вицепремиера и министър на външните работи Екатерина Захариева и министъра на Българското европредседателство на Съвета на ЕС Лиляна Павлова.***София.От 11.00 часа в параклиса \"Светите Архангели\" в двора на Военна академия „Г. С. Раковски\" ще се проведе панихида по повод 101 години от смъртта на полк. Борис Дрангов. Ще бъде отдадена почит пред паметта на полк. Дрангов и ще бъде поставена плоча с имената на авторите на паметника му.***София.От 12.00 часа в централата на ПП АБВ (ул. „Врабча\" 23) новоизбраното ръководство на партията ще даде пресконференция.***София.От 8.00 часа в храм „Св. Св. Кирил и Методий\" (ул. „Георг Вашингтон\" № 47) ще се проведе награждаването на Конкурсния финал-награждаване на Национален конкурс „Възкресение Христово\"-2018.***София.От 09.30 часа в зала „Европа\" на Министерство на околната сред и водите ще бъде открит Информационен ден за „Натура 2000\".***София.От 9.30 часа в зала EFE на хотел „Маринела\" ще се проведе 9-ото издание на форума за финанси, банки и имоти - „Шумът на парите 2018 година\".***София.От 9.30 часа в хотел „КООП\" (ул. „Искър\" №30) ще се проведе кръгла маса за възможностите и предизвикателствата при прилагането на мултидисциплинарен и междуведомствен подход при работата с деца, жертви на насилие.***София.От 9.00 часа в IV състав на Специализирания наказателен съд ще се гледа делото срещу Васил В., Велизар В., Иван А., Марин К. и Пейо П., обвинени в организиране и ръководене на организирана престъпна група.***София.От 9.30 часа в XII състав на Специализирания наказателен съд ще се гледа делото срещу Павел М., обвинен в престъпление по служба.***София.От 9.30 часа в 26 състав на Софийския градски съд ще се гледа делото срещу Валентин Д., Лина А. и Мая С., обвинени в длъжностно присвояване в особено големи размери.***София.От 9.30 часа в сградата на Висшия съдебен съвет Съдийската колегия ще проведе заседание.***София.От 10.00 часа в ОДЗ № 48 \"Братя грим\" ( ул. „Марин Дачев Христов\" 5, кв. „Фондови жилища\") ще бъде тържествено открита мулти-сензорна стая. Специален гост ще бъдат кметът на София Йорданка Фандъкова.***София.От 10.00 часа в VI състав на Специализирания наказателен съд ще се гледа делото срещу Майдън С., обвинен в престъпление по служба.***София.От 10.00 часа в Националния пресклуб на БТА ще се състои пресконференция на националната природо-математическа гимназия „Акад. Любомир Чакалов\" /НПМГ/ във връзка с предстоящият юбилеен концерт - спектакъл „50 години Национална природо-математическа гимназия „Акад. Любомир Чакалов\", който ще се проведе на 14 юни в зала 1 на НДК. Концертът е под патронажа на Красимир Вълчев - министър на образованието и науката на Република България, и се осъществява в партньорство със Столичната община и кампанията „Успели българи дават личен пример\".***София.От 10.00 часа в зала „Европа\" на парк-хотел „Москва\" ще бъде открита конференция „България в общата европейска отбрана\".***София.От 10.00 часа в сградата на Висшето училище по застраховане и финанси в залата на ет. 5 (ж.к. \"Овча купел\", ул. \"Гусла\" № 1) ще се проведе научно-практическа конференция на тема: „Актуални проблеми на инфекциите с вируса на хепатит Е при хора и животни\".***София.От 11.00 часа в Националния пресклуб на БТА ще се проведе пресконференция за състоянието на достъпа до информация в България 2017 г.***София.От 11.00 часа в зала „Запад\" на Народното събрание ще Комисията по земеделието и храните ще изслуша министъра по земеделието, храните и горите Румен Порожанов.***София.От 11.00 часа в централата на КНСБ в залата на ет. 11 Институтът за синдикални и социални изследвания (ИССИ) на КНСБ ще представи последните си данни за потребителските цени и издръжка на живот в България. В представянето ще участват директорът на института Любен Томев и експертът Виолета Иванова.***София.От 11.00 часа в големия салон на БАН ще се проведе форум и изложба на Института по биоразнообразие и екосистемни изследвания на БАН по повод Международния ден на биологичното разнообразие.***София.От 11.00 часа в Sofia Event Center (Paradise Mall) ще се проведе събитие, свързано с 23-годишнината от историята на първия GSM оператор в страната.***София.От 11.00 часа в XVIII състав на Специализирания наказателен съд ще се гледа делото срещу Богомил М., Ивелин Д. и Ивайло Х., обвинен в изнудване.***София.От 11.00 часа в залата на 172 детска градина „София\" в „Надежда\" 1 кметът на София Йорданка Фандъкова ще присъства на представяне на пилотен проект „Общуваме с надежда и доверие за развитие на детските градини\".***София.От 11.00 часа в Аулата на Софийския университет „Св. Климент Охридски\" на тържествена церемония проф. Герхард Паулус ще бъде удостоен с почетното звание „доктор хонорис кауза\" на университета.***София.От 11.00 часа в институцията на омбудсмана Мая Манолова ще обсъди проблемите на подсъдими сънародници в Гърция, с чиито автомобили са превозвани мигранти.***София.От 14.00 часа в централната сграда на УАСГ (зала 211) ще се проведе финалната защита и журиране на проектите разработени в рамките на първата творческа работилница на тема - изграждане на бъдеща зала на музикални изкуства.***София.От 13.00 часа кметът на София Йорданка Фандъкова ще провери изграждането на разширение на сградата на Първа английска гимназия и 112 Основно училище.***София.От 13.00 часа в XV състав на Специализирания наказателен съд ще се гледа делото срещу Петър Т., Ивайло С., Красимира Д. и Пламен П., обвинен в организиране и ръководене на организирана престъпна група.***София.От 13.00 часа в 20 състав на Софийския градски съд ще се гледа делото срещу Йоан Матев за убийството в Борисовата градина.***София.От 13.00 часа в Sopharma Business Towers ще бъде открита конференция \"Създаване и управление на съдържание: Дигиталната еволюция на комуникациите\".***София.От 13.30 часа в XI състав на Специализирания наказателен съд ще се гледа делото срещу Христо Г., обвинен в изнудване.***София.От 13.30 часа до 16.30 часа в Представителството на Европейската комисия в София (ул. \"Раковски\" 124) ще се проведе международен семинар „Хибридни войни и дезинформация - новите (стари) заплахи за Европа\".***София.От 14.00 часа в Националния пресклуб на БТА телевизионният водещ Слави Трифонов и родителите на деца с увреждания от \"Конфедерация за защита правата на децата\", които не бяха допуснати в Парламента ще дадат съвместна пресконференция.***София.От 14.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинен в организиране и ръководене на организирана престъпна група.***София.От 15.00 часа в VI състав на Специализирания наказателен съд ще се гледа делото срещу Лазар Л., обвинен в безстопанственост в особено големи размери.***София.От 15.00 часа до 17.00 часа в постоянната приемна на БСП - София (ул. \"Леге\" №10, етаж 1) народният представител от „БСП за България\" Румен Георгиев и общинският съветник Николай Николов ще проведат приемна за граждани.***София.От 18.00 часа в Greenwich Book Center ще се проведе премиерата на книгата „Внезапно сбогуване\" от Ангел Г. Ангелов.***София.От 18.00 часа пред сградата на Министерски съвет ПП АБВ организира митинг в подкрепа на енергийните проекти АЕЦ „Белене\" и „Южен поток\".***София.От 18.00 часа пред Синодалната палата ще се проведе нов протест срещу решенията на Св. Синод на БПЦ, взети на заседанието на Синода на 14 май.***София.От 18.30 часа в хотел „Интерконтинентал\" (пл. Народно събрание 4) ще бъде представена третата книга на Николай Василев - „Кариера или не? 10 фактора за успешно начало на кариерата\".***София.От 18.30 часа пред Министерски съвет Демократична България организира протест срещу рестарта на проекта АЕЦ „Белене\".***София.От 19.00 часа в Музея за история на София ще стартира проектът на Фондация „Прочети София\" „Скритите букви\" - новите места за четене в града.***София.От 19.30 часа в „Червената къща\" ще бъдат представени три късометражни филма на тема „престъпление без наказание\".***София.От 20.00 часа в зала „Арена Армеец\" ще се проведе благотворителен концерт „Ние обичаме България\" 2018 в подкрепа на Панорама „Плевенска епопея 1877 г.\".***Благоевград.От 10.00 часа в Аултата на Югозападния университет „Неофит Рилски\" ще се проведе Тържествено връчване на дипломите на абсолвентите от Факултета по педагогика.***Благоевград.От 13.30 часа до 17.00 часа в стая 410 в Община Благоевград общественият посредник доц. д-р Валентин Василев ще проведе приемен ден.***Благоевград.От 19.00 часа в зала „Пейо Яворов\" ансамбъл „Пирин\" ще представи концерта „Пирине мой\" по повод 85 години от рождението на проф. Кирил Стефанов.***БургасОт 11.00 часа - КАРИЕРЕН ЦЕНТЪР\" КЪМ ДРСЗ-БУРГАС УЛ. „ПАТРИАРХ ЕВТИМИЙ\" № 35 А ще се проведе съвместната пресконференция на ДРСЗ - Бургас, ДБТ-Бургас, РДСП - Бургас и ДОИТ - Бургас***Бургас12.00 часа - БМФ „Порт Бургас\" ЕАД - откриване на новия терминал за обработка на сярна киселина, разположен на територията на пристанището. Церемонията ще се състои на 22 май.***Бургас.От 12.00 часа ще бъде официално открит новия терминал за обработка на сярна киселина, разположен на територията на пристанището.***Бургас.От 18.30 часа в залата на Държавната Опера ще се проведе концерт на маргарита Хранова и Дани Милев в навечерието на 24 май.***Варна.От 9.00 часа в III състав на Варненския административен съд ще се гледа първото заседание на делото срещу директора на РИОСВ-Варна.***Варна.От 9.00 часа в хотел „Интернационал\", Златни пясъци, ще се състои 7-ата международна конференция-изложение „Пристанища и корабоплаване по Черно море 2018\", която ще се проведе под егидата на Държавно предприятие „Пристанищна инфраструктура\".***Варна.От 10.00 часа е зала \"Пресцентър\" на Фестивален и конгресен център ще се проведе пресконференция по повод новия концертен фестивален цикъл.***Варна.От 14.00 часа до 16.00 часа в офиса на ПП ГЕРБ във Варна (ул. „Георги Бенковски\" №1) общинският съветник Николай Малев ще проведе приемна за граждани.***Варна.От 14.00 часа в зала \"Пленарна\" на община Варна ще се състои тържество във връзка с честването на 50-годишния юбилей на НАОП \"Николай Коперник\"- Варна.*** Велико Търново. От 11.00 часа в Регионалната библиотека „П.Р. Славейков\" ще бъде даден старт на Национална кампания „Селфи с книгата, която чета в момента\".*** Велико Търново. От 18.00 часа в голяма зала на Община Велико Търново ще се проведе сесия на Великотърновски общински съвет за връчване на награди за 24 май.*** Велико Търново. От 18.00 часа в Изложбени зали „Рафаел Михайлов\" ще бъде открита изложба „Стъкло и конец\" - рисувано стъкло, бродирани бижута и аксесоари с автори: Снежана Данева-Иванова и Мила Милчева.*** Велико Търново. От 19.00 часа в МДТ „Константин Кисимов\" ще бъде представена постановката „Българи от старо време\" - мюзикъл по едноименната повест на Любен Каравелов.*** Свищов. От 15.00 часа в салона на ПБНЧ „Еленка и Кирил Д. Аврамови - 1856\" ще се проведевръчване на годишните награди на Община Свищов за образование и култура.***Видин.От 17.00 часа заместник-кметът на Община Видин Венци Пасков ще присъства на тържеството по повод 45-годишнината на детска градина „Зорница\". То ще се състои на площадката пред паметника на Димитър Благоев (до Младежкия дом).***Враца.От 10.00 часа пред Градската концертна зала ще се проведе изява на децата от детските градини под надслов „Децата на Враца рисуват\".***Враца.От 12.00 часа на бул. „2-ри юни\" срещу Химко ще се проведе първа компа от изграждането на нов хипермаркет в града. Първата копка ще бъде направена от Калин Каменов, кмет на Враца и г-н Тодор Белчев, председател на съвета на директорите на „Видеолукс Холдинг\".***Враца/Мездра.От 14.00 часа в исторически комплекс „Калето\"-Мездра 44 деца, участвали в обучението по проект \"Детско полицейско управление\" в градовете Враца и Мездра, ще закрият тържествено двегодишния курс на обучение.***Добрич.От 18.00 часа в концертната зала на Младежкия център ще се проведе празничен концерт на Народно читалище „Йордан Йовков-1870 г.\" по повод 148 години от създаването му.***Перник.От 10.00 часа пред централния храм „Св. Иван Рилски\" ще се състои молебен и водосвет за здраве и благоденствие събира жителите на Перник за шеста поредна година след голямото земетресение през май 2012 г. От 11.00 часа с курбан за здраве ще бъде отбелязана и годишнината от земетресението в центъра на с. Дивотино - едно от най-пострадалите села в Пернишко.***Плевен.От 10.00 часа в Пресклуба на БТА в Плевен кметът на община Червен бряг инж. Данаил Вълов ще даде пресконференция за постигнатото досега при изпълнение на предизборните си ангажименти, както и предстоящите за изпълнение проекти. Ще участват и заместник-кметовете на община Червен бряг, които също се отговарят на журналистическите въпроси.***Пловдив.По повод Международния ден на биоразнообтазието ще се проведе ден на Отворени врати в РИОСВ - Пловдив.***Пловдив.От 10.00 часа на Гребна база ще се състои церемония по връчване на Знак за качество на Съвета на Европа на Младежки център-Пловдив и Младежки форум.***Пловдив.От 10.00 часа в хотел „Санкт Петербург\" ще се проведе дискусия за настоящето и бъдещето на имотния пазар и визия за развитието на Пловдив.***Пловдив/с. Дълбок извор.От 10.30 часа ОИЦ-Пловдив ще посети с. Дълбок извор, община Първомай.***Пловдив.От 13.00 часа в зала 11 на 23-ти наказателен състав в Районен съд-Пловдив ще се гледа делото срещу Надежда В., Лиляна И. и Гина С., обвинени за престъпление по чл. 210, ал. 1 от НК. Трите са се представяли за \"ходжи\" и извършвали дейност по \"гадателство\" и \"разваляне на магии\", която рекламирали активно в интернет сайтове, блогове и телевизионни програми.***Пловдив.От 16.00 часа в офиса на ПП ГЕРБ в район „Тракия\" (бл. 91) общинският съветник Иван Вичков ще проведе приемна за граждани.***Русе.От 10.30 часа в зала 1 на Областна администрация Русе ще се проведе встъпителна пресконференция по проект „Програма за специализирано трансгранично обучение между окръг Гюргево и Областна администрация Русе\".***Русе.От 11.00 часа в Заседателна зала на Община Русе ще се проведе пресконференция на Общинска фондация \"Русе - град на свободния дух\" и Сдружение \"Поломие\" по повод планирания от 1 юни пешеходен преход на Петър Ванев по планинския преход Апалашка пътека в САЩ.***Смолян.От 16.30 часа в НЧ „Кирил Маджаров-1866\" - Смолян, зала „Николай Карагяуров\" ще се проведе „Музикална стая\" - запознаване на децата с ударни музикални инструменти.***Смолян.от 17.30 часа в Художествена галерия - Смолян ще бъде открита Изложба на смолянски художници посветена на 24 май - празник на българската култура и писменост.***Смолян.От 19.00 часа Фолклорен ансамбъл „Родопа\" ще представи Концерт „Спомен за Атанас Димитров\" в РДТ „Николай Хайтов\" - Зала № 1.***Смолян/с. Соколовци.От 18.30 часа в кметството на с. Соколовци общинските съветници от ГЕРБ-Смолян, Ангел Безергянов, Славка Каменова и Мариана Сивкова ще имат приемен ден за граждани.***Стара Загора.От 14.00 часа министърът на туризма Николина Ангелкова ще участва в кръгла маса по проекта за 7 балнео- и СПА дестинации, която ще се проведе в залата на Община Стара Загора.***Хасково.От 16.00 часа в зала „Хасково\" на Община Хасково ще се проведе церемонията по награждаване на учител и ученик на годината.***Шумен.От 10.30 часа в СУ „Панайот Волов\" ще се проведе заключителният етап на Детското полицейско управление. От 15.30 часа на учениците от 4 „Б\" клас с класен ръководител Яна Десева ще бъдат връчени грамоти за успешно участие в Детско полицейско управление. ", "date": "2018.05.22", "title": "Предстоящи събития в страната за 22 май"}
{"url": "http://www.cross.bg/problem-korem-kolesnik-1575269.html", "text": "/КРОСС/ Машина на Саудитските авиолиниии се приземи по корем заради проблем с предния колесник, съобщава ArabNews.Airbus A330, със 151 души на борда, изпълнявал полет от саудитския град Медина до Дака, в Бангладеш. Скоро след излитането екипажът установил проблем с хидравличната система и било решено да се направи аварийно кацане на международното летище в Джеда.При приземяването предният колесник не се отворил. За щастие всички 141 пътници и 10-членният екипаж са невредими.", "date": "2018.05.22", "title": "Самолет със 151 души на борда кацна по корем"}
{"url": "http://www.cross.bg/vasilisk-iioan-vladimir-smurt-1575238.html", "text": "/КРОСС/ Св. Василиск бил племенник на св. Теодор Тирон. Той страдал мъченически заедно с Евтропий, Клеоник (паметта им се празнува на 3 март), но бил посечен с меч подир тях.Мъченията, на които той бил подложен, се придружавали от най-поразителни чудеса, за което свидетелствува техният очевидец свещеномъченик Евсигний (паметта му се чествува на 5 август).Мъченик Василиск, както свидетелствуват мнозина историци, се явил на св. Йоан Златоуст преди неговата смърт и му казал: \"Утре ще бъдем заедно\".Св. мъченик Василиск пострадал в царуването на Максимин в 308 година.Свети княз Йоан-Владимир управлявал областите Зета и Далмация. По природа той бил миролюбив, благочестив и добродетелен. Във война с българския цар Самуил, който управлявал Западната българска държава, той бил взет в плен, но Самуил го оженил за своята дъщеря Теодора-Косара и го върнал на неговия престол.След трагичната смърт на цар Самуил, който умрял на 6 октомври 1014 г. от сърдечен удар, когато видял пленените и ослепени български войници, възцарил се син му Гавриил-Радомир, но византийското коварство подстрекало братовчеда му Иван-Владислав, който го убил и заел престола. Боейки се от отмъщение или от законните права на Йоан-Владимир, Иван Владислав го поканил при себе си чрез посредството на Охридския архиепископ Давид уж за мирни разговори.Кроткият и незлобив Йоан-Владимир повярвал на църковното пратеничество и приел поканата, но Иван-Владислав още при самото пристигане в столицата изпратил убийци да му отсекат главата. И понеже мечът поради някаква причина не могъл да уязви Йоан-Владимир, той кротко подал на убиеца своя меч с думите: \"Искаш да ме убиеш, брате, но не можеш. Ето моят меч! Готов съм да бъда убит, както Исак и Авел!\" Злодеят го посякъл.Тогава станало чудо. Светият мъченик се втурнал с посечената си глава в ръце и влязъл в близката църква, в която вече паднал и предал на Господа светата си душа на 22 май 1016 г. Жена му отнесла тялото му в неговите владения и тържествено го погребала в църквата, при която сама завършила живота си в пост и молитва.След две години убиецът Иван-Владислав умрял от внезапна страшна смърт чрез невидима ръка и България паднала под византийско робство за 168 години. Нетленните мощи на св. Княз Йоан-Владимир са прославени с изтичане на целебно миро и с извършване на чудеса. Те се намират в град Елбасан (Албания).", "date": "2018.05.22", "title": "Св. мчк Василиск. Св. мчк Йоан - Владимир, княз Български, чудотворец"}
{"url": "http://www.cross.bg/otetz-dareniya-hrama-1575352.html", "text": "/КРОСС/ 61-годишна жена беше задържана от полицията в Дупница заради кражба на дарения от храма в приюта на отец Иван в Нови хан, съобщава bTV.Кражбата е била извършена в събота. На обяд храмът е празен. В приюта, разплакана, влиза непозната жена.„Съобщава със сълзи в очите, облечена в траурни дрехи, как дъщеря ѝ е починала преди няколко дни, по време на раждане на дете. Сега, тя щяла да отглежда сама детето, заедно със зет си. И как щяла да дойде да ни дари дрехи на дъщеря си”, разказва отец Григорий. Непознатата прекарва в храма над 25 минути.Камерата е запечатала неуспешните ѝ опити да отвори една от кутиите с дарения, както и сполучливото разбиване на касата с пари от свещи и дарения – с отвертка, с която монахинята, отговаряща за църквата, почиства свещниците.„Със сигурност е обиграна тази история, за да втълпи някакво съчувствие, състрадание. Човек не може да предположи, че тя ще влезе с нещо лошо в храма. Виждате сами, тя дори пали за упокой”, казва още отец Григорий.Тази е втората кражба, документиран от камерите в храма. Първата е била разкрита.Сега не е ясно колко пари липсват. Кутията е отваряна за последно след Великден. „Ако е дошла и ми каже: „Гладна съм”, щях да ѝ дам пари и продукти. А сега...  аз ѝ прощавам. Ама дали Бог ще ѝ прости – не знам. От църква не се взима никога”, каза отец Иван.В приюта ползват събраните от свещи и дарения пари, за да платят сметката си за ток.", "date": "2018.05.22", "title": "Задържаха 61-годишна жена за кражбата от приюта на отец Иван"}
{"url": "http://www.cross.bg/chistotata-trima-evrostat-1575291.html", "text": "/КРОСС/ Двама от всеки трима столичани имат претенции към чистотата в София. Данните са от анализ на Евростат, посветен на \"Зелената седмица в Европейския съюз\", която продължава до 25 май.Едва 4 % от участвалите в допитването са \"много доволни\", докато 28 % от софиянци са \"много недоволни\" от чистотата на столицата, отчита Евростат.По този показател българската столица е на 26-та позиция сред столиците на страните-членки, зад нас са само Братислава и Рим.Най-доволни от чистотата са в Люксембург. Следват Виена и Любляна.", "date": "2018.05.22", "title": "Двама от всеки трима столичани имат претенции към чистотата в София"}
{"url": "http://www.cross.bg/stranata-polovina-gradysa-1575289.html", "text": "/КРОСС/ Днес по-значителна облачност ще има над Западна България, където до полунощ се очакват краткотрайни валежи с гръмотевици. Ще има и условия за градушки. Ще духа слаб до умерен вятър от изток-североизток. Максималните температури ще са между 23 и 28 градуса.В планините в западната половина на страната ще се развива купеста и купесто-дъждовна облачност. Ще има краткотрайни валежи с гръмотевици, в отделни райони - значителни. В планините в източната половина ще преобладава слънчево време. Ще духа слаб до умерен вятър от юг-югоизток. Максималната температура на височина 1200 метра ще е около 15 градуса, на 2000 метра – около 8 градуса.И утре следобедни превалявания ще има на места в Западна България. Температурите слабо ще се повишат – в по-голямата част от страната ще са между 25 и 30 градуса. В четвъртък и петък ще има по-интензивни валежи, гръмотевични бури и условия за градушки. В четвъртък ще вали главно в югозападната половина от страната, в петък- в почти цялата страна. Вятърът ще се ориентира от североизток, в Източна България и ще се усили. Дневните температури ще се понижат. В събота валежите ще са главно в югоизточната половина от страната, а в неделя ще преобладава слънчево време.", "date": "2018.05.22", "title": "И днес ще има превалявания в Западна България"}
{"url": "http://www.cross.bg/stolipinovo-postroiiki-nezakonni-1575290.html", "text": "/КРОСС/ Две масивни сгради и над 20 незаконни търговски обекта премахнат в момента на ул. „Крайна” в Столипиново, съобщи bTV.В района има засилено полицейско присъствие.Незаконни постройки в квартала пречат на камионите на „Чистота” да достигнат до междублоковите пространства. Затова районът е превърнат в огромно незаконно сметище.", "date": "2018.05.22", "title": "Отново премахват незаконни постройки в Столипиново"}
{"url": "http://www.cross.bg/yanyari-sroka-depytatite-1575294.html", "text": "/КРОСС/ На извънредното си заседание днес депутатите ще обсъдят удължаване на срока за извършване на одит за съответствието на допълнителните разходи и трансфери на първостепенните разпоредители с бюджет за периода от 1 януари 2017 до 31 януари т.г.Удължаването на срока е поискано от Сметната палата.Удължаването е с месец – вместо на 31 юли, одитът трябва да приключи на 31 август. Причината е, че изискваната информация е свързана с предоставянето на множество документи с голям времеви диапазон и допълнителното ангажиране на повече експерти от различни административни звена.На първо гласуване ще бъдат обсъдени и промени в Закона за рибарството и аквакултурите. Според тях любителите риболовци ще трябва да полагат еднократно тестови изпит за правоспособност. Разширяват се правомощията на служителите на Изпълнителните агенции по рибарство и аквакултури и по горите, и те вече ще могат да заснемат и задържат нарушители, включително чрез физическа сила. Увеличават се глобите за риболов с взривни, отровни и зашеметяващи вещества, както и за рецидив.На второ четене ще бъдат разгледани промени в законите за гражданската регистрация и за местното самоуправление.Депутатите работят извънредно днес в пленарната зала, защото ще почиват на 24 и 25 май.", "date": "2018.05.22", "title": "Депутатите заседават извънредно заради Деня на славянската писменост и култура"}
