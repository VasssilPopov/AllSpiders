{"url": "http://www.cross.bg/yadki-oveseni-zahar-1623731.html", "text": "/КРОСС/ Овесените ядки са сред най-здравословните закуски за тези, които се опитват да отслабнат. Тази зърнена култура засища бързо и съдържа полезни вещества. И все пак – като всяка храна и тази може да има обратен ефект, ако не се консумира правилно.Като за начало, смесена неподходящо, тя може да повиши кръвната ви захар и в крайна сметка да навреди на талията ви. Ето и най-често допусканите грешки при консумация на овесени ядки/каша:Сами по себе си ядките не са вкусни, затова се нуждаят от допълнителен подсладител без значение дали ги напоявате с мляко, вода или сок. Внимавайте колко захар (мед/кленов сироп) добавяте, за да не се окаже, че поемате калорийна бомба.Много пакети „мюсли“ съдържат овесени ядки със шоколад, сушени плодове, други ядки. Ако и вашият е такъв, трябва да поемате по-малко количество и да не слагате допълнителни подсладители.На око слагате ½ или 1 чаша овесени ядки и смятате, че тъй като са здравословни, няма нужда да мерите. Не забравяйте че те са калорични и че поемат вода и в по-големи количества редовен прием може да утежнят на стомаха ви.Ако вашите овесени ядки не съдържат екстри, а са напълно чисти, вероятно добавяте някакви съставки като топинг, сироп, плодове, шоколадови парченца. Внимавайте! Това са празни калории, захар, която само ще увеличи апетита ви и ще добави калории към дневното ви меню.", "date": "2020.01.26", "title": "Как овесените ядки може да навредят на диетата ви?"}
{"url": "http://www.cross.bg/ponedelnik-oblachnostta-ochakva-1623734.html", "text": "/КРОСС/ НИМХ обяви жълт код в понеделник за хлъзгави пътища и образуване на поледици в областите София, Видин, Монтана, Враца, Перник и Кюстендил.Очаква се тази нощ да завали дъжд в тези райони, а заради ниските температури може да има условия за заледявания.В понеделник дневните температури слабо ще се понижат, но въпреки това ще останат по-високи от обичайните за януари.Във вторник облачността ще намалее, а в сряда на места може да превали. Очаква се вятърът да се засили. Такова ще остане времето и в четвъртък, а в петък предстои намаление на облачността.", "date": "2020.01.26", "title": "Жълт код за поледици в понеделник"}
{"url": "http://www.cross.bg/federer-rodzhur-tenis-1623732.html", "text": "/КРОСС/ Шесткратният шампион Роджър Федерер се класира за 15-и път за четвъртфиналите на Откритото първенство на Австралия по тенис.Поставеният под номер 3 шмейцарски Маестро отстрани унгареца Мартон Фучович с 4:6, 6:1, 6:2, 6:2 след малко повече от два часа игра.Федерер допусна единствен брейк в седмия гейм, след което загуби първия сет, но до края на мача доминираше и отпусна на опонента си само още пет гейма.Той реализираше ранен пробив във всеки един от следващите три сета. Роджър завърши с 44 печеливши удари срещу 36 непредизвикани грешки.\"Трудно начало. Имах проблеми и ми отне малко време, за да намеря ударите си. Условията правеха играта по-бавна и трябваше да се настроя. Направих ранен пробив във втория сет, който спечелих бързо, а след това стана по-лесно\", коментира 38-годишният швейцарец.За място на полуфиналите Федерер ще играе срещу номер 100 в световната ранглиста Тенис Сандгрен (САЩ), който по-рано днес отстрани 12-ия поставен Фабио Фонини (Италия) със 7:6(5), 7:5, 6:7(2), 6:4.\"Не съм играл досега срещу Тенис Сандгрен, играл съм много тенис през живота си, но никога срещу Тенис. Със сигурност очаквам срещата с нетърпение\", допълни Федерер с усмивка.", "date": "2020.01.26", "title": "Роджър Федерер на 15-и четвъртфинал в Мелбърн"}
{"url": "http://www.cross.bg/repyblika-dominikanskata-kudeto-1623727.html", "text": "/КРОСС/ Българин е бил задържан с 46 пликчета кокаин в стомаха в Доминиканската република. Арестът е бил извършен на международното летище на Пунта Кана, където нашият сънародник минавал проверка, преди да се качин на самолет за Белгия. Българинът бил откаран в болница, където наркотичното вещество било извадено.Властите в Доминиканската република смятат, че той е бил използван като \"муле\". От началото на годината на летища в карибската страна са били задържани общо 13 наркотрафиканти. Преди време в Доминиканската република е била разбита наркотрафикантска мрежа, вербувала чужденци, за да ги използва като \"мулета\" за пренасяне на дрога в различни държави, предимно в Европа.", "date": "2020.01.26", "title": "Задържаха българин с над 40 пликчета кокаин в стомаха в Доминикана"}
{"url": "http://www.cross.bg/tezhka-katastrofa-s-avtobys-i-dve-koli-v-rysiya-ima-postradali-1623728.html", "text": "/КРОСС/ Автобус и две коли са се сблъскали на магистрала в руската Пермска област, предаде РИА Новости.При инцидента има 15 ранени, осем от които са в тежко състояние, обявиха от местното Министерство на здравеопазването. От там допълниха, че 11 екипа на Спешна помощ са изпратени на мястото на инцидента.Сред пострадалите в катастрофата има и дете. Всички са настанени в болница.", "date": "2020.01.26", "title": "Тежка катастрофа с автобус и две коли в Русия, има пострадали"}
{"url": "http://www.cross.bg/georgieva-bulgariya-posochi-1623735.html", "text": "/КРОСС/ България като цяло стои „много добре“ по пътя към еврозоната и влизането й по план през 2023 г. е „напълно обозримо“, заяви в интервю за БНР управляващият директор на Международния валутен фонд (МВФ) Кристалина Георгиева.В предаването „Неделя 150“ на програма „Хоризонт“ тя каза, че преди дни в Давос е разговаряла с председателя на Европейската централна банка (ЕЦБ) Кристин Лагард и по тази тема и тя вижда доста позитивно пътя на България.„Моето очакване е, че плановете, които са направени за влизането в еврозоната ще се реализират точна така, както са направени. България като цяло стои много добре. Има две банки, за които имаше бележки, но те работят по това да бъдат решени и аз не виждам никакви проблеми. Това, което тя ми каза беше, че както изглежда в моята зала на заседания на еврозоната скоро ще се говори на български“, каза Георгиева. И потвърди, че влизането през 2023 г. в еврозоната е „напълно обозримо“, ако през април влезем в механизма ERM II. „За България влизането в еврозоната сега е по-добре, отколкото в миналото, именно защото светът е по-турболентен“, каза Георгиева.Според нея скептицизмът за присъединяването на България към валутния съюз, включително и в банкерските среди, ще донесе на страната повече парична сигурност в несигурно време.„Когато се въвеждат повече контролни механизми, не се учудвам, че ще има скептични гласове, особено от средите на субектите на наблюдение. Ние нямаме независима парична политика, левът е закачен за еврото. Обществото поддържа сигурността от валутния борд, а не искаме да присъстваме в залата, където се взимат решения“, коментира Георгиева.„Еврозоната разполага с ресурс от 800 млрд. евро за защита от евентуална криза или атака. Не мога да си представя конструктивно обяснение защо за нас е зле да имаме 800 млрд. евро“, продължи коментара си Георгиева. Тя допълни, че  при разговорите си в Давос с ръководителя на Европейската централна банка Кристин Лагард е получила уверение, че в скоро време в ЕЦБ ще се говори и на български.Управляващият директор на МВФ посочи, че разумно прогресивно облагане не пречи на растежа, а даже помага, защото намалява неравенството в обществото.„Страните, които са избрали плосък данък имат причини да го изберат и трябва много внимателно да преценят дали тези причини все още диктуват това да бъде правилният избор“, каза Георгиева.„В България неравенството е относително по-високо, отколкото много други страни в ЕС, затова България трябва да мисли как да го решава този проблем. Не искам да правя никакви изявление в едната или другата посока, защото тази оценка трябва да бъде направена много внимателно, като се поставят на баланс ползите и рисковете. И дали няма други инструменти, с които страната разполага – да кажем как използваме разходната страна на бюджета“, посочи тя.„Най-важно за България е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнеса да инвестира в хората, защото „сега всички се оплакват, че има работа, а няма хора“, коментира Кристалина Георгиева.Управляващият директор на МВФ предупреди, че България не трябва да изостава от зелените политики, защото нисковъглеродната икономика ще даде нов тласък на инвестициите и ще спомогне за създаването на нови работни места. „Ние търсим области, в които да се декларираме като лидери. И в тази област, ако ние действаме бързо и решително, за Европа има шанс да генерира по-висок растеж и да заеме конкурентна позиция в нещо, което безусловно ще става в бъдещето. И аз се надявам, че България ще намери своето място в тази ниша на нова конкурентоспособност“, отбеляза Георгиева.„Климатичните промени са огромно предизвикателство…, но и огромна възможност за трансформиране на нашите икономики. Вярно е, че преходът към нисковъглеродна икономика означава за някои тежка промяна. Ако сте в сектора производство на въглища, това никак няма да бъде лесно. Но тя е възможна промяна, в която ние можем не особено трудно да пренасяме от едните, които печелят към другите, които губят, за да направим така, че обществото да е по-добре“, каза Георгиева.„Но ние можем да действаме днес и да направим така, че да бъде по-добре не само за вас, младите хора, а за всички, защото даваме стимул на нашата икономика. Търсим го този „сребърен куршум“, с който да убием ниския растеж, ниските лихви и ниска инфлация, което ни държи в недостатъчно динамична икономика. Може би го имаме в ръцете си и той се нарича трансформиране към нисковъглеродна климатично устойчива икономика“, каза управляващият директор на МВФ.Кристалина Георгиева посочи препоръката на МВФ, че постепенно трябва да се въвежда данък върху въглеводородните емисии, като най-ефективен път за поставяне на цена на тези емисии и предсказуемост на трансформацията на икономиката.„Днес средно в света цената е 2 долара на тон. В рамките на едно десетилетие трябва да вървим към цена 75 долара за тон. Но смятаме, че фискалната политика трябва да бъде много внимателно премислена, за да не се увеличава общото данъчно бреме“. Тя подчерта, че е „много е важно където отиват парите“. „Те трябва да се използват както за инвестиране в зелени технологии, така и за намаляване на тежестта върху хората, които ще понесат бремето на този данък“.Ръководителят на МВФ каза, че количествените облекчения – т.нар. лесни пари, са направили голяма услуга на света миналата година. Както и че МВФ е предупредил, че икономиката на света влиза в синхронизирано забавяне, след което централните банки са реагирали синхронизирано. „49 банки свалиха 71 пъти лихвените си проценти и в резултат на това растежът в света се покачи с половин процент“ до 2,9%“, каза тя и посочи, че така е избегната рецесия. „Трябва да продължим да държим ниски лихвите и тази година, за да можем да осигурим едно малко подобрение на растежа догодина до 3,3%“, каза тя, като посочи, че това решение носи в бъдеще два проблема.„Ниските лихви значат евтини пари – апетит за заимстване, който наду заимстването в световен мащаб до 188 трилиона долара – повече, отколкото бяха преди дълговата криза…Вторият по-сериозен проблем е, че когато лихвите са ниски, търсим доходност някъде другаде с поемането на по-висок риск“.Кристалина Георгиева изрази надежда търговското примирие между САЩ и Китай да се превърне в мир тази година, както и всички – САЩ, Китай, ЕС, да се отнесат сериозно към реформата на търговската система в света. Тя посочи, че услугите – най-бързо развиващата се сфера в световната икономика, са извън системата на международната организация по търговия, както и електронната търговия.„Ако тези проблеми не се решат, няма как да видим подем в търговията, те не са лесни за решаване“, каза Георгиева. Тя обаче посочи, че има добра основа за споразумение между САЩ и ЕС.", "date": "2020.01.26", "title": "Кристалина Георгиева: Влизането на България в еврозоната през 2023 г. е \"напълно обозримо\""}
{"url": "http://www.cross.bg/tyrtziya-beshe-zaginalite-1623729.html", "text": "/КРОСС/ Увеличава се броят на загиналите след земетресението в Турция. Потвърдените жертви вече са 35. Това обаче не са окончателните данни.Ранените са близо 1 500.5-годишно момиченце беше намерено живо под развалините. Майка му също е оцеляла и беше извадена от спасителите повече от 20 часа след труса.В ход е мащабна спасителна акция, но с напредване на времето шансовете за откриване на живи хора намаляват.", "date": "2020.01.26", "title": "Земетресението в Турция: Броят на загиналите се увеличава, хиляди са без дом"}
{"url": "http://www.cross.bg/peshehodetz-zaginal-chetvurti-1623722.html", "text": "/КРОСС/ Средно всеки четвърти загинал на пътя е пешеходец, сочат предварителните анализи за 2019 година.Пътната полиция вече започна акция, по време на която се проверява дали и пешеходците спазват правилата.Темата ще коментира по \"Хоризонт\" Росен Рапчев от Държавната агенция за безопасност на пътищата в предаването \"Хора, пътища, автомобили\".", "date": "2020.01.26", "title": "Всеки четвърти загинал на пътя през 2019 г. е пешеходец"}
{"url": "http://www.cross.bg/plan-blizkiya-iztok-1623719.html", "text": "/КРОСС/ Мирният план на Съединените щати за Близкия изток ще бъде от историческо значение, заяви израелският премиер Бенямин Нетаняху, предаде Франс прес. Подобен коментар за проекта направи и израелският опозиционен лидер Бени Ганц, според когото той „ще остане в историята“.Като „възможност, която се появява веднъж в историята“, определи  Бенямин Нетаняху плана, който администрацията на американския президент се очаква да оповести скоро.„Днес в Белия дом се намира най-големият приятел, който Израел някога е имал“, каза още израелският премиер, който се очаква да замине за Вашингтон. Там той трябва да обсъди мирния план за Близкия изток, който вече беше отхвърлен от палестинците, които считат  администрацията на Доналд Тръмп за прекалено произраелска. Те твърдят още, че не са били поканени да участват в дискусиите по темата.Очаква се мирният план на САЩ за Близкия изток да стане ясен във вторник - намерение, което преди дни обяви и самият американски президент, който в понеделник ще се срещне с израелския опозиционен лидер Бени Ганц в американската столица, за да го обсъдят въпросния план.„Мога само да ви кажа, че мирният план на президента ще остане в историята като повратен момент, който ще позволи най-накрая сключването на регионално мирно споразумение“, каза Бени Ганц, но отказа да разкрие съдържанието на замисления от президента Доналд Тръмп мирен план, посочва АФП.", "date": "2020.01.26", "title": "Нетаняху: Мирният план на САЩ за Близкия изток ще бъде от историческо значение"}
{"url": "http://www.cross.bg/napitki-sushto-sunya-1623730.html", "text": "/КРОСС/ Нито един диетолог не препоръчва да се храните късно вечер, но има определени продукти, които ще ви повлияят и ще страдате от липса на сън, ако все пак посегнете към тях.Разбира се, те са на първо място в списъка, защото силно тонизират. И „броенето на овце“ ви е в кърпа вързано. Освен всичко друго, пиенето на тези напитки в късните часове е вредно за кръвното налягане и съдовата система. Приемайки ги ще нарушите биоритмите си и ще затрудните метаболизма. А това от своя страна може да доведе до увеличаване на телесното тегло, влошаване на психологическото състояние, депресия и нарушаване на съня.Те могат да причинят процес на ферментация, който нарушава храносмилането и пречи на съня.Те влияят също като плодовете и могат да доведат до подуване на корема. Което ще наруши и съня. За да неутрализирате ефекта, можете да вземете пробиотици – те съдържат бактерии, които нормализират чревната микрофлора. Ако дискомфортът се появява често, консултирайте се с гастроентеролог.Те също могат да повлияят негативно на съня ви. По принцип е най-добре да се откажете от алкохола и енергийните напитки, защото увреждат черния дроб, който помага на тялото да се очисти от токсини. Когато той функционира по-лошо, стомахът страда от киселинност, която провокира гастрит. За да консумирате енергийни напитки, трябва да сте много здрав човек и поне веднъж годишно да се подлагате на цялостен преглед – гастроскопия и колоноскопия, кръвни изследвания, хормони на щитовидната жлеза, липиден метаболизъм...Важно е да се отбележи, че като цяло, за да проверите кои напитки можете да пиете или не, какво можете да ядете и какво не, какво може да ви причини процеси за наддаване на тегло или други усложнения, е хубаво да направите тест за непоносимост към храна.Обилна вечеря с всяка храна също може да разстрои храносмилателната ви система, а също да доведе до метаболитни нарушения и безсъние. Претоварванията на стомашно-чревния тракт водят до лошо храносмилане, което от своя страна провокира гастрит, различни колити и панкреатит. Балансираната диета е ключът към вашето здравословно състояние.", "date": "2020.01.26", "title": "Забравете за тези 5 храни преди сън"}
{"url": "http://www.cross.bg/sacheva-tazi-sotzialnite-1623721.html", "text": "/КРОСС/ \"Няма окончателно решение дали ще бъде удължен срокът за прехвърляне на партиди от частните пенсионни фондове към НОИ за жените, които са изпуснали крайният 5 годишен срок преди излизане в пенсия\", коментира пред БНР социалният министър Деница Сачева .От 20 хиляди жени, които от септември 2021 г. трябва да  взимат втора пенсия, 1800 са прехвърлили парите си в НОИ. Така са избрали да получават една пенсия в пълен размер, допълни социалният министър в интервю за предаването „Неделя 150“ на програма „Хоризонт“.Към момента жените, родени в периода 1961-1963 г. включително не са в хипотезата да могат да прехвърлят парите си от частния фонд в НОИ. Затова синдикатите са предложили еднократна възможност да направят това, ако искат.„Какво би могло да се направи зависи единствено и изцяло от разчетите и от политическото решение, което още не е взето. Трябва внимателно да преценим тази възможност и тогава, когато променим условията за първата кохорта, втората кохорта също ще има основание да каже, че нещо не е направено така, както да ги удовлетворява“.Първите мъже, родени след 1960 г., които ще вземат втората си пенсия през 2024 г., все още са в хипотеза да прехвърлят средствата за втора пенсия до края на тази година.„Все още са в срок, ако те преценят и ако вземат решение, да прехвърлят своите пари към НОИ. Това е въпрос на лична преценка и на личен избор“.Мъжете обаче трябва да съобразят и датата на раждане – тези, родени преди днешния ден, вече са загубили това право.Деница Сачева обяви, че следващата седмица правителството ще приеме обещаната Национална програма за личните асистенти„Осигурили сме около 16 млн. лева за тази програма, надяваме се около 4800 души да бъдат наети, които да осигуряват до 4 часа лична асистентска помощ“, обясни тя.“Трябва да осигурим подкрепа на онези, които останаха без лични асистенти, така че да можем да осигурим подкрепа на онези, които останаха извън обхвата на Закона за личната помощ. Трябва да приемем националната програма до края на месеца, т.е следващата седмица и да може да се сключат първите договори най-късно то 1-ви март. “.“Около 12 хил. и 500 човека останаха без лични асистенти“, посочи министър Сачева.“По тази конкретна се надявам това да се случи не по-късно от 1 март. А кога личните асистенти ще станат устойчива услуга, такава, която да няма прекъсване и да не зависи от различни решения, това може да се случи тогава, когато влезе в сила Законът за социалните услуги. Защото там се гарантира стандарт за лична асистентска помощ и на основание на този закон да бъде осигурена непрекъснато финансиране на тази услуга“, обясни министър Сачева в интервю за предаването “Неделя 150“ на програма \"Хоризонт\".“Това, което притеснява една част от хората, е че в закона се търсят текстове, които всъщност не са свързани със семейни политики, но това се привижда на една част от протестиращите и най-вече това, което се отнася до дефиницията на дете в риск и до това какви са правата на социалните служби да се намесват тогава, когато има сигнал за дете в риск“, обясни министър Сачева.“От една страна ние казваме – държавата не трябва да се намесва във семейството, от друга - всеки път, когато имаме случай на дете, което е починало, защото родителите му са неглижирали наличие на отровни вещества в близост до детето и то е починало, когато имаме случай на насилие, когато имаме случаи като Галиче и Сотиря, веднага питаме защо ги няма там социалните работници, какво прави държавата и защо тя не е там “, коментира още министърът и допълни:“Когато говорим за социални услуги трябва да трябва да си даваме сметка, че в социалните услуги, особено тези, които се отнасят до възрастни хора, работят специалисти както от социалния сектор, така и от здравния. В момента имаме остър недостиг на медицински сестри и остър недостиг на социални работници. Благодарения не това, че системата не функционира, така че да може да дава възможност за кариерно развитие. Едва тази година социалните работници получават 15% увеличение на своето възнаграждение. Тази система не е достатъчно атрактивна. Всяка година министерството разширява възможностите за план-прием по различни специалности, свързани със социални дейности, но интересът на студентите към тях е изключително малък“, поясни министърът.“Една от темите, по които искам да работя до края на мандата, а именно да направим такава визия за развитие на човешките ресурси в социалния сектор, защото това е един проблем, който няма да бъде решен нито за една година, вероятно нито от едно правителство“, категорична бе тя. На този етап не се обсъжда премахване на ангажимента на бизнеса да плаща първите 3 дни боледуване, а мерките целят да засилят контрола, каза Деница Сачева.В първата седмица на февруари Националният тристранен съвет ще обсъжда предложенията за ограничаване на злоупотребите с болнични листове. До 15 февруари и правителството трябва да ги одобри.„Мерките, които предложи Главната инспекция по труда – да има възможност за дисциплинарни наказания, нещо, което в момента липсва в Кодекса на труда… мисля, че всички се консолидират около това, че трябва да има по-сериозен контрол. И че всеки път, когато има конкретен сигнал, трябва да има съответно участие не само от страна на лекарските комисии и на службите по трудова медицина, службите на НОИ, но трябва да има и сигнали за досъдебни производства. Без участието на правораздавателните органи, в някои от случаите ще се въртим в омагьосан кръг“, каза тя.Всеки четвърти човек, боледувал в работните дни около коледните и новогодишните празници, е бил бюджетен служител, в социалното министерство болните са били само четирима, изтъкна Сачева. Тя призова ръководителите на държавните и общинските администрации да направят свой анализ.", "date": "2020.01.26", "title": "Още няма решение за жените, пропуснали да се прехвърлят от частни пенсионни фондове в НОИ"}
{"url": "http://www.cross.bg/hari-beshe-megan-1623715.html", "text": "/КРОСС/ Миналата седмица беше съобщено, че Хари и Меган Маркъл ще се оттеглят изцяло от кралското семейство и вече няма да носят титлите „Негово и Нейно Височество“. Периодът на промяна ще продължи до пролетта, когато те двамата ще започнат нов живот.Според официалното изявление от Бъкингамския дворец, двойката ще продължи да бъде назовавана като херцозите на Съсекс, но няма да има финансиране от държавата, както и ще трябва да върнат парите, които кралското семейство е инвестирало в къщата им в Уиндзор.На 19 януари Хари направи първото си изявление след преговорите. Той се появи на частна вечеря в Лондон, която беше организирана от неговата благотворителна организация „Sentebale“, подкрепяща деца, които са заразени с ХИВ в Лесото и Ботсвана. По време на речта си, братът на принц Уилям изрази своето съжаление за раздялата със семейството си.Той добави, че Великобритания винаги ще остане неговият дом, който е запечатан дълбоко в сърцето му. „Гледах ви как приветствате Меган с отворени ръце, когато видяхте, че съм намерил любовта, която толкова дълго време търсех“. Хари призна, че двамата с Меган са били изключително щастливи да изпълняват кралските си задължения.Хари увери, че не изоставя обществото и винаги ще бъде до хората. Той допълни, че е искал да изпълнява задълженията си към народа без да получава финансиране от държавата, но тази опция не е била възможна.По-малкият син на принц Чарлз и принцеса Даяна беше сам в Лондон, тъй като Меган и синът им Арчи се радваха на свободата в Канада. Принц Хари се присъедини към семейството си само няколко дни и веднага беше забелязан заедно със сърпугата си на разходка из парковете на страната. ", "date": "2020.01.26", "title": "Хари: Тъжен съм, но това беше единственото решение"}
{"url": "http://www.cross.bg/iioga-iioga-vino-1623716.html", "text": "/КРОСС/ Ако сте решили да започнете здравословен начин на живот през новата година, но все още не можете да се откажете от любимото си вино, то трябва да отидете до Мексико. Там предлагат метода „пияна йога“, който ви позволява да медитирате и тренирате с чаша вино до себе си.Според „Lonely Planet“, в залата на Ели Уокър са позволени и други коктейли, както и книгите за астрология. Мястото е град Канкун, а „пияна йога“ е проект, създаден с помощта на туристическа компания. Името му е „New Year, Do You“ и позволява на участниците да се фокусират върху физическото и психическото си здраве докато си пийват любимите напитки и се опитват да разчетат астралните си карти.В пакета „пияна йога“ е включен самолетният билет, хотелът, уроци по йога с коктейли, които може да избирате от специално меню, астрално четене, трезва сутрешна йога, семинар, който ще ви позволи да опознаете себе си, както и копие от книгата на Ели Уокър. Гостите могат да избират между това да прекарат времето си в упражнения на плажа, игри или пък да участват в други активности, които ще бъдат създадени след като Уокър се запознае с всеки от присъстващите. Цената на това удоволствие е 900 долара, а записванията са до края на януари. ", "date": "2020.01.26", "title": "Методът „Пияна йога“ – вино и медитация"}
{"url": "http://www.cross.bg/raiiona-svilengrad-gkpp-1623725.html", "text": "/КРОСС/ Възстановено е движението по АМ Марица при км 101 в района на Свиленград в посока ГКПП \"Капитан Андреево\".", "date": "2020.01.26", "title": "Възстановено е движението по АМ Марица при км 101 в района на Свиленград в посока ГКПП \"Капитан Андреево\""}
{"url": "http://www.cross.bg/beliya-metalen-pluh-1623724.html", "text": "/КРОСС/ Според китайския хороскоп, на 25 януари настъпва годината на Белия метален плъх – животното, което ще промени доста съдби. Какво да очакваме, разказва астрологът Петя Георгиева.Животното ще властва до 11 февруари догодина, когато ще отстъпи мястото си на Бика, който също ще е бял. Според специалиста, той ще довърши онова, което е започнала Мишката (Плъхът) и ще подготви почвата за идването на енергичния Тигър.Цветът на Мишката (Плъха) се свързва с метала, който носи качества като твърдост, упоритост и решителност. По думите на Георгиева, хората, които ги притежават, ще постигнат целите си много по-лесно от останалите.„Белият цвят от своя страна символизира чистотата, което подсказва, че трябва да се освободим от мрачните си мисли и да сме чистосърдечни. За предпочитане е белият, сребристият и гълъбовосивият цвят да присъстват ежедневно в облеклото и аксесоарите ни, макар и в дребни елементи“, съветва астрологът.Докато западните цивилизации не тачат Мишката като животно, в източните тя е едно от 12-те небесни създания, които Буда избира. С животното започва всеки 12-годишен цикъл.Реализъм, трезво мислене, хитрост, последователност и адаптивност са присъщи на Белия метален плъх. Освен това той е талантлив, прозорлив и любвеобилен. Благодарение на тези си качества той постига успех там, където другите се провалят. Той не толерира високомерността и обича да прави всичко без да вдига много шум.Способността на животното да изпада в истерия при сигнал за опасност е един от недостатъците му. То е склонно да манипулира хората всеки път, когато се почувства застрашено. Така лесно губи доверието на околните и не признава грешките си по-късно.Подобно на Плъха, в неговата година ние трябва да разчитаме на собствените си сили и да не се хвалим с постиженията си.„Отношенията от всички видове и на всички нива ще се развият, задълбочат и усъвършенстват. Условията ще са подходящи за създаване на голямо количество делови връзки. Дори да се окажат краткотрайни, те ще оставят след себе си значима следа“, коментира още Георгиева.Очаква се сключването на нови брачни съюзи и създаването на много двойки, които са „свили гнездото си“. Много от семействата с проблеми ще успеят да ги разрешат по мирен начин.Астрологът обяснява, че в годината на Мишката, (Плъха) освен упоритост и последователност, на човек ще са му нужни и качества като състрадание и снизходителност:„Трябва да отстояваме справедливи каузи. Трябва да проявяваме уважение към другите, изразявайки мнението си. Трябва да се научим да забравяме сторените злини и да не се изкушаваме да търсим възмездие“.Годината на Плъха ще се отрази най-много върху финансите. Фирмите, занимаващи се с недвижими имоти, застраховане, финансови сделки, строителство, екология и добиване на суровини, ще повишат приходите си. Голям напредък ще наблюдаваме в сферата на компютърните технологии и шоу-бизнеса. Те ще дадат тласък на нови дейности в областта на фармацевтиката, козметиката, здравеопазването, изкуството.", "date": "2020.01.26", "title": "Годината на Белия метален плъх – какво да очакваме?"}
{"url": "http://www.cross.bg/dani-plovdiv-kanazireva-1623726.html", "text": "/КРОСС/ Във водите на река Марица няма цианид. Това показват пробите, взети вчера в района на Стамболийски и Цалапица, където имаше голямо количество умряла риба, обяви областният управител на Пловдив Дани Каназирева.Според първоначалните предположения причинител е пазарджишки цех за преработка на пластмасови отпадъци, но се проверяват и други фирми.Днес отново са взети проби от водата, като до момента са известни резултатите от вчерашните изследвания, уточни Дани Каназирева.„Има токсични вещества, има наличие на пестициди, на тези пластмасови частици все още не можем да кажем“, каза тя.От ВиК Пловдив следят за качеството на питейната вода от помпените станции „Юг“ и „Север“.„Нямаме притеснения, защото водата се добива далеч по-дълбоко от повърхността. Единствено остава апелът към населението да бъде преустановен уловът на риба и да не се консумира такава“.", "date": "2020.01.26", "title": "Няма цианид във водите на река Марица, показват проби"}
{"url": "http://www.cross.bg/ato-cobctvenitzi-tpyabva-1623714.html", "text": "/КРОСС/ Πpeдcтaвятe ли cи ĸaĸ пpocтo \"нaпycĸaтe\" cтapия cи живoт, мecтитe ce в дъpжaвa ĸaтo Итaлия и пocтaвятe тaм ocнoвитe нa нaпълнo нoв тaĸъв? Зa цeлтa oбaчe щe тpябвa дa имaтe eдин coлидeн ĸaпитaл зaд гъpбa cи. Или пъĸ нe.Bcъщнocт дa cи ĸyпитe ĸъщa в южнaтa чacт нa Итaлия мoжe дa ce oĸaжe мнoгo пo-eвтинo, oтĸoлĸoтo cи миcлитe. Πo-тoчнo 1 eвpo. Дa, oщe eдин гpaд в eвpoпeйcĸaтa cтpaнa ce oпитвa дa пpивлeчe нoви житeли, ĸaтo пpeдлaгa cтapи изocтaвeни ĸъщи нa тoчнo тaĸaвa цeнa.Mecтнaтa влacт в Бизaчa ce нaдявa пo тoзи нaчин дa \"зaпaзи\" живoтa мaлĸoтo гpaдчe, paзпoлoжeнo в Kaмпaния, paзĸaзвaт oт СNN Вuѕіnеѕѕ.\"Tyĸ cмe изпpaвeни пpeд мнoгo cпeцифичнa cитyaция. Изocтaвeнитe ĸъщи ce paзпpocтиpaт в иcтopичecĸия цeнтъp нa гpaдa\", ĸaзвa зaм.-ĸмeтът нa нaceлeнoтo мяcтo Фpaнчecĸo Tapтaлия.Имa и eднa yлoвĸa. Bcичĸи нoви coбcтвeници нa имoти, ĸyпeни зa 1 eвpo, щe тpябвa дa пoeмaт aнгaжимeнтa дa yĸpeпят и дa cтoпaниcтвaт дoбpe пpидoбититe ĸъщи.Зa paзлиĸa oт дpyги итaлиaнcĸи гpaдoвe, ĸoитo пpeдлaгaт cъщaтa cxeмa, влacтитe в Бизaчa нe ca oбявили ycлoвия зa минимaлeн paзмep нa инвecтициятa в имoтитe, ĸaĸтo и cpoĸ, дo ĸoйтo peмoнтитe тpябвa дa бъдaт нaпpaвeни.Гpaдчeтo имa и oщe eдин плюc - вcичĸи имoти, oбявeни зa пpoдaжбa нa тaзи цeнa, ca coбcтвeнocт нa oбщинaтa. Te ca били пpидoбити oт нeя пpeди гoдини пpи изceлвaнeтo нa cтapитe им coбcтвeници.\"Toвa гapaнтиpa, чe пpoцecът щe минaвa бъpзo и глaдĸo, ĸaтo нямa дa e нeoбxoдимo дa ce тъpcят cтapитe нaпycнaли coбcтвeници и дa ce cĸлючвaт cпopaзyмeния c тpeти cтpaни\", oбяcнявa oщe Фpaнчecĸo Tapтaлия. ", "date": "2020.01.26", "title": "Иcĸaтe дa cи ĸyпитe ĸъщa зa €1 в Итaлия? И тoзи гpaд вeчe пpeдлaгa тaĸaвa възмoжнocт"}
{"url": "http://www.cross.bg/suyuz-holokosta-antifashistki-1623697.html", "text": "/КРОСС/ На 27 януари (понеделник) от 11 часа Българският антифашистки съюз - София кани жителите и гостите на София да почетем паметта на жертвите на Холокоста и на Втората световна война пред Паметника на Съветската армия в столицата.Да се поклоним и поднесем цветя пред жертвите на кафявата чума, както и пред подвига на Съветската армия, на народите на Съветския съюз и на всички антифашистки сили, дали свидни жертви и победили фашизма и нацизма, да отбележим достойно и Междунарония възпоменателен ден на Холокоста.От 17.30 ч. в киносалона на ул. Позитано 20 ще бъде представен и излъчен филм за освобождението на Освиенцим.", "date": "2020.01.26", "title": "Българският антифашистки съюз - София ще отбележат Международния възпоменателен ден на Холокоста"}
{"url": "http://www.cross.bg/otkrit-lechenie-kitaii-1623695.html", "text": "/КРОСС/ Новият коронавирус, появил се в Китай, не е открит у седемте китайски граждани в Москва. Те са настанени късно сноши в московска болница.Здравословното им състояние вече е задоволително и те не са развили пневмония, съобщиха здравните власти в руската столица, цитирани от ТАСС.Тя се чувства сравнително добре, получава подходящо лечение и скоро също ще бъде изписана, увериха московските медици.", "date": "2020.01.26", "title": "Болните китайци в Москва не са заразени с коронавирус"}
{"url": "http://www.cross.bg/haskovo-veroyatno-pokazva-1623707.html", "text": "/КРОСС/ Автоморгата в Хасково, която вчера горя, вероятно е работила незаконно.Обектът е регистриран като пункт за изкупуване на цветни и черни метали, но въпреки това са се продавали и части, показва разследването до момента, предава Би Ти Ви.При пожара изгоряха над 100 бракувани автомобили, а канонадата от взривове от газовите им уредби отекна в целия град.Инцидентът се разследва от Районната прокуратура в Хасково.Пожаро-техническата експертиза ще покаже как е възникнал, но първоначалният оглед показва, че вероятно искрата е тръгнала при разфасоване с оксижен на части от автомобили за продажба.В момента на пожара на обекта е имало работници и клиенти.", "date": "2020.01.26", "title": "Автоморгата в Хасково, която вчера горя, вероятно е работила незаконно"}
{"url": "http://www.cross.bg/parizh-otmenyat-kitaiiskata-1623709.html", "text": "/КРОСС/ Китайските организации, базирани в Париж, са решили да отменят традиционния си парад по случай китайската Нова година, съобщи кметицата на Париж Ан Идалго.Срещнах се с представители на китайската общност в Париж. Те са много разтревожени ,обезпокоени са от епидемията от новия вирус, не са в настроение да празнуват и решиха да отменят парада, който трябваше да се състои днес следобед на Площада на републиката, обясни Идалго по радио \"Европа 1\", предаде Ройтерс.Кметът на Бордо, Югозападна Франция, също съобщи, че се отменят празненствата по случай китайската Нова година, за да се предотврати възможността от предаване на заразата и от съчувствие към близките на жертвите на болестта в Китай.Във Франция от новия коронавирус, причиняващ пневмония, са се разболели трима души и тримата са китайски граждани. Двама са настанени в болница в Париж, един - в Бордо.", "date": "2020.01.26", "title": "Във Франция отменят тържества за китайската Нова година"}
{"url": "http://www.cross.bg/koronavirys-zarazeni-kitaii-1623708.html", "text": "/КРОСС/ Папа Франциск се моли за хората, заразени с новия коронавирус, както и за успех в усилията на властите да се справят със заразата, предаде РИА Новости.\"Моля се за хора, които са се разболели вследствие на вируса в Китай. Господи, приеми в мир починалите, успокой семействата на загиналите и помогни на китайските власти в борбата им със заразата\", заяви Главата на Римокатолическата църква в неделната си проповед пред вярващите, събрали се на площад \"Свети Петър\" във Ватикана.Още на 31 декември 2019 г. китайските власти информираха Световната здравна организация за наличието на огнище на неизвестен до момента вирус в град Ухан, намиращ се в централната част на страната. Впоследствие експертите установиха причинителя на заболяването - коронавирус 2019-nCoV.Извън случаите на заболели в Китай, вече има заразени в Хонконг, Макао, Тайван, Тайланд, Япония, Южна Корея, САЩ, Канада, Виетнам, Сингапур, Непал, Франция, Австралия и Малайзия.Според последните официални данни заразените в Китай вече са 1975, а починали са 56 души. ", "date": "2020.01.26", "title": "Папа Франциск се моли за хората, заразени с новия коронавирус"}
{"url": "http://www.cross.bg/chovek-predava-epidemiyata-1623711.html", "text": "/КРОСС/ Възможността на новия коронавирус 2019-nCoV да се предава от човек на човек се е увеличила, в резултат на което епидемиологичната ситуация е преминала в нов, по-сложен етап. Това съобщи на специална пресконференция ръководителят на Държавния комитет по въпросите на здравеопазването на Китайската народна република Ма Сяоуей, цитиран от TACC.„Вирусът се предаваше на хора от дивата природа и започна да се адаптира към съществуването в човешкото тяло, след което премина към етапа, когато започна да се предава от човек на човек“, каза той. „Изглежда, че способността на вируса да се предава от човек на човек се е увеличила. Експертите смятат, че епидемията е преминала в сравнително сериозен и сложен стадий“, каза ръководителят на ведомството.Китайските епидемиолози и вирусолози все още не са успели да установят източника на новия коронавирус от тип 2019-nCoV и неговата способност да мутира. Това съобщи на пресконференция в Пекин Ли Бин, заместник-ръководител на Държавния комитет по здравеопазване на Китай.„Доколкото знаем в момента, това е напълно ново заболяване. Знанията на човечеството за него все още са ограничени. Все още не е ясна възможността за мутирането на това заболяване“, каза той.„Все още нямаме пълни данни за развитието на епидемиологичната ситуация. Въз основа на развитието на епидемията можем непрекъснато да коригираме политиките си, да подобряваме мерките и да въвеждаме различни видове превантивни и контролни мерки“, подчерта заместник-ръководителят на Държавния комитет.Една от ключовите разлики между новия тип коронавирус 2019-nCoV е способността му да се предава от човек на човек още през инкубационния период. Броят на заразените в близко бъдеще може да се увеличи, каза Ма Сяоуей, отговаряйки на въпрос на кореспондент на ТАСС.„Инкубационният период на нов тип коронавирус е около 10 дни. В най-краткия случай това е един ден, в най-дългия – 14 дни. По време на инкубационния период той вече може да бъде предаден на други хора, което по същество го отличава от SARS (Тежък остър респираторен синдром (ТОРС)-ТАСС)“, каза той. „Темпът на развитие на епидемията се ускорява. Що се отнася до настоящия момент, страхувам се, че епидемията ще продължи за известен период от време, на следващ етап броят на болните може да нарасне“, добави ръководителят на Комитета.Коронавирусът е открит вече и в Австралия, Виетнам, Република Корея, Малайзия, Непал, Сингапур, САЩ, Тайланд, Франция и Япония. Световната здравна организация (СЗО) призна огнището като национално извънредно положение за Китай, но засега се въздържа от обявяване на извънредно положение в световен мащаб. ", "date": "2020.01.26", "title": "Китайски учени: Новият вирус вече се предава по-лесно от човек на човек"}
{"url": "http://www.cross.bg/botevgrad-interes-kmeta-1623710.html", "text": "/КРОСС/ Гражданите на Ботевград протестират в подкрепа на кмета на града Иван Гавалюгов. Поводът за недоволството е, че има възможност кметът на Ботевград да бъде отстранен. Първоначално беше установен конфликт на интереси, но след това Общинската избирателна комисия отказа да отстрани кмета. Последна обжалване в 7-дневен срок, при което беше установено, че наистина такъв конфлит на интереси има.\"Няма да го дадем\", заявиха протестиращите.\"Конфронтацията е, защото аз съм избран за кмет, за да защитавам обществения интерес и когато този интерес е силно засегнат от частния интерес, един кмет е ясно каква позиция трябва да вземе\", каза Иван Гавалюгов пред протестиращите.Те заявиха, че ще блокират и магистрала \"Хемус\". Възможни са и протести в София.", "date": "2020.01.26", "title": "Ботевград на протест, иска си кмета"}
{"url": "http://www.cross.bg/izpulnitel-izbor-bloka-1623712.html", "text": "/КРОСС/ Жителите на 4 блока в столичия квартал \"Младост\" излязоха на протест. Недоволството им е заради забавяне в санирането на блоковете.Още през 2015 г. хората кандидатстват за безплатно саниране, получават одобрение и от миналата година процедурата се води \"стартирана\". Преди да се стигне до избор на фирма изпълнител обаче, процесът започва да буксува.Според протестиращите проблемът се оказва не само на блок 451, но и на още 6 блока. \"Ние страдаме от една и съща болет - безхаберието на районната администрация, ръководена от кмета. Цялата процедура буксува вече 4 години. Ние чакаме избор на изпълнител. Обявена е обществена поръчка, има над 35 фирми, които са се явили на тази обществена поръчка. За съжаление избор на изпълнител не се случва. Липсвали подписи, защо - ние нямаме информация. Очевидно е, че има проблеми в районната администрация, очевидно е, че кметът е човекът, който е овластен да решава тези проблеми, затова кметът е поканен и днес\", заявиха недоволните.", "date": "2020.01.26", "title": "Няколко блока в \"Младост\" на протест заради забавяне на безплатно саниране"}
{"url": "http://www.cross.bg/tochki-dzheiims-maloyn-1623713.html", "text": "/КРОСС/ Леброн Джеймс излезе на трето място в листата на най-добрите реализатори в историята на Националната басетболна асоциация.Джеймс наниза 29 точки при загубата на Лос Анджелис Лейкърс от домакина Филаделфия с 91:108, като с общо 33655 точки в кариерата си той изпревари с 12 точки легендата на Лейкърс Кобе Брайънт.Лидер е Карим Абдул-Джабар с 38387 точки, а на второ място е Карл Малоун с 36928 точки.1. Карим Абдул-Джабар – 38387 точки2. Карл Малоун  – 369283. ЛеБрон Джеймс  – 336554. Кобе Брайънт  – 336435. Майкъл Джордън  – 322926. Дирк Новицки  – 315607. Уилт Чембърлейн  – 314198. Шакийл О’Нийл  – 285969. Моузес Малоун  – 2740910. Елвин Хейс  – 27313", "date": "2020.01.26", "title": "Леброн Джеймс излезе трети при реализаторите в историята на НБА"}
{"url": "http://www.cross.bg/vigenin-takiva-komentiram-1623687.html", "text": "/КРОСС/ \"Обявените публично основания за изгонване на двамата руски дипломати звучат почти комично. Но понеже нямам цялата информация, няма да коментирам факта сам по себе си; по принцип това е краен ход, но не е недопустим, стига да има достатъчно сериозни доказателства, засега не сме видели такива. Проява на лош вкус е да информираш първо медиите, а после засегнатото посолство, но и това няма да коментирам - толкова си могат нашите.\" С тези думи депутатът от БСП и зам.-председател на парламента Кристиан Вигенин коментира случая с изгонените руски дипломати, заподозрени в шпионаж.Посланиците на САЩ, Великобритания и Канада са приветствали тази стъпка на МВнР. Мисля, че е редно министър Захариева да покани тези посланици един по един във Външно и да им разясни, че такива приветствия биха могли да се разглеждат като намеса едновременно и във вътрешната, и във външната ни политика, категоричен е Вигенин.Според него в противен случай се създава впечатление, че сме някакъв подизпълнител, който очаква одобрение за свършената работа. Но дори и така да е, този факт трябва елегантно да се прикрива, не е умно изрично да се подчертава, казва още бившият външен министър.\"Преди години ми се наложи да водя подобни разговори с посланиците на Франция и Германия, които (както стана ясно след време - без санкция от министрите си), решиха да подкрепят протести срещу законно избраното правителство на страна-член на ЕС. Мисля, че ме разбраха. Все пак достойнството и суверенитетът трябва да се отстояват във всички посоки, за да бъдем уважавани като народ и държава. А публично одобрение или неодобрение за действията си властта може и трябва да очаква единствено от българските граждани\", обобщава Вигенин.", "date": "2020.01.26", "title": "Вигенин: Проява на лош вкус е да информираш първо медии, а после засегнатото посолоство"}
{"url": "http://www.cross.bg/vuzdyha-gradove-zhitelite-1623688.html", "text": "/КРОСС/ Все повече жители на големи градове и особено столичани, се въоръжават с филтри за пречистване на въздуха в домовете си или пътуват до работните си места с маски на лице. Всичко това е заради опасението за собственото здраве и това на близките. Докато текат дискусии, които понякога водят до промени и в законодателната уредба, интерес представляват оценките на гражданите.АФИС зададе на гражданите два въпроса -  каква е оценката за чистотата на въздуха, както и кои мерки биха допринесли най-вече за намаляване на замърсения въздух. Подобно изследване АФИС направи преди две години. Изненадващо или не – в началото на 2020 година по-малко хора в сравнение с януари 2018 г. смятат, че замърсяването на въздуха се засилва в тяхното населено място. Към момента това са почти 29%, а преди две години тази оценка е споделяна от 36% от всички анкетирани. Повече от половината запитани (58%) заявяват, че качеството на въздуха не се е променило напоследък (срещу 52% през 2018г). Усещането за по-чист въздух е споделено от едва 13 на сто – за сравнение преди две години същият отговор е посочен от 11,5%. Следва да направим и уговорката, че отчасти този отговор зависи и от моментното качество на въздуха по време на теренната част на двете изследвания.Като че ли, ако става въпрос за замърсяване на въздуха, то или относително е намаляло, или поне няма засилване на усещането за този проблем в полето на общественото мнение, сиреч – хората свикват...Същността на проблема обаче личи, ако пресечем тези данни с типа населено място (1). Градските жители много по-често признават, че въздухът е мръсен, в сравнение с живеещите по селата – съотношението е повече от 4 към 1. Също така обаче става ясно, че в София, и преди всичко в областните центрове, оценката е коренно различна в сравнение, не само със селата, но и с малките градчета. На едно ниво обяснението е просто – в големите градове и в столицата е налична концентрация на население и икономика с всички логични последствия (повече автомобили, производство, уреди за отопление и т. н.). В същото време обаче се вижда, че живеещите в областните градове изказват дори по-критични оценки от софиянци. Докато мнението в столицата е относително разделено и могат да се отчетат и положителни оценки (всеки трети столичанин е на мнение, че замърсяването става по-слабо през последните години), то в големите населени места ситуацията е различна – замърсяването на въздуха или става по-силно, или остава същото. Съвсем логично, оценката за все по-мръсен въздух е далеч по-занижена сред живеещите в малките градове (15,5%) и селата (8,6%). Данните показват нещо на пръв поглед странно. Доколкото почти целият дебат за честотата на въздуха беше изнесен на софийски тепих (със значително по-малко новини за Русе, Варна и още няколко други областни града), усещането за замърсяване сред живеещите на тези места е по-силно. Реципрочно, оценката за подобряване на качеството на въздуха е по-често срещана сред столичани (всеки трети софиянец), за разлика от жителите на областните градове (един на всеки 14, или близо 7%). От проучването става ясно, че не само жителите на столицата са притеснени от въздуха, който дишат. Това на първо място са хората от областните градове (2) – т.е., за 47 на сто от тази група замърсяването се засилва през последните години. Нещо повече – сравнението с 2018 година разкрива, че към онзи момент столичани са били значително по-критични към състоянието на въздуха, който дишат (за близо 48% замърсяването се е засилвало, а същото е намалявало едва за 6%). При всички положения, преобладаващата оценка на градското население сочи: по-лош за дишане въздух, или такъв, който не се подобрява. Последен акцент, относно този индикатор: анализът открива интересна корелация между оценката за чистотата на въздуха и отношението към глобалните климатични промени. Гражданите, които са по-критични към качеството на въздуха, в по-голяма степен споделят, че климатичните промени са основна заплаха за бъдещето на България. Обратното – твърдящите, че въздухът става по-чист, смятат, че глобалният климат няма да окаже влияние в България. Имайки предвид тази обща относително скептична оценка, остава да проверим и кои мерки за по-чист въздух се нравят на българските граждани, и кои са по-скоро непопулярни. И в двете изследвания (от 2018 и 2020) зададохме един и същи въпрос и като цяло натрупванията при отговорите не се отличават значително. Явно в това отношение наблюдаваме устойчива нагласа. На първо място, най-популярна мярка за намаляване на мръсния въздух е по-достъпната цена на електроенергията (31%). Следват по-малкият брой автомобили и спирането на дима и отровните газове от индустриалното производство (и двете с над 17% натрупване). За малко над 14% от анкетираните решението се крие в достъпа до газ за домашно отопление. Общото процентно разпределение отрежда достъпния обществен транспорт и централната топлофикация в долната част на тази скала, съответно с 8,5 и 6,9 процента. Малко над 4% се обединяват около други мерки.", "date": "2020.01.26", "title": "АФИС: Близо 30% от пълнолетните граждани смятат, че въздухът в България става все по-мръсен"}
{"url": "http://www.cross.bg/verizhna-katastrofa-zatvori-am-maritza-obnovena-1623686.html", "text": "/КРОСС/ Движението по АМ „Марица“ беше спряно временно заради верижна катастрофа, станала при отбивката за Свиленград в посока Турция. Причината за удара между тир и няколко леки коли е гъстата мъгла в района. В първата кола са пътували петима души, сред които и две деца. Всички те са откарани в болница, по първоначална информация - без опасност за живота.След като полицията е отбила движението, друг автомобил не е успял да премине отстрани на тира и също се е ударил в него.До възстановяването на движението леките коли се пропускат през Свиленград по стария път за граничния пункт. За да се избегне усложняване на обстановката, пътуващите в тази посока по АМ „Тракия“ товарни автомобили се отбиват още при Пловдив и Стара Загора.Полицията апелира към водачите да шофират с повишено внимание и с по-ниска скорост и да спазват по-голяма дистанция.", "date": "2020.01.26", "title": "Верижна катастрофа затвори АМ \"Марица\" (Обновена)"}
{"url": "http://www.cross.bg/detzata-roditelite-roditelite-1623689.html", "text": "/КРОСС/ Родителите на успешните малчугани... Децата играят на открито по-малко от когато и да било, което води до по-ниски нива на когнитивно, физическо, емоционално, социално и двигателно обучение, а то играе голяма роля в здравословната настройка на подрастващите. Скорошно проучване показва, че играта навън повишава увереността на децата, а всички сме наясно с връзката между увереността и успеха.  Това означава, че успешните родители работят заедно с децата си за преодоляване на семейните проблеми. Последните проучвания показват, че когато става дума за справяне с неблагоприятните обстоятелства, разговарянето с децата и изясняването на ситуациите помага за тяхното рационално мислене и последващ успех.  Според Алисън Гопник, професор по психология и доцент по философия в Калифорнийския университет в Бъркли, тийнейджърите непрекъснато са предизвиквани да поемат рискове. За да могат да рискуват и да изпитат последствията от своите решения, трябва да се чувстват сигурни, че родителите им ги подкрепят и обичат безусловно. А когато проявяват смелост и постоянност в начинанията си, трудно могат да останат незабелязани.", "date": "2020.01.26", "title": "Родителите на успешните деца правят точно тези 3 неща"}
{"url": "http://www.cross.bg/zabolyavaniya-mihaiilova-koronavirysut-1623690.html", "text": "/КРОСС/ \"Рискът коронавирусът да стигне България е нулев\", заяви началникът на Втора Клиника по инфекциозни заболявания във ВМА доц. Райничка Михайлова пред БНТ. Тя обаче подчерта, че хората, на които им предстои пътуване трябва да се информират и да вземат необходимите мерки.По думите й, коронавирусът е по-лека инфекция от грипът, който взе жертви през 2002 г. При сегашната епидемия, болестта се разпространявала по-бързо, но смъртността е по-ниска.\"Коронавирусите са познати още от 1930 г., но основно от ветеринарите, защото причиняват доста заболявания при животните, включително нашите кучета и котки боледуват от коронавируси\", обясни проф. Михайлова.По-късно вече са познати и при човека, но са причинявали много леки заболявания при хората, затова не са били интересза медицината до 2002 г., когато избухва епидемия от ТОРС, известен като SARS, и се установява, че той се причинява от коронавирус. Тогава за периода 2002-2003 г. заболяват 8 000 души.Тя обясни,че коронавирусите \"прескачат междувидовата бариера\", а причинителят на сегашния вирус все още не е ясен.", "date": "2020.01.26", "title": "Доц. Райничка Михайлова: Рискът коронавирусът да стигне България е нулев"}
{"url": "http://www.cross.bg/teatur-otlaga-nikola-1623691.html", "text": "/КРОСС/ Поради обявената грипна епидемия благоевградският театър „Никола Вапцаров“ отлага 3 представления.", "date": "2020.01.26", "title": "Благоевградският театър отлага представления заради грипа"}
{"url": "http://www.cross.bg/tzena-nikolov-poveche-1623693.html", "text": "/КРОСС/ Малките населени места в България са в най-неблагоприятно отношение що се отнася до цените на храните. Там хората, макар и по-бедни, плащат повече пари за хранителни стоки, които са по-евтини в по-големите градове. Това се дължи най-вече на съществуването на конкуренция, а също и до по-добре организираните и по-улеснени доставки.„Когато един търговец реализира големи обороти и продава много от дадена стока, той може да си позволи да формира по-малка надценка, което се отразява на крайната цена. Тя остава ниска и обратното. Когато даден търговец, особено в малко населено място, няма как да има голям оборот, нормално е неговата надценка да бъде по-висока”, посочи пред Нова телевизия председателят на Асоциация „Активни потребители” Богомил Николов.Освен слабата конкуренция в малкото населено място, другата причина за разликата в цените е логистиката. „Същата разлика може да се види и на по-голямо, държавно ниво. Много белгийци, например, ходят в Германия, за да пазаруват. Там цените на едни и същи продукти, в един и същи вериги супермаркети са по-ниски заради това, че Германия е по-голяма държава”, добавя Николов.Според Комисията по стоковите борси и тържищата в Благоевград плащат най-висока средна цена за основни стоки като ориз – 2,40 лв. и сирене – 7,43 лв. Захарта, оказва се, е най-скъпа в Бургас, а най-евтина - в Пловдив. Разликата в цената на кашкавала между Хасково, където е най-скъп, и Силистра, където е най-евтин - е повече от 3 лева.Когато попаднем на по-ниски цени в по-малкото населено място, експертите предупреждават, че също трябва да имаме едно наум. „Понякога ниски цени могат да се постигат чрез компромис в качеството. Тоест, слагате повече вода в колбасите или слагате палмова мазнина в сиренето. Не може да очакваме, че сирене от 5 лева, ще има същото качество. Минималната цена, която отговоря на продукт с дефиницията за сирене, е около 8-9 лева. Но все още има много такива практики, при които стратегията на производителя е да приложи нереално ниска цена и съответно много хора се хващат на този трик”, обясни Николов.Въпреки това много от потребителите предпочитат да останат на пазар в малкия си град. Защото към сметката добавят и горивото за път.Избора си, обобщават експертите, всеки потребител трябва да формира сам. С ясното съзнание, че качеството винаги има цена. ", "date": "2020.01.26", "title": "Най-бедните у нас ядат за най-много пари "}
{"url": "http://www.cross.bg/vinoto-ilindentzi-vino-1623692.html", "text": "/КРОСС/ По дълголетна традиция в първата събота на февруари, под красивите снежни и мраморни върхове на Пирин – в село Илинденци се провежда Празникът на боговете на виното, който обединява по уникален начин традиция и история, легенди и предания с хилядолетна давност, но и с преклонение пред даровете на земята.По дълголетна традиция в първата събота на февруари, под красивите снежни и мраморни върхове на Пирин – в село Илинденци се провежда Празникът на боговете на виното, който обединява по уникален начин традиция и история, легенди и предания с хилядолетна давност, но и с преклонение пред даровете на земята.Гостите от страната и чужбина се посрещат с топла питка и глътка от божествения местен еликсир. Отслужва се тържествен водосвет за богата реколта. После пристигат древните божества на виното – тракийският ЗАГРЕЙ, фригийският – САБАЗИЙ, гръцкият – ДИОНИС, римският –  БАКХУС и христянският светец – Свети ТРИФОН, придружени от шумна свита. С тях върви и мома Кераца, кръстена на прочутата керацуда – уникално вино от най-стария запазен сорт бяло грозде в България, което се отглежда единствено в района. Белият сорт грозде, който е сред най-древните, носи славата на Струмяни по цял свят. Близо 3000 декара са засадените лозови масиви в района, като от тях стотици са с „Керацуда“. Тя е всепризнатата царица на вината (б.а.- в превод от гръцки кераца означава господарка).Божествата изпълняват тракийския обред „Розалии”, съхранен отпреди 4 хиляди години. В основата на ритуала са виното и огънят, и  тяхната пречистваща сила. Големият и висок пламък предвещава плодородна година за винопроизводителите на Илинденци и общината. Боговете зарязват ритуално лозята, а след тях – кметът на община Струмяни, кметът на с. Илинденци и гости.След това празникът се пренася на площада, където се организира дегустация на вина от лицензирани дегустатори и се провежда тържествената церемония по обявяване на победителите в конкурса за най-добри вина от последната реколта и коронясване на Цар на лозята, на когото се полага венец от лозови клонки и гроздове, като се намята и с царски плащ. Конкурсът е за най-добро червено вино, за най-добро бяло вино, за най-добро гостуващо бяло вино и за най-доброто гостуващо червено вино.Градусите на настроението се вдигат не само от специално приготвените бъчви от организаторите, където всички гости имат възможност безплатно да дегустират божествената напитка на Илинденци, но и от богата концертна програма и народните танци на големия площад.„Празникът на боговете на виното предава от поколение на поколение простите и вечни истини за виното, хляба и приятелството. Затова е толкова истински”. Виното е магия, събрана във вълшебните бъчви и разнася славата на Илинденци далеч, извън пределите на България. „А всеки, който е опитал от нашата керацуда възкликва „ТОВА Е ПИТИЕТО НА БОГОВЕТЕ” – казват местните и добавят. Запазва трапчивия й вкус завинаги, както Дионис помни Кераца – красивата девойка, живяла в древна Елада, която носела със себе си винаги бяло и сладко грозде…“Празникът на боговете на виното започва в 10,30 часа, лозята ще бъдат зарязани в местността Масовец. После шествието начело с Боговете на виното се пренася на площада в с.Илинденци, където ще бъде коронясан Царят на виното. \"   ", "date": "2020.01.26", "title": "На 1 февруари Боговете на виното ще зарежат отново лозята в Илинденци"}
{"url": "http://www.cross.bg/bapzg-nastoyavat-profesiyata-1623696.html", "text": "/КРОСС/ За извънреден конгрес на БАПЗГ (Българската асоциация на професионалистите по здравни грижи) настояват фелшерите от цяла България. Те обявиха провелия се на 11 януари в столицата -Пети конгрес на Асоциацията за нелегитимен и обвиняват ръководството в лицето на председателя Милка Василева, че техни представители нито са били уведомени, нито са били поканени, нито са присъствали на провеждането му. Това стана ясно на провелата се през уикенда в хотел Верея в Стара Загора Национална работна среща на  членовете на Сдружението на Фелдшерите/Лекарските асистенти в България (СМФБМБ). Председателят на организацията Александър Александров обяви още, че ще сезира ДАНС и прокуратурата за финансови нарушения в БАПЗГ и ще настоява за подробен отчет как и за какво са били харчени средствата от членски внос. Асоциацията съществува повече от 15 години , а членската й маса наброява над 50 хиляди практикуващи медицински специалисти в цялата страна.  Говорим за милиони левове, подчерта Александров.Ръководството на СМФБМБ обясни още, че председателят на БАПЗГ Милка Василева официално е била поканена на срещата в Стара Загора, за да отговори на многобройните въпроси на фелдшерите. Тя обаче е отказала да присъства и е оторизирала медицинската сестра Ваня Георгиева, която е регионален координатор за Стара Загора на БАПЗГ.   За съжаление госпожа Георгиева не отговори конкретно на нито един от въпросите, свързани с дейността и отчетността на БАПЗГ.Фелдшерите настояват, че не без участието на БАПЗГ, професията им е била силно обезличена и неглижирана, макар че по европейските стандарти, които страната ни е приела,  професията „фелдшер\" се приравнява на „лекарски асистент\".Съсловният конфликт тлее от години, тъй като основната част от БАПЗГ, вкл. и председателят Милка Василева,  са медицински сестри, които се грижат единствено за собствените си професионални и финансови интереси, настояват от фелшерското съсловие. Фелдшерите протестират, че членуват в БАПЗГ принудително по силата на Закона за съсловните организации и плащат членски внос, който буквално се удържа от заплатите им, без да го желаят. Фелдшери са правили многократни опити да напуснат организацията, но на практика това ги лишава от правото им да практикуват професията си. За абсурдния казус свидетелстват стотици фелдшери, част от които разказаха в Стара Загора как Регионалните здравни инспекции (РЗИ)  по места, ги заплашват със загуба на правоспособност и уволнения, в случай че напуснат структурите на БАПЗГ. А де факто фелдшерите са гръбнака на структурите на Спешна помощ в цялата страна и покриват нуждите от здравни грижи по селата и в малките населени места.Това „извиване на ръце\" продължава с години, протестират фелдшерите и настояват за промяна на законодателството и обособяването им в самостоятелна легитимна структура, която да защитава интересите на професията, да се грижи за професионалното им развитие, да осигурява адекватно обучение и реализация. Нуждите на професията фелдшер не са защитени от БАПЗГ, настояват фелдшерите. Срещата в Стара Загора приключи с решението за обща декларация, която да бъде внесена до БАПЗГ с настояването за нов конгрес.ПРЕДИСТОРИЯПо Закона за съсловните организации всички медицински специалисти задължително членуват в БАПЗГ. В това число влизат медицински сестри, акушерки, рехабилитатори, клинични и др. лаборанти, физиотерапевти, фелдшери, зъботехници, помощник-фармацевти. Въпреки различието в професионалните им проблеми, те са обединени под една „шапка\". Отказът им от членство в БАПЗГ води до отнемане на професионалните им права и ги лишава от правото да практикуват професията си. През 2018 година при тогавашната шефка на Здравната комисия в НС Даниела Дариткова беше внесена подписка, подкрепена от повече от 1500 фелшери, с които се настояваше за отделяне на фелшерите в самостоятелна организация. И до днес отговор на това искане НЯМА. През последните 10 години са правени много опити за промяна на статуквото и корекции в Закона за съсловните организации. За съжаление - без успех. ", "date": "2020.01.26", "title": "Фелдшери настояват ДАНС и прокуратурата да влязат  в БАПЗГ"}
{"url": "http://www.cross.bg/subranie-tzveta-tyrtziya-1623676.html", "text": "/КРОСС/ ", "date": "2020.01.26", "title": "Цвета Караянчева изпрати съболезнователен адрес до председателя на Великото народно събрание на Турция "}
{"url": "http://www.cross.bg/raiioni-ponedelnik-gradysa-1623677.html", "text": "/КРОСС/ В неделя облачността ще бъде значителна, предимно средна и висока, през деня все още без валежи. Минималните температури ще бъдат от около нула до 4 градуса, а дневните ще останат високи за януари - от 8 до 12 градуса.През нощта в неделя срещу понеделник, под влияние на преминаващ през Гърция циклон и у нас ще завали дъжд - отначало над западните и южни райони. През деня в понеделник ще бъде облачно, с превалявания от дъжд, по-значителни над южните и югоизточни райони. Минималните температури в понеделник ще бъдат от около нула градуса на запад до 5-6 в югоизточните райони. Максималните стойности ще бъдат от 3 градуса на запад до 10-11 в Източна България.Относно количеството на очакваните валежи по процеса в понеделник. Много - до 50-70 литра на квадратен метър само за 24 часа, ще вали западно от нас - по Адриатика, южно от нас - в части на Гърция и югоизточно - в някои западни райони на Турция. Съществените валежи пак ще ни заобиколят. В по-голямата част на страната ни, до края на процеса с преваляванията - до понеделник вечер, количествата няма да бъдат големи.В Северозападна България, западните райони, включително Софийско и Пернишко, валежите ще са в рамките само на няколко литра на квадратен метър - от 1 до 3-4. В централната част на Северна България почти няма да вали. По-значителни количества ще има по южната ни граница и планините там - до около десетина литра на квадратен метър, а най-много ще вали в Бургаско и Странджа, до 20-25 литра на квадратен метър. Валежите ще бъдат от дъжд и само по високите части на планините ще вали сняг.", "date": "2020.01.26", "title": "Дългоочаквани валежи започват в понеделник"}
{"url": "http://www.cross.bg/vota-stanishev-nedoverie-1623723.html", "text": "/КРОСС/ Лидерът на Партията на европейските социалисти (ПЕС) Сергей Станишев не очаква успех на вота на недоверие на правителството, който БСП иска с мотива „провал на управлението в сектора „Околна среда и води“.Според Станишев критиките от различни посоки към управлението на страната не означават мнозинство в подкрепа на вота.„Ако погледнем математическия сбор на тези политически сили, които се обявяват за критични и опозиционни в своето поведение, би трябвало да мине. Но реалността в българския парламент и в нашия политически живот е доста по-различна“, каза Станишев в предаването „Неделя 150“ на програма „Хоризонт“.Той критикува остро ръководството на БСП, което според него е пропуснало шансовете да спечели европейските и местните избори миналата година.„Мисля, че това е общественото мнение в преобладаваща си част. Мисля, че близо две трети от българите смятат, че проблемът не е в природата, в малкото валежи през миналата година. Защото не е имало специфична голяма суша, за която всички да са наясно. Проблемът е управленски. И затова вота на недоверие от страна на опозицията е естествено политическо поведение. Бих казал дори, че ако опозицията не беше поискала вот, нямаше да бъде на мястото си, да изпълнява тази обществена функция, с която е натоварена“, каза Станишев.„Това е въпрос, над който ние в БСП трябва да се замислим много сериозно. Очевидно е, че хората ги вълнува, и съвсем естествено, най-вече от това да се реши проблемът. Но един парламентарен вот е и възможност да се поставят по-принципно въпросите“, посочи още лидерът на ПЕС.", "date": "2020.01.26", "title": "Станишев не очаква успех на вота на недоверие срещу правителството"}
{"url": "http://www.cross.bg/libiya-sreshtata-strani-1623720.html", "text": "/КРОСС/ Няколко страни са нарушили оръжейното ембарго, което приеха да поддържат на срещата за Либия в германската столица Берлин на 19 януари, заяви ООН, цитирана от Ройтерс.На срещата големите сили, подкрепящи двата лагера, борещи се за контрол над либийската столица Триполи, приеха да окажат натиск върху страните за прекратяване на огъня и спазване на наложеното от ООН ембарго върху доставките на оръжие.„През последните десет дни множество товарни и други полети кацнаха на либийски летища в източната и западната част на страната, осигурявайки на страните усъвършенствани оръжия, бронирани машини, съветници и бойци“, се казва в изявление на Мисията на ООН за подкрепа на Либия. Мисията осъжда продължаващите нарушения, които рискуват да доведат до нови сблъсъци.Според изявлението нарушенията са извършени от страни, присъствали на конференцията в Берлин, но те не се назовават поименно.", "date": "2020.01.26", "title": "ООН: Няколко страни са нарушили оръжейното ембарго, прието на срещата за Либия"}
{"url": "http://www.cross.bg/migranti-migrantite-tyrtziya-1623717.html", "text": "/КРОСС/ Гръцкото правителство се опитва да овладее недоволството срещу мигрантите. Жителите на Егейските острови отново заплашват със стачки. Вече връщат нелегални мигранти обратно в Турция.Министърът на новосъздаденото министерство по миграцията провежда обиколка по гръцките острови, за да овладее недоволството на местните жители от присъствието на хиляди мигранти там. Министър Панайотис Митаракис заяви от остров Кос, че се прекратява продължителното задържане на мигрантите.В процес на реализация е правителствена програма за създаване само на затворени и добре охранявани лагери, където нелегалните мигранти и тези, които нямат право на бежански статут в рамките на месец ще се връщат в Турция.„Няма да оставим за постоянни нито мигранти, нито бежанци на егейските острови“ ,заяви гръцкия министър.Жителите на гръцките острови в Егейско море, които проведоха двудневна масова стачка срещу присъствието на мигрантите и високата престъпност, съобщават, че са в готовност за нови продължителни протести.Сухопътната граница с Турция също е активен маршрут за навлизане на нелегални мигранти. Увеличиха с 400 души охраната на границата.Говорителят на правителството Стелиос Пецас направи категорично изявление, че „Гърция вече не е гостоприемна за нелегални мигранти“.В същото време полицията масово проверява мигрантите в страната за разрешителни за пребиваване. Ежедневно арестуват стотици без право на престой и ги връщат в Турция.", "date": "2020.01.26", "title": "Гърция се опитва да тушира недоволството срещу мигрантите"}
{"url": "http://www.cross.bg/dzhonsun-vreme-hezultaiin-1623718.html", "text": "/КРОСС/ Британският премиер Борис Джонсън заяви, че Обединеното кралство ще се превърне в „глобален новатор и пример за останалите страни след Брекзит“ и че гледа с оптимизъм напред.Премиерът направи този коментар в рамките на оповестените от правителството планове да се отбележи денят на Брекзит – петък 31 януари, когато в 23,00 часа местно време Обединеното кралство официално напуска ЕС близо четири години след проведения референдум за Брекзит.„Без значение как сте гласували през 2016 година сега е време да погледнем напред с увереност каква глобална страна-новатор ще станем през следващото десетилетие и ще излекуваме разделенията от миналото“, изтъкна Борис Джонсън.Той допълни, че ще празнува на 31 януари и призова всички да сторят това.Бившият вицепремиер и политик ветеран Майкъл Хезълтайн, както и много други политици обаче обвиниха Джонсън, че се опитва да „натрие носа“ на искащите оставане в ЕС с плановете за празненства.Хезълтайн пише в днешния брой на „Обзървър“, че такива шумни тържества рискуват дори да изострят националните различия по време на все още твърде голяма чувствителност по въпроса за излизане от Европа.„Брекзит е въпросът, причинил най-голямо разделение в модерната история. Тези от нас, които се бориха за оставане в ЕС го правиха искрено в интерес на страната и следващите поколения, които според нас трябва да имат влияние в сърцето на Европа“, отбелязва Хезълтайн.", "date": "2020.01.26", "title": "Критикуват Борис Джонсън, че ще празнува Брекзит"}
{"url": "http://www.cross.bg/kitaii-kinosalonite-zaradi-1623678.html", "text": "/КРОСС/ Премиерата на заглавието в киносалоните трябваше да бъде днес и се очакваше това да бъде блокбастърът на годината. За да стане ясно колко голям е подаръкът, „Холивуд Рипотър“ прави сравнение – това е все едно „Дисни+“ да пусне безплатно в стрийминг канал „Отмъстителите“, преди да го покаже по киносалоните.Първите два филма от франчайза „Изгубени в…“ бяха излъчени през 2012-а и 2015 г. и събраха общо над 400 млн. долара, при това по време, когато боксофисът в Китай е бил доста по-малък.Комедията „Изгубени в Русия“ разказва за пътешествието на властна майка и порасналия ѝ син в чуждата страна.Всички кина в Китай са затворени заради епидемията от коронавирус, при това точно в месеца, когато заради новогодишните празници почти всички са в отпуск. Точно в този период в киносалоните е трудно да се намери свободно място. Очакваше се филмът да спечели близо 350 млн. долара от показа си в кината.Интересен факт е, че жестът на „Huanxi Media“ напомня сюжета на антиутопията на Николас Димитров „Дилър на реалности“ . В книгата един близкоизточен диктатор подарява на цялото население дигитално безплатно еротично изживяване със световен супермодел в опит да получи признателност от избирателите.Всъщност зад инициативата на „Huanxi Media“ стои интернет централата „ByteDance“, която е собственик на хитовата сред младите хора в цял свят социална мрежа „TikTok“.", "date": "2020.01.26", "title": "Безплатна премиера на суперхитова комедия в Китай заради коронавируса"}
{"url": "http://www.cross.bg/pobeda-dzhokovich-iya-1623680.html", "text": "/КРОСС/ Защитаващият титлата си Новак Джокович стигна 11-ия си четвъртфинал на Australian Open след убедителна победа с 6:3, 6:4, 6:4 над аржентинеца Диего Шварцман.Седемкратният шампион бе разочарован от представянето си в първия сет, но постигна пробив над 14-ия в света в осмия гейм..Шварцман се върна в играта в хода на втория сет, когато достигна пробив след изоставане от 0:3, но бързо беше върнат в реалността, като това се оказа единственият му силен момент в мача.Въпреки че победата е с 3:0, представянето на Джокович не бе впечатляващо като мача с Йошихито Нишиока в предишния кръг, тъй като сърбинът имаше проблеми на няколко от своите подавания.В четвъртфиналите той ще играе с Милош Раонич, който постигна чиста победа над Марин Чилич с 6:4, 6:3, 7:5. Канадецът наниза 35 аса и ще търси първа победа срещу Джокович след девет поредни загуби.\"Това ще е труден мач. Раонич е един от най-високите и силни играчи в тура. Има и най-мощните сервиси. Готов съм за ракетите. Ретурът ми ще е ключов елемент. Хубаво е, че виждам Милош драв. Той е страхотен човек и добър приятел\", заяви Ноле след победата си. ", "date": "2020.01.26", "title": "Новак стигна 11-ия си четвъртфинал, там го чака абонат"}
{"url": "http://www.cross.bg/ribari-ledut-spaseni-1623679.html", "text": "/КРОСС/ 207 руски рибари бяха спасени, след като ледът, върху който се били настанили, за да ловят риба, се пропука, предаде РИА Новости.От Министерството на извънредните ситуации на Русия съобщиха, че спасителната операция се е провела рано в неделя, и всички рибари, хванати в ледения капан, са спасени.На леда все пак са останали 35 човека, които отказали да бъдат евакуирани. В спасителната операция са участвали 20 души, 4 лодки и 1 кораб.По-рано беше съобщено, че в неделя в района на нос Свободен в залива Мордвинов в Корсаковски район /Сахалинска област/ около 600 любители рибари са останали без достъп до брега, защото ледът се пропукал.В Русия този месец е необичайно топло от над 100 години насам.", "date": "2020.01.26", "title": "207 руски рибари бяха спасени, след като ледът, върху който се били настанили, за да ловят риба, се пропука"}
{"url": "http://www.cross.bg/godini-chrez-ikonomikata-1623681.html", "text": "/КРОСС/ Попитайте някой руски олигарх как е спечелил състоянието си и почти сигурно ще ви бъде  предложена добре заученa история за издигането от нищетата на смел, неук предприемач, който се е възползвал от щастлива възможност, която се е изправила на пътя му.Ако обаче го запитате как смята да раздаде богатството си, най-вероятно ще получите празен поглед, предава Investor.bg, позовавайки се на думите на Хенри Фой пред Financial Times.Магнатите, чието имане произтича от успешно заграбените активи през 90-те години на миналия век чрез фалшиви търгове, неясни банкови заеми или откровени кражби, които след това умело защитиха печалбите си чрез политическо маневриране и близки отношения с Кремъл, трябва скоро да обмислят как да предадат своите империи.Задаващият се преход ще бъде критичен. Едно поколение олигарси на по около 70 години контролира огромни части от икономиката на Русия, която е в размер на 1,7 трлн. долара. Всички те са израснали в страна, в която частната собственост е била забранена в продължение на 70 години по време на съветската власт и където регулациите, защитаващи корпоративната собственост след 1991 г., облагодетелстваха властимащите.", "date": "2020.01.26", "title": "Руската олигархия трябва да обмисли бъдещето си"}
{"url": "http://www.cross.bg/dvizhenieto-osushtestvyava-lenta-1623685.html", "text": "/КРОСС/ Временно движението на пътен възел \"Даскалово\"в посока Драгичево се осъществява в дясната лента поради ПТП. Движението се регулира от пътна полиция.", "date": "2020.01.26", "title": "Временно движението на пътен възел \"Даскалово\"в посока Драгичево се осъществява в една лента"}
{"url": "http://www.cross.bg/trump-ykraiina-parnas-1623682.html", "text": "/КРОСС/ Президентът Доналд Тръмп е записан по време на частна среща през април 2018 г., на която казва, че САЩ трябва да се „отърват“ от тогавашната посланичка на страната в Украйна Мари Йованович. Това става ясно от видео, предоставено от адвоката на Лев Парнас, съдружник на личния адвокат на президента Руди Джулиани, предаде Bloomberg.Видеото, заснето от iPhone, което е дълго повече от час, показва Тръмп да влиза в стая с редица други хора, преди камерата да започне да снима тавана, докато групата яде.В един момент неидентифициран глас с акцент казва на Тръмп: „Трябва да се отървем от посланика, тя е от администрацията на Клинтън.“ Човекът добавя: „По принцип ходи наоколо и казва на всички да чакат, защото \"той ще бъде подложен на импийчмънт.“Тръмп отговаря: „Отърви се от нея. Изкарайте я утре. Не ме интересува. Извадете я. ОК? Направи го.\"За разговора съобщи в петък ABC News, и медията посочва, че е направен по време на вечеря на 30 април 2018 г. в хотел Trump International във Вашингтон. Там освен Парнас, е и Игор Фруман - и двамата бизнес партньори на личния адвокат на Тръмп Джулиани. Срещу тях по-късно бяха повдигнати обвинения в Ню Йорк за нарушения за финансирането на политическата кампания на Тръмп. Тръмп отрече да познава Парнас и Фруман.Записът добавя доказателства в изслушванията за импийчмънта срещу Тръмп. Демократите твърдят, че Тръмп е отстранил Йованович, защото тя е била разглеждана като пречка за неговите усилия да притисне Украйна да разследва демократа Джо Байдън и неговия син. Тя беше отзована през май 2019 г.В друг момент от разговора Тръмп пита за украинските петролни резерви.„Украйна има петрол? Украйна? Как така нямат пари? “, пита той.Чува се и глас, който казва, че Украйна чака подкрепата на САЩ.Джоузеф Бонди, адвокатът на Парнас, заяви, че е предал видеозаписа на демократите след излъчването му от ABC News.От записа става ясно и че Тръмп смята, че ако Барак Обама се беше кандидатирал, щеше да го победи по-лесно, отколкото Хилари Клинтън. По-късно Тръмп казва, че ако Клинтън е избрала основния си съперник Бърни Сандърс за вицепрезидент, „тя щеше да бъде много по-трудна да бъде победена.“ Тя избра сенатора на Вирджиния Тим Кейн.", "date": "2020.01.26", "title": "Запис на Тръмп може да е доказателство в процеса по импийчмънт"}
{"url": "http://www.cross.bg/posoka-dragichevo-daskalovo-1623694.html", "text": "/КРОСС/ Възстановено е движението по пътен възел \"Даскалово\" в посока Драгичево.", "date": "2020.01.26", "title": "Възстановено е движението по пътен възел \"Даскалово\" в посока Драгичево"}
{"url": "http://www.cross.bg/stefaniya-rolyata-menyu-1623683.html", "text": "/КРОСС/ Истински екшън с отвличане ще се разиграе идната седмица в предаването „Черешката на тортата“. В ролята на поръчител влиза актьорът с поразяващо сини очи Веселин Плачков.В епизода във вторник звездата от „Пътят на честта“ ще изпрати рокери да похитят останалите участници - дерматологът д-р Радина Денкова, вокалистът на група „Акага“ Красимир Куртев, тв водещата Анна Ангелова и близначките от „Игри на волята“ Елена и Стефания.Шеф Манчев ще нагърби участниците със задачата меню от конкретно десетилетие на миналия век, като допълнително условие е подходящ за епохата дрескод.Първа в ролята на домакиня ще се изяви д-р Денкова, следвана от Весо.На Куртев честта да готви в ефир се пада в сряда, като той ще отведе гостите си и зрителите в Копривщица. Дрескодът за неговата вечеря е народни носии.Чаровната Анна ще ни върне в 60-те години на миналия век, при това в царството на кулинарията - Италия. Вдъхновена от шедьовъра на Федерико Фелини La Dolce Vita, водещата кръщава своята вечер „Храна и кино“.Елена и Стефания, които се доказаха като едни от най-издържливите участници в „Игри на волята“, ще представят „Хавана през 50-те“ в петък вечер. Двете блондинки се захващат с приготвянето на необичайно меню, което включва колумбийската супа с кокоши крак.", "date": "2020.01.26", "title": "По поръчка на Весо Плачков: Рокери отвличат участниците в „Черешката на тортата“"}
{"url": "http://www.cross.bg/pelin-elin-obshtina-1623684.html", "text": "/КРОСС/ 1200 подписа внесоха в община Елин Пелин граждани, които искат свикване на референдум. Желанието им е предизвикано от новопостроения завод за преработка на найлонови торби в района.Гражданите настояват допитването да включва 3 въпроса:1. Съгласни ли сте незабавно да бъде въведена забрана на територията на община Елин Пелин да съществуват заводи за преработка на пластмаси?;2. Съгласни ли сте в община Елин Пелин да се започне незабавно изграждане на нова водопреносна и канализационна мрежа?;3. Съгласни ли сте в община Елин Пелин да се започне незабавно изграждане на алтернативни пътища за тежкотоварни автомобили?Към момента събраните подписи не правят задължителен референдума и само от общинския съвет на града зависи дали ще реши да допусне провеждането му.Жители на Елин Пелин твърдят, че всичко около изграждането на предприятието е станало тихомълком, инвестиционното намерение не е било подложено на обществено обсъждане и разрешение за изграждането на завода е дадено без да бъде направена оценката на въздействието на околната среда (ОВОС). Те недоумяват и как обект, предназначен за склад за безалкохолни напитки, изведнъж се превръща в предприятие, което събира найлоновите торби на България и Германия.Зам.-кметът по екология и европейски проекти в община Елин Пелин Николай Савов опроверга твърденията на гражданите, че не са били информирани за случващото се там. И добави, че когато започнали недоволствата, изискали от инвеститора да обясни на хората каква е идеята на проекта им, а те от своя страна довели ръководителя на отдел „Кохезионна политика и екооценки\" в Главна Дирекция „Околна среда“ на Европейската комисия Джордж Кремлис. По думите на Савов обаче не се отзовали много хора.Той уверява, че всички документи на компанията са били издадени за завод за рециклиране, а не като склад за безалкохолни.Изпълнителния директор на „Интегра пластикс“ Юлиан Белев обясни, че предприятието в момента е в тестов период и не работи с пълния си капацитет.„На база на техническите параметри РИОСВ сметна, че няма нужда да се прави ОВОС… Хората говорят за някакви неща, които не разбират и много от твърденията им са некомпетентни. Не аз назначавам дали да се прави ОВОС или не“, каза той.Думите му, че не е имало нужда от ОВОС бяха потвърдени и от директора на Регионална инспекция по околната среда и водите - София инж. Ирена Петкова.", "date": "2020.01.26", "title": "В Елин Пелин искат референдум заради завод за преработката на найлонови торби"}
{"url": "http://www.cross.bg/severna-makedoniya-mishel-1623669.html", "text": "/КРОСС/ Председателят на Европейския съвет Шарл Мишел, който е в Скопие, след като посети и Тирана, заяви, че присъствието му в Северна Македония няколко седмици след поемането на длъжността цели да покаже, че бъдещето и съдбата на тази страна са европейски, предаде агенция МИА.Мишел каза, че на срещата на върха на ЕС през март ще предложи на колегите си стратегия, базирана на три точки. Първо, да се договори реформата и модернизирането на процеса на разширяване. Второ, да се реши въпросът за започване на преговори със Северна Македония и Албания. И трето, ЕС да приеме стратегия за инвестиции и растеж на Западните Балкани.Надеждите на Албания и съседката ѝ Северна Македония да започнат преговори за присъединяване към ЕС миналата година бяха блокирани от френския президент Еманюел Макрон през октомври, когато той поиска реформиране на процеса за приемане на нови страни в 28-членния съюз.", "date": "2020.01.26", "title": "Шарл Мишел: Бъдещето и съдбата на Северна Македония са европейски"}
{"url": "http://www.cross.bg/valensiya-predi-boiichos-1623666.html", "text": "/КРОСС/ Привържениците на Валенсия и Барселона си спретнаха грандиозно меле в близост до „Местая” два часа преди срещата между двата отбора . Столове, маси и десетки други предмети летяха от двете страни точно до емблематичния стадион на „прилепите”.Местната полиция смята, че двубоят се е разиграл между Бойчос, фракция на Барселона и ултрас-групата на Валенсия – Йомус.Кадри, заснети от местни жители, които се крият в кафенетата и своите апартаменти, показаха огромния брой замесени хора. Пластмасови бариери, стълбове, конуси и дори плочи от крайпътните ресторанти се виждат, че се използват като оръжие преди полицията да се намеси.След като не посещава много двубои в ранните години на 21-и век, Йомус вече все по-често е по стадионите, за да вика за Валенсия. Бойчос пък се събира зад една от вратите на „Камп Ноу”, като бившият президент на отбора – Жоан Лапорта, изхвърли ултрасите от стадиона през 2003-а година.", "date": "2020.01.26", "title": "Масово меле и безредици – фенове на Барса и Валенсия се помляха от бой"}
{"url": "http://www.cross.bg/evro-istanbyl-kitaii-1623667.html", "text": "/КРОСС/ Рекорд по харчене на пари на новото летище в Истанбул принадлежи на купувач от Китай, който платил 90 000 евро за бижута.В десетката от държави, гостите от които най-често обичат да пазаруват, докато чакат полет, са Китай, Русия, Германия, Украйна, Иран, Ирак, САЩ, Франция, Обединеното кралство и държави от Близкия изток.Продажбите на парфюми, козметика и продукти за грижа за кожата на летище Истанбул представляват до 50% от оборота. На второ място са аксесоари и текстил, на трето - хранителни продукти, включително шоколад. Освен това пътниците на летището в Истанбул купуват около 3000 тона турски продукти дневно: лукум, баклава, масло, сирене.Гостите от Китай предпочитат най-вече средствата за грижа за кожата и парфюмите. Туристите от Германия най-често купуват тютюневи изделия. Руснаци, украинци и иранци - парфюми.Цената на покупките е от 2,5 до десетки хиляди евро.Например един от гостите от азиатска държава купи крем за кожа на стойност 3500 евро на летището в Истанбул. Турист от една от страните от Близкия изток закупи часовник на стойност 50 000 евро.Разходите при руснаците са средно около 40-45 евро на човек. Най-често скъпите покупки на стойност от 1000 евро нагоре се извършват от туристи от Китай, Близкия Изток, Югоизточна Азия, САЩ и Великобритания.", "date": "2020.01.26", "title": "Китаец купи бижута за 90 000 евро на летището в Истанбул"}
{"url": "http://www.cross.bg/pozhara-prokyratyra-proizvodstvo-1623671.html", "text": "/КРОСС/ Районната прокуратура вХасково образува досъдебно производство за пожара в пункта за изкупуване на метали до жп гарата в Хасково, където вчера изгоряха над сто от старите автомобили, складирани там.Разследването е за това, че е запалено имущество на значителна стойност.  То се извършва от полицията под ръководството на прокуратурата. Изгорели са над 100 стари автомобила.Автоморгата, която е собственост на фирма, ще бъде проверена от отговорните институции. Предстои установяване на причините за пожара, като е възможен умишлен палеж.", "date": "2020.01.26", "title": "Хасковската районна прокуратура образувала производство за пожара в автоморгата"}
{"url": "http://www.cross.bg/ploshtad-drygi-yuzhniya-1623673.html", "text": "/КРОСС/ Напрежението в Ирак не стихва. Протести се разгарят в столицата Багдад и други градове, съобщи АП.Агенцията отбелязва, че един протестиращ е бил застрелян, а други 44 - ранени в столицата. Други трима протестиращи са бил убити в южния град Насирия.Сблъсъци избухнаха, когато властите започнаха да отстраняват бетонни прегради близо до площад \"Тахрир\" и на един от мостовете над река Тигър в Багдад.Нападението беше извършено няколко часа след като влиятелният шиитски духовник Муктада Садр оттегли подкрепата си за протестното движение и призова поддръжниците си да напуснат палатковите лагери на протестиращите срещу правителството.Полицията е арестувала най-малко 16 протестиращи в южния град Басра при акция за разчистване на окупиран от демонстранти площад.", "date": "2020.01.26", "title": "Напрежението в Ирак не стихва"}
{"url": "http://www.cross.bg/aktrisata-instagram-anistun-1623674.html", "text": "/КРОСС/ Доста дълго време актрисата Дженифър Анистън не пожела да има собствен профил в Instagram. След като обаче веднъж влезе в социалните мрежи, актрисата стана доста активен потребител. 50-годишната звезда триумфира там през есента.През октомври тя постави дори световен рекорд. Своя първи милион последователи тя събра едва за 5 часа и 16 минути, като за пример – на принц Хари и Меган Маркъл им се наложи да я догонят, събирайки същия брой фенове 29 минути по-дълго.Феновете на актрисата предположиха, че решението ѝ да стане част от интернет пространството е вдъхновено от участието ѝ в сериала „„The Morning Show“, премиерата на който се състоя на 1 ноември, но се оказа, че не е само заради това.На наградите SAG Awards, които се състояха съвсем скоро в Лос Анджелис, Джен доказа на пресата, че има още една причина: „Няма да кажа, че беше натиск от връстници... Въпреки че.... беше натиск от връстници! Слушайте, ако не можете да ги победите, присъединете се към тях. Така ли е?“, пошегува се актрисата пред репортери, цитирана от OK Magazine.Анистън получи награда за най-добра женска роля в драматичен сериал и публикува в интернет епичната си среща с бившия си съпруг Брад Пит. На събитието Джен се появи с рокля на Christian Dior. В профила си в Instagram, актрисата публикува снимка, на която се вижда, че е почти легнала в колата, за да не измачка тоалета си.", "date": "2020.01.26", "title": "Дженифър Анистън разкри защо е влязла в Instagram"}
{"url": "http://www.cross.bg/dieta-samo-sirtyin-1623675.html", "text": "/КРОСС/ Започването на диета сигурно е част от плановете ви за 2020 г. Едни може да целят отслабване, други натрупване на мускули или просто спортуване за здраве. Каквото и да изберете, няма да сгрешите, но все пак ви трябва някаква мотивация. Какво ще кажете за любимата ви звезда?Адел е най-пресният пример на изпълнителка, която изуми феновете си през изминалата година. Първо се разведе и започна нов живот, след което отслабна драстично. Някои недоброжелатели веднага я заклеймиха като болна, но истината е, че певицата се чувства отлично с 25 килограма по-малко и зад това се крие желанието ѝ да води по-здравословен начин на живот.Ако още се чудите как да пречистите тялото си след серията от празници или по-скоро продължавате да се тъпчете и не спортувате, време е да промените нещо. Сиртуин диета, на която певицата е голяма привърженичка. Създадена от Ейдън Гогинс и Глен Матън преди много години, тя е актуална и днес, когато всеки втори има проблеми с метаболизма и наднормено тегло (подобно на Адел в един от периодите ѝ на слава).Звучи налудничаво, но при нея е позволена консумацията на шоколад и червено вино, но с мярка. Другото нещо, което диетолозите препоръчват, са храни, които активират производството на белтъчините сиртуини. Чрез тях мазнините „изгарят“ по-лесно и неслучайно ги наричат протеините на дълголетието.Въпросната диета е с продължителност от 3 седмици. През първата препоръчителният дневен прием на храна не бива да надвишава 1 000 калории. Това означава, че има само едно пълноценно хранене. Хубаво е да се пие и сок, богат на сиртуин (поне 3 пъти дневно).Следващите две седмици калорийният прием достига 1 500. Вече са разрешени три пълноценни хранения – предимно меса със зеленчуци. От горепосочения сок се пие само един път на ден.За да си набави сиртуин, в менюто на човек трябва да преобладават зеленолистни зеленчуци, цитрусови плодове, маслини, зехтин, червен лук.Шоколадът, който се консумира, трябва да е поне с 85% какао. А що се отнася до виното – най-добре до една чаша. Въпреки че двете са позволени, трябва да прецените количеството им според калориите.Позволени са немазни животински продукти като млечни и морски дарове, както и зърнени храни – предимно елда.Месото не съдържа сиртуин, но не бива да се изключва от менюто. Просто трябва да се комбинира с храни, които са богати на протеина. Такива са целината, зелето, спанакът, руколата, магданозът, цитруси и горски плодове; ядки, елда и сьомга.Чрез храненето по този начин сте сити и имате повече енергия, метаболитните процеси в тялото се подобряват и това спомага за топенето на мазнините.Според създателите на въпросната диета, за три седмици човек трябва да отслабне до 3,5 кг, като само през първата ще се раздели с около кило и половина.Колкото и да сте стриктни, диетата е само 3 седмици, след което трябва да продължите да се храните по някакъв начин. Не е препоръчително да удължавате срока, съветват диетолози. Много от тях са на мнение, че тази диета има временен ефект и помага за пречистване, но и не води до по-здравословни навици. Въпреки това, много хора я използват, за да свалят някое излишно килце.", "date": "2020.01.26", "title": "Сиртуин диета – отслабване с шоколад и вино"}
{"url": "http://www.cross.bg/boing-samolet-x-1623668.html", "text": "/КРОСС/ Новият самолет на американската компания Боинг завърши успешно първия си изпитателен полет, предадоха световните агенции. Продължителността на полета бе близо четири часа над щата Вашингтон, като се приземи в Сиатъл. Само двама пилоти за били в самолета, направили са всичко, което беше планирано, съобщиха от авиопроизводителя и заявиха, че очакват още тестови полети.Боинг 777X е най-големият пътнически самолет с два двигателя в света. Той може да транспортира между 384 и 426 пътници.Боинг, чийто имидж пострада тежко заради двете катастрофи с нейни самолети 737 МАКС, се надява новият самолет да й помогне в конкуренцията с европейския производител Airbus.Американската компания заяви, че вече е продала 309 броя 777X, всеки от които струва 442 милиона долара. Машините се очаква да бъдат доставени през 2021 година. ", "date": "2020.01.26", "title": "Първият Боинг 777Х кацна успешно в Сиатъл "}
{"url": "http://www.cross.bg/grami-nagradite-bili-1623672.html", "text": "/КРОСС/ Тази вечер ще се състои церемонията по раздаването на американските музикални награди „Грами“ в центъра „Стейпълс“ в Лос Анджелис. Водеща и тази година ще е ритъм енд блус и соул певицата Алиша Кийс.Тази година водещите музикални отличия са определяни като фаворизиращи жените и „новобранците“ пред утвърдените звезди.Самоуверената рапърка с пищни форми Лизо, която по образование е флейтистка, води с осем номинации за отличията в категории, включващи ърбан, ритъм ен блус и поп.18-годишната Били Айлиш е с шест номинации за наградите „Грами“, сред които за албум, запис и песен на годината, и най-добър нов изпълнител.Сред изпълнителите на вечерта ще са „Аеросмит“, Били Айлиш, Лизо, Ариана Гранде, „Джонас брадърс“, Камила Кабело и Деми Ловато.Междувременно информационните агенции насочват вниманието си към скандала, разразил се след отстраняването миналата седмица на Дебора Дуган - президентката на Националната звукозаписна академия, която присъжда наградите „Грами“.Тя твърди, че е била жертва на сексуален тормоз и нееднократно заяви, че звукозаписната академия обслужва приятелски интереси, както и че номинациите за наградите „Грами“ са „нагласени“.В отговор от академията окачествиха твърденията на Дебора Дуган като „изопачени, фалшиви и подвеждащи“.", "date": "2020.01.26", "title": "Връчват музикалните награди „Грами“"}
{"url": "http://www.cross.bg/obyaven-avstraliya-stava-1623141.html", "text": "/КРОСС/  - Кралят на Англия Едуард III е обявен за крал на Франция. - Испанският мореплавател и конкистадор Висенте Пинзон става първият европеец стъпил на брега на днешна Бразилия. - Лисабон е засегнат от мощно земетресение с хиляди жертви. - Кралят на Полша Станислав Лешчински е принуден да абдикира от престола.- По време на първото заселване на Австралия като английски каторжен лагер е основан Сидни; денят е обявен за Ден на Австралия е се чества като национален празник. - В Австралия избухва единственият успешен въоръжен бунт - Ромов бунт.- Мичиган е обявен за щат на САЩ. - В ЮАР, край Претория, е намерен най-големият диамант в света - наречен Кулинан, тежък 3106 карата (621 г.). - Американският авиатор Глен Къртис създава първият американски хидроплан. - Втората световна война: Първите американски войски за участие във войната акостират в Северна Ирландия. - Влиза в сила новата конституция на Индия, държавата е обявена за република, а денят за национален празник. - В Кортина д'Ампецо (Италия) са открити Седмите Зимни олимпийски игри.- Хинди е обявен за официален език в Индия.- Между Египет и Израел са установени дипломатически отношения. - Мохамед Сиад Баре е свален от власт в Сомалия, което е край на централизираното управление в страната.- Президентът на Русия Борис Елцин обявява, че американските градове вече не са прицел на руските ядрени ракети. - Вацлав Хавел е избран за президент на Чехия.- В Италия е създадена партията Форца Италия с лидер Силвио Берлускони.- Кондолиза Райс е назначена за Държавен секретар на САЩ и става първата жена-афроамериканка на този пост. ", "date": "2020.01.26", "title": "26 януари в историята"}
{"url": "http://www.cross.bg/chasa-zapochne-protest-1623658.html", "text": "/КРОСС/ От 12.00 часа зад бл. 451 в жк. „Младост“ ще се проведе протест на жителите на 4 блока срещу провеждането на нова процедура за санирането на бл. 451, бл. 457, бл. 220А и бл. 213.От 11.00 часа на пл. „Освобождение“ 13 ще започне граждански протест срещу решението на Административен съд - София област за отстраняване на Иван Гавалюгов като кмет на Ботевград.От 11.00 часа под пилоните със знамената в основата на парка под Паметника ще започне протест срещу презастрояването на парка в кв. „Почивка“.От 16.00 часа във Varna Mall ще започне церемонията по раздаване на XVI годишни автомобилни награди - Варна 2019.От 11.00 часа в Държавен куклен театър „Дора Габе“ ще бъде представен спектакълът „Сън“.От 11.00 часа в зала „Маестро Георги Атанасов” ще се проведе концерт-матине с участие на млади дарования от школите по музика в Пазарджик.В 09.00 часа Знеполският епископ Арсений ще отслужи Архиерейска света Литургия в митрополитския храм „Св. вмца Марина“.От 09.30 часа в храм „Въведение Богородично“ ще бъде отслужена Архиерейска света Литургия.От 11.00 часа в Държавен куклен театър ще бъде представена постановката „Приказка за фея и...зъбки...“.От 11.00 часа в Кукления театър ще бъде представена постановката „Банда бацили“.", "date": "2020.01.26", "title": "Предстоящи събития в страната на 26 януари"}
{"url": "http://www.cross.bg/tema-bulgariya-pazar-1623657.html", "text": "/КРОСС/  Изкуството да правиш комикси - представяме ви Константин Витков - Титис; Мистериозният китайски вирус - специалистът доц. Райничка Михайлова от ВМА; Дефибрилатори из града - животоспасяващата идея на проф. Иво Петров; Мечтата за правосъдие - проф. Огнян Герджиков; Водният сектор накъде? - бившият екоминистър Искра Михайлова;Съветите на данъчните - говори Росен Бъчваров от НАП; Къци Вапцаров и синът му Асен в неделното утро; По пътя към \"Евровизия\" - Виктория Георгиева на музикални лагери; На пазар на Женския пазар с Мисис България Неделина Цанева; Да снимаш вкусно, какво стои зад проекта \"Улови и сготви\"?Къде в България животът е най-скъп? Сравняваме цените в цялата страна; Перник, развръзката. Идва ли краят на водната криза и колко ще ни струва? „Къси разкази\": Ния, християнката, която прие ислямана 16; „Нищо лично\": Първите топмодели на България, 25 години покъсно.; ", "date": "2020.01.26", "title": "Теми и гости в сутрешните блокове на телевизиите на 26 януари"}
{"url": "http://www.cross.bg/portygaliya-kanada-priet-1623662.html", "text": "/КРОСС/ Първи случаи на възможна зараза с коронавируса бяха регистрирани в Португалия, Русия и Канада.По информация на Министерството на здравеопазването в Португалия пациентът със симптоми на мистериозното заболяване е пристигнал от огнището на заразата - китайския град Ухан. Той е приет в болница в Лисабон в стабилно състояние.В Торонто също беше регистриран първият предполагаем случай на коронавируса. Пациентът е мъж на около 50 години, които е посетил Ухан. Пристигнал в Канада на 22 януари и на следващия ден бил приет в болница Сънибрук в Торонто. Пациентът е поставен под карантина. В лаборатория в Уинипег са изпратени проби, които трябва да потвърдят дали става дума за китайския вирус.Седем души с висока температура и признаци на новия вирус са хоспитализирани в северен квартал на Москва. По предварителни данни всички те са китайски граждани и били отседнали в хотел в района \"Войковски\".Междувременно броят на починалите вследствие на заболяването в Китай нарасна до 54. В провинция Хубей са потвърдени 323 нови случая на заразяване. С това броят на болните в цялата страна достигна 1610, сочат данни на централните власти.", "date": "2020.01.26", "title": "Хора със симптоми на коронавируса в Русия, Канада и Португалия"}
{"url": "http://www.cross.bg/trump-izbori-namesa-1623663.html", "text": "/КРОСС/ Отстраняването на Доналд Тръмп от поста му би представлявало намеса в предстоящите избори и би било \"много опасен прецедент\". Това заявиха адвокатите на американския президент в процеса за импийчмънт пред Сената.По-рано тази седмица представителите на Демократическата партия, които изпълняват ролята на прокурори, заявиха, че Тръмп трябва да бъде отстранен, защото е насърчил Украйна да се намеси в изборите в САЩ, като открие компрометиращи материали за бившия вицепрезидент Джо Байдън. В събота защитата на президента се опита да обърне този аргумент срещу тях.\"Въпреки приказките за намеса в изборите, те са тук, за да извършат най-сериозната намеса в избори в американската история и ние не можем да позволим това\", предупреди Пат Сиполини, който ръководи защитата на държавния глава. Той добави, че ако сенаторите признаят президента за виновен и го отстранят от заеманата длъжност, ще лишат гласоподавателите от правото им да изразят мнението си за Тръмп на президентските избори на 3 ноември.Разследването на контактите на Тръмп с Украйна не е имало за цел изясняване на истината, а е било политически мотивиран опит за отстраняване на президента от заеманата длъжност, твърди още защитата на Тръмп. Въпреки че президентът е обвиняемият в процеса, адвокатите му показаха ясно, че смятат да представят процедурата за импийчмънт като продължение на разследванията, които се водят откакто той встъпи в длъжност - включително това за евентуални връзки между предизборния му щаб и Русия.Заседанието на Сената продължи само два часа - далеч по-кратко от речите на обвинителите. Защитата запазва основните си аргументи и за утрешното заседание.Сенатът е под контрола на републиканците, които разполага с 53 от общо 100 места, а за отстраняване на президента е необходимо мнозинство от две трети от сенаторите. Републиканците сред тях заявиха, че защитата вече е разбила аргументите на демократите.До президентските избори обаче остават по-малко от 300 дни, така че дебатите същевременно са и битка за спечелване на общественото мнение, отбелязва Франс прес.", "date": "2020.01.26", "title": "Адвокатите на Тръмп обвиниха демократите в опит за намеса в изборите"}
{"url": "http://www.cross.bg/gradysa-dyha-vyatur-1623664.html", "text": "/КРОСС/ От юг облачността, предимно средна и висока, бързо ще се увеличава. Ще духа слаб до умерен вятър от запад-югозапад. Минималните температури ще са от минус пет до нула градуса, а максималните – между девет и 14 градуса.Над планините облачността ще е значителна. Ще духа до умерен вятър от запад-югозапад. Максималната температура на 1200 метра ще е около четири градуса, а на 2000 метра – около минус един градус.", "date": "2020.01.26", "title": "Времето в неделя - студено и облачно"}
{"url": "http://www.cross.bg/riba-plovdiv-ypravitel-1623665.html", "text": "/КРОСС/ Сигнал за мъртва риба в района във водите на река Марица край Стамболийски вдигна институциите на крак в събота. Полицията, местните екоинспекции, Басейнова дирекция, ВиК - Пловдив и Областната дирекция по безопасност на храните се задействаха, хората получиха предупреждение да не ядат риба от реката, а от питейната вода бяха взети проби. Прокуратурата образува досъдебно производство по случая.Вече е установен и източникът на замърсяването. По информация на NOVA това е фирма, която преработва пластмасови отпадъци и събира вторични суровини. Потърсихме нейния управител, но опитите на екипа ни да се свърже с него останаха без резултат.„Говорим за токсично замърсяване с много сериозни щети. Бързите тестове отхвърлиха наличието на цианид. Все още обаче не е ясно какво точно е опасното вещество във водата”, каза в ефира на „Събуди се” областният управител на Пловдив Дани Каназирева. Тя увери, че фирмата, причинила замърсяването, ще бъде глобена.От ВиК-Пловдив пък съобщиха, че са ограничили водовземането от две помпени станции. От дружеството обаче уверяват, че пряка опасност за населението няма, тъй като водата за питейно-битови нужди се взима от по-дълбоко, а не от повърхността.", "date": "2020.01.26", "title": "Установиха замърсителя на река Марица, изтровил голямо количество риба"}
{"url": "http://www.cross.bg/dyshi-malatiya-ministerstvo-1623661.html", "text": "/КРОСС/ 45 души са извадени живи изпод развалините след земетресението с магнитуд 6,8 по Рихтер, което разтърси Източна Турция в петък вечерта. Загиналите са 31 души, повечето в Елязъг, но и най-малко 4-ма в Малатия, ранените са 1607, съобщиха турските власти, цитирани от БНР.Жена с детето ѝ като по чудо бяха спасени 24 часа след земния трус.Почти 80 сгради са разрушени сгради, на 645 постройки са нанесени сериозни щети, други 540 са средно или слабо засегнати от земетресението. Над 15 000 души са останали без дом.В засегнатите райони са изпратени 9500 палатки за приютяване на хората. В момента в поразените области температурите са най-ниски, съобщават властите. В такива условия спасителните работи продължават.В района на бедствието пристигна президентът на страната Реджеп Тайип Ердоган. Той заяви, че държавата ще действа бързо за възстановяване на инфраструктурата и никой пострадал няма да бъде оставен без подслон или храна.Финансовото министерство обяви, че срокът за заплащане на данъците на живеещите в двете най-силно пострадали области – Елязъг и Малатия, ще бъде удължен.Търговското министерство обеща подкрепа за изплащане на кредитите на местни малки фирми.", "date": "2020.01.26", "title": "45 души са извадени живи изпод развалините след труса в Турция (Обновена)"}
{"url": "http://www.cross.bg/rodeni-na-yanyari-1623659.html", "text": "/КРОСС/ , собственик на \"Технополис\" и управляващ съдружник на \"Видеолукс Холдинг\";, пиар-мениджър на \"Метро\";, астроложка;, председател на ДКСИ;, член на ВСС;, дългогодишен председател на федерацията по борба, олимпийски, седемкратен световен и европейски шампион по свободна борба;, адвокат;, актьор; ", "date": "2020.01.26", "title": "Родени на 26 януари"}
{"url": "http://www.cross.bg/telegraf-vodeshti-chasa-1623660.html", "text": "/КРОСС/  - Въвеждат нов стандарт: До 20 мин чиновникът длъжен да ни свърши работа; - Отровителят на Скрипал атакувал и Гебрев; - Волен Сидеров: Симеонов просто иска да сложи свой човек за шеф на лотарията;- Ярошенко и Хватов са руските шпиони, работили у нас, прикрити като дипломати в посолството; - До 20 бона глоба за гаврата с Под игото; - Лудият, затворил мол Сердика, подал още 40 сигнала; - Продуцентът Станислава Армутлиева: Четенето за мен е по-важно от музиката; - Гаврата не е оригиналност;   ", "date": "2020.01.26", "title": "Преглед на печата за 26 януари"}
{"url": "http://www.cross.bg/iioan-ksenofont-arkadiii-1623137.html", "text": "/КРОСС/ Преподобни Ксенофонт, съпругата му Мария и техните синове Йоан и Аркадий живели през V век в Цариград. Ксенофонт бил знатен патриций и Бог благословил християнският му брак с двама сина – Йоан и Аркадий. Голямо било благочестието на този богат велможа, който вършил всичко, за да даде на любимите си деца съвършено възпитание не само чрез едно блестящо образование, но и с личния си образцов пример на крайно добродетелен християнин. За да обогати техните знания, той ги изпратил да се учат в стария финикийски град Бейрут, където по онова време имало прочуто училище. При изпращането им благородният баща произнесъл дълго и прекрасно наставление, което е достатъчно за цял учебник по истинско християнско възпитание.Придружени от своите слуги, благородните младежи се качили на наетия кораб и попътния вятър опънал платната, за да ги отведе към финикийските брегове.Пътуването започнало приятно, но ненадейно се извила все по-застрашителна буря. Разбушуваните вълни подмятали кораба като жалка черупка. Напразно моряците свлекли палтната и употребили всички средства, за да спасят кораба, себе си и своите неопитни пътници.Моряците проявили рядко безчестие: като си давали вид, че вземат предпазни мерки, те се измъкнали с единствената спасителна лодка и оставили кораба с пътниците на произвола на морската стихия.Достойни за своите родители, изпадналите в беда младежи горещо се молели на Бога да пощади младия им живот от гибелните вълни, които напирали да разломят на парчета целия кораб. Йоан и Аркадий мислели в тези страшни минути повече един за друг, за родителите си и за своите слуги, отколкото за себе си. Пълно крушение разчупило на парчета кораба, момчетата съблекли дрехите си, заловили се за отделни корабни отломки и огромните вълни ги откъснали един от други в различни посоки. Повече никой никого не видял. Всеки мислел другия за погинал.Но Бог не оставил никого да погине. Всички до един се спасили, изхвърлени на различни брегове.Излязъл на морския бряг, Йоан скърбял повече за смъртта на милия си брат. Той и не помислил да се връща у дома си, за да занесе такава страшна вест на родителите си и сякаш съжалявал, че само той е останал жив. Преживяният страшен ужас извършил пълен прелом в душата му.Едва що избягнатата смърт по-ясно от всичко му показала суетността на земните преходни блага и той още на брега решил да скрие своята тъга и да потърси душевното си спасение в някой от близките манастири. Той усърдно се помолил на Бога да насочи неговите стъпки и скоро се озовал пред портите на една света обител.На почукването се откликнал монахът-вратар и много се учудил от вида на младия странник. Той му подал дреха да скрие голотата си, подкрепил изчерпаните му сили с храна и го разпитал за неволята, която го е довела в този вид в манастира.Като узнал, че корабокрушенецът горещо желае да стане негов събрат, вратарят съобщил на игумена за клетия странник и неговата молба.Игуменът ведната изслушал Йоан и неговата прозорливост му открила, че пред него стои един бъдещ Божи угодник, защото реданието твърди, че това бил самия сетнешен св. Йоан Лествичник. Йоан бил приет в манастира.Подобна била съдбата и на по-младия брат Аркадий. Сродни по кръв и по дух, двамата братя стигнали до едни и същи решения след преживяната катастрофа. Той имал щастието да срещне на пътя си един прозорлив и свят старец, който го утешил със съобщението, че брат му и останалите техни спътници от кораба са живи и че всички са постъпили в манастири. Това още повече утвърдило решението на Аркадий да последва техния пример и се хвърлил в нозете на стареца с молба да го посвети в монашески чин. Старецът го завел в Сукийската обител на св. Харитон, постригал го и му дал монашеска килия.Изминали две години без никаква вест от двата синове. Ксенофонт и Мария с растяща тревога напразно чакали вест от своите любими рожби. Най-сетне бащата изпратил верен слуга в Бейрут да потърси младите си господари, но той не открил никаква следа от тях. Сам решил да ги потърси в далечна Атина, която била най-прочутото средище на тогавашната образованост, но и тук търсенията му останали безуспешни. Отчаян тръгнал верният служител за Цариград, но спрял по пътя да почине в един крайпътен дом и там разпознал в лицето на един пътуващ за Светата земя монах едного от слугите, които преди две години тръгнали с младите господари за Бейрут. И узнал страшната истина. Този монах също мислил, че е единственият, който е преживял корабокрушението. Той също нямал сили да занесе такава огромна скръб в дома на добрите си господари и, скрит под покайното монашеско облекло, мислел да отнесе жестоката истина в гроба си.Голяма била мъката на верния слуга и с много сълзи оплакал горката участ на клетите младежи и на още по-нещастните им родители, които изведнъж били лишени и от двамата си сина.Привлечени от плача му, околните узнали за великата злочестина и го увещали да се завърни и да съобщи на господарите си за станалото. Той пристигнал в Цариград, влязъл в палата на Ксенофонт, но не посмял да се яви пред никого. Видели го да седи в дълбока скръб и веднага съобщили на Мария за завръщането му. Тя заповядала веднага да се яви при нея, но той не могъл да каже изведнъж истината. Отговарял уклончиво и се оправдавал, че загубил писмото на Йоан и Аркадий, които пишели, че били живи и здрави. Но майчиното сърце предусетило нещо лошо и той повече не издържал.С горки ридания преданият служител разказал за гибелта на кораба и на нейните синове. Но вместо да припадне от разкъсваща майчинска скръб и да избухне в неудържими ридания, вярващата майка повторила с християнски думи старите библейски слова на многострадалния Иов. Тя забранила на слугата да казва комуто и да било за случилото се и зачакала своя мъж, който още не бил се прибрал в къщи.Когато тя му съобщила за сполетялото ги нещастие, благочестивият и безкрайно предан на Божията воля Ксенофонт не останал по-долу от героичната си съпруга. Двамата се затворили в своята молитвена стая и през цялата нощ променяли сълзите с молитва и спомен за синовете си с надежда за бъдещия живот на своите чисти и праведни рожби. Изморени от силните преживявания, те задремали и Бог ги утешил с чудно видение на техните деца, от което пламнала надеждата им, че те навярно не са загинали. На сутринта решили да заминат за Йерусалим.Когато били в околностите на реката Йордан, те срещнали прозорливия старец на малкия си син Аркадий. Той устроил общата щастлива среща най-напред между двамата братя – монаси, а след това и на синовете с техните родители.Тази среща станала в храма Гроба Господен. Братята се познали един друг и прегърнати изливали в радостни сълзи горещата си благодарност към Бога за своето необикновено намиране в ангелския образ на иноческия подвиг. Но родителите не могли да познаят двамата си сина – толкова много били те променени от строгия молитвен и постически живот в своите манастири. Най-сетне в страноприемницата, където били отседнали Ксенофонт и Мария, старецът накарал Аркадий да разкаже пред родителите си своята и на брата си история. Неизказана била радостта, неспирни били общите сълзи от това богоустроено събиране на цялото благочестиво семейство на Ксенофонт.Старецът изпълнил молбата на родителите да постриже и тях в монашество, след което ги наставил в пътя на иноческото житие.Мария постъпила в женски манастир и достигнала върхове на монашеското съвършенство, като била удостоена с дара на чудотворството и с блажено отшествие във вечността на Божиите угодници. Йоан и Аркадий отишли със стареца си в пустинята, където ги последвал и Ксенофонт, след като раздал цялото си имущество на бедните и освободил всичките си роби. Ксенофонт също се прославил с дар на пророчество, а цялото семейство било причислено от Църквата в лика на светците заради дивните подвизи на своя отшелнически живот. ", "date": "2020.01.26", "title": "Св. преподобни Ксенофонт и Мария и синовете им Йоан и Аркадий"}
{"url": "http://www.cross.bg/obshtyvame-horata-zaprilichvame-1623133.html", "text": "/КРОСС/ \"Ние заприличваме на хората, с които общуваме. Изберете си среда - дори и да не е уникална, тя ви влияе.\"Робърт Де Ниро", "date": "2020.01.26", "title": "Ние заприличваме на хората, с които общуваме"}
{"url": "http://www.cross.bg/pozitziya-chovek-chrunkina-1623670.html", "text": "/КРОСС/ След кратко боледуване на 71 години почина фотографът на Градския съвет на БСП - София Валентина Чрънкина.„Загубихме изключителен професионалист, добър човек и любим приятел“, казва председателят Калоян Паргов, в чиито екип работеше през последните години Валя.„Валя умееше да бъде приятел на всеки и го правеше с голямо сърце. Тя някак си тръгна неусетно, без да каже сбогом.Едно от най-ценните неща, от които много хора се бояха, беше нейната силно изявена гражданска позиция. Тя не се притесняваше да изкаже тази позиция, без значение кой е пред нея - обикновен човек или голям началник. Винаги казваше на висок глас това, което мисли.Обичаше правдата, която според нея трябваше да възтържествува. Възмездието, когато някой е сгрешил. Не обичаше хитреците и хитреенето на дребно. Обичаше хората с доблестна и честна позиция. Тя посвещаваше доста от времето си да разказва на по-младите за отминали времена. Тя общуваше с много хора, без значение от тяхната възраст, възгледи и позиции в обществото.Изключителен професионалист. Много държеше на работата. Притесняваше се, когато закъсняваше със снимките, искаше всичко да е на време, за да може да бъде полезно на отразяването на събитията, особено когато снимката говореше много повече от текста.Не говореше много, но умееше с едно изречение, с една дума да ти направи описание или на ситуация или на даден човек или да ти даде насока, пък \"ти си знаеш\", така казваше. Имаше един особен поглед, изпитателен. Понякога те гледаше из под очи, когато искаше да подчертае това, което казва, тази една дума или едно изречение. Изключително дълбок човек.“През последните години Валентина Чрънкина отразяваше работата на Столичния общински съвет.Поклонението ще се състои днес, 26 януари, от 10.00 часа в църквата на Централните софийски гробища.", "date": "2020.01.26", "title": "Близки и приятели се сбогуват с фотографа Валентина Чрънкина"}
