{"url": "http://www.cross.bg/milion-evromilioni-miliona-1576308.html", "text": "/КРОСС/ Рядък късмет е споходил любител на лотарийните игри от Франция, който за 18 месеца е спечелил два пъти по 1 милион евро.Печалбата на неназования късметлия е в допълнителния тираж \"Моят милион\" на лотарията \"Евромилиони\". Участникът винаги играе с едни и същи числа, които са се паднали в допълнителните тегления на 11 ноември 2016 г. и на 18 май тази година.Математици изчисляват, че шансът да се случи подобно нещо е изключително рядък - 1 на 16 милиарда. За сравнение - по-вероятно е човек да спечели еднократно джакпота в играта \"Лото\" (1 на 19 милиона) или този в \"Евромилиони\" (1 на 140 милиона). ", "date": "2018.06.06", "title": "Французин спечели два пъти по 1 милион евро от лотария за 18 месеца"}
{"url": "http://www.cross.bg/ryute-chisti-burkotiyata-1576294.html", "text": "/КРОСС/ Холандският премиер Марк Рюте почисти сам разлятото си кафе и си спечели множество похвали.Случката, заснета от холандски репортер, е от 4 юни и е станала на влизане в холандския парламент.След като чашата му пада на скенера на входа и кафето се разлива, Рюте грабва моп и започва сам да чисти бъркотията.Холандският премиер получава и аплодисменти за добре свършената работа от почистващия персонал в сградата.Постъпката на Рюте доведе до много одобрителни коментари в „Туитър”. „Това се казва лидерство. Той ходи на работа с велосипед, без бодигардове и сам чисти бъркотията си”, пише един от потребителите.\n\t\t\t\t\t", "date": "2018.06.06", "title": "Премиер с парцал: Марк Рюте сам почисти разлятото си кафе (ВИДЕО)"}
{"url": "http://www.cross.bg/pytin-rysiya-otbor-1576315.html", "text": "/КРОСС/ Руският президент Владимир Путин няма големи очаквания за представянето на националния отбор на домакините на Мондиал 2018, а в същото време предвижда Бразилия, Аржентина, Испания и Германия да се борят за титлата.В интервю за Китайската медийна група Путин заяви, че основната цел на Русия е \"да осигури добра организация на световното първенство и да го превърне в истински празник за милиони футболни фенове по целия свят\".Русия е домакин на Мондиал за първи път, а мачовете ще се играят в 11 градове на страната от 14 юни до 15 юли.Путин заяви, че ще присъства на мача на откриването между Русия и Саудитска Арабия и на финала, както и повечето мачове, ако програмата му позволява това.Отборът на Русия, който завърши 1:1 с Турция в контролна среща във вторник, няма победа за 2018 година и не е сред фаворитите на Мондиала, а Путин споделя скромните очаквания. \"За съжаление, нашият отбор не се радва на добри резултати напоследък. Но ние, всички фенове и любители на футбола в Русия, имаме големи надежди, че футболистите ще се представят добре ... и ще ще борят до край\", добави руският президент. Относно фаворитите Путин спомена Бразилия и Аржентина. \"На предишните Световни първенства германският отбор се представи блестящо, испанският отбор също играе красив футбол. Със сигурност ще има и други претенденти за титлата, но само най-добрите ще спечелят\", коментира Путин.", "date": "2018.06.06", "title": "Москва не вярва в националите по футбол"}
{"url": "http://www.cross.bg/dzholi-detzata-yveselitelen-1576314.html", "text": "/КРОСС/ Холивудската звезда Анджелина Джоли е отпразнувала 43-ия си рожден ден в увеселителен парк заедно с децата си.В празничния ден Джоли се е забавлявала в парка „Торп” в Съри, Великобритания, с шестте си деца Мадокс, Пакс, Захара, Шайло и близнаците Нокс и Вивиен, съобщи Контактмюзик, цитиран от Нова телевизия.По думите на очевидци Анджелина Джоли е изглеждала \"истински щастлива\".Свидетелите твърдят също, че никой от разпозналите холивудската звезда посетители не я е безпокоил за снимки или автографи, уважавайки личното й пространство на празника, прекаран в компанията на децата й. ", "date": "2018.06.06", "title": "Джоли отпразнува рождения си ден в увеселителен парк "}
{"url": "http://www.cross.bg/voda-dostup-sanitariya-1576306.html", "text": "/КРОСС/ Утре, 7 юни, заместник-министърът на регионалното развитие и благоустройството Малина Крумова ще участва в работна среща на тема „Подкрепа за постигане на равноправен достъп до вода и санитария в България“.Събитието се организира по проект „Подобряване на равноправния достъп до вода и санитария в България“ и ще се проведе от 9:30 ч. в Национален център по обществено здраве и анализи в град София. ", "date": "2018.06.06", "title": "Заместник-министър Крумова ще участва в работна среща на тема \"Подкрепа за постигане на равноправен достъп до вода и санитария в България\""}
{"url": "http://www.cross.bg/nankov-ychastva-ministur-1576288.html", "text": "/КРОСС/ Министърът на регионалното развитие и благоустройството Николай Нанков ще участва в Конференция на Комитета на регионите на тема „Отражение на дългосрочния бюджет на ЕС след 2020 г. върху местните и регионалните власти“. Събитието ще се състои утре, 7 юни, в зала 3 на Националния дворец на културата.Министър Нанков ще се включи във втората сесия на форума от 11.35 часа, в която ще се дискутира въздействието на многогодишната финансова рамка като инвестиционен бюджет върху ключови европейски политики.По-късно, от 14.00 часа, в CITY MARK ART CENTER,, регионалният министър ще участва в церемонията по връчването на наградите „Най-добър град за живеене в България“.", "date": "2018.06.06", "title": "Министър Нанков ще участва в  Конференция на Комитета на регионите"}
{"url": "http://www.cross.bg/godina-tyutyun-nyama-1576310.html", "text": "/КРОСС/ В силистренското село Искра днес тютюнопроизводители се събраха, за да поискат от Булгартабак-Плевен в срок от една седмица да им изплати дължимите близо 1 милион лева, за продаден миналата година тютюн. 60 семейства от общините Ситово, Дулово, Главиница и Тутракан чакат вече осем месеца да получат парите си.Последното обещание е било, че до 24 май банковите им сметки ще бъдат захранени, а тютюнът са го предали през ноември миналата година. Всяко семейство има да получава от 10 000 до 50 000 лева. Заради забавянето изпитват затруднения при погасяването на кредити и плащането на осигуровки. Реална е и опасността тази година да не успеят да отгледат и нова реколта.Тютюнопроизводителите имат подкрепата на общинските си кметове и не бъдат ли платени задълженията към тях, ще се пристъпи към ефективни протестни действия. Мнозина от стопаните са обмисляли да намерят и алтернативно на тютюна производство, но безуспешно.Така например заради ниска цена от миналата година в гаражите им залежават тонове чубрица. Подобна е ситуацията и с отглеждането на слънчоглед и с тикви. Затова за тях дилемата е тютюн или чужбина.Рафие Садък: От мойто детство се занимавам с тоя тютюн, но за първи път ми се случи тази година това нещо – 10 000 лв. Работихме 10 дка тютюн и не съм получила още нито една стотинка досега.Дилбер Джевдет: За нищо няма пари – няма как да си изкараме годината – имаме кредити, имаме деца, имаме да плащаме торове, препарати , да си изпратим децата на чужбина ли и ние ли да заминем? Как да го сменяме – слънчогледът отива без пари, тикви сеем на 70-80 стотинки – как да го сменяме - ние с какво ще се прехранваме после – с какво ще изучаваме децата си. Сигурно другата седмица ще хвана влака за Германия там е било по-хубаво, уж.Сали Халид: Почнаха болести по тютюна – некрозата, див огън - трябва да се пръска пък няма пари значи няма да има и реколта тази година и тютюн няма да има.", "date": "2018.06.06", "title": "Не изплащат парите на тютюнопроизводители от Силистренско вече 8 месеца"}
{"url": "http://www.cross.bg/radev-rymen-regionite-1576323.html", "text": "/КРОСС/ Европейският съюз няма как да осъществи стратегическата си цел да бъде единен и силен на световната сцена, ако дори една от страните в него е слабо звено. Затова е необходимо да се водим от основополагащите ценности на съюза – единство и солидарност, които намират своето практическо изражение в кохезионната политика на ЕС. Това заяви президентът Румен Радев на среща с Карл-Хайнц Ламберц - председател на Европейския комитет на регионите.Двамата бяха единодушни, че политиката на сближаване трябва да се развива и надгражда, защото идеята за единство е в същността на Европейския съюз. Карл-Хайнц Ламберц оцени високо проведената по инициатива на българския държавен глава през май т.г. в Русе тристранната среща между президентите на България, Австрия и Румъния, която акцентира на развитието на Дунавския регион. „Това е правилният подход, защото такива инициативи имат принос за сближаването“, посочи председателят на Европейския комитет на регионите.По време на разговора Румен Радев изтъкна, че не гръмките политически декларации ще върнат доверието на хората към европейските институции, а реалното внимание към проблемите на европейците. Румен Радев и Карл-Хайнц Ламберц бяха единодушни, че политиката на сближаване не трябва да се изчерпва с реализирането на инфраструктурни проекти, а е необходимо да се инвестира и в развитието на човешкия капитал чрез програми, насочени към подобряване на образованието, здравеопазването, иновациите и икономиката, особено в по-малките градове.Държавният глава обърна внимание, че макар в новата Многогодишна финансова рамка на ЕС акцент да е поставен върху сигурността, стабилността и миграцията, е необходимо да се полагат и повече усилия за развитието на политиката за сближаване. Запазването на кохезионната политика в бюджета на съюза за периода след 2020 г. поставя нови предизвикателства пред нас, защото трябва да гарантираме, че отпуснатите финансови средства по нея ще бъдат разпределяни, харчени и контролирани ефективно, прозрачно и целесъобразно, заяви Румен Радев. Президентът подчерта, че най-лесният начин кохезионната политика да бъде компрометирана е, ако се допуснат корупционни схеми с тези средства.По време на срещата държавният глава отбеляза възможността Комитетът на регионите да участва по-активно в процеса на  децентрализация в България.", "date": "2018.06.06", "title": "Радев: ЕС не може да бъде силен на международната сцена, ако дори една от страните в него е слабо звено"}
{"url": "http://www.cross.bg/rahoii-politikata-vlast-1576296.html", "text": "/КРОСС/Бившият ръководител на испанското консервативно правителство Мариано Рахой обяви, че се оттегля окончателно от политиката, предаде Ройтерс.„Моето намерение е да напусна окончателно политиката. Има и други неща за вършене в живота, освен отдаването на политиката\", каза 63-годишният Рахой в ефира на частно радио.„Живях много интензивен политически живот и смятам, че няма смисъл да се задържам повече тук\", каза Рахой и добави, че няма да се кандидатира на партийния конгрес, който скоро трябва да намери негов приемник.След като бе свален в петък от власт с вот на недоверие, внесен от социалистите в парламента, Рахой, централна фигура в испанската политика от близо 15 години, обяви вчера, че напуска лидерския пост в Народната партия.Избран за пръв път за депутат през 1981 г. в родната си Галисия, той ръководи консервативната партия от 2004 г. и пое управлението на страната от декември 2011 г. до падането си от власт в петък.Начело на изпълнителната власт той преживя няколко големи кризи, включително рецесията, от която извади страната с цената на строги мерки за икономии, и миналогодишния опит за отцепване на Каталуния. ", "date": "2018.06.06", "title": "Мариано Рахой напуска окончателно политиката"}
{"url": "http://www.cross.bg/vlakovete-eood-dvizhenie-1576316.html", "text": "/КРОСС/ Днес (6-и юни) се проведе публично представяне на проект „График за движение на влаковете за периода 2018/2019 г.”. Събитието се организира от „БДЖ-Пътнически превози” ЕООД и се проведе в сградата на Националния дом на науката и техниката (НДТС) в София.В срещата взеха участие представители на областни и общински администрации, експерти от Министерство на транспорта, информационните технологии и съобщенията, Национална компания „Железопътна инфраструктура“, както и членове на Федерацията на научно-техническите съюзи.Събитието се проведе с цел да бъде постигнат конструктивен диалог и оптимални резултати за всички заинтересовани страни по отношение разработването на адекватни и ориентирани към потребностите на гражданите национални и регионални транспортни схеми. На публичните обсъждания на проекта на новия График за движение на влаковете традиционно се канят представители на местната власт, които да бъдат запознати с проекта на разписанието на един по-ранен етап.В началото на мероприятието управителят на „БДЖ-Пътнически превози” ЕООД, Пламен Пешаров, изрази своята благодарност към всички, които са се отзовали на поканата по повод представянето на проекта за новото разписание на влаковете. Пешаров заяви, че националният железопътен превозвач е отворен за диалог относно изискванията на общинските администрации. Управителят допълни, че стремежът на дружеството е насочен към оптимизиран график в полза на клиентите на БДЖ.Това е първата среща от поредица обсъждания, които „БДЖ-Пътнически превози” ЕООД организира, за да се постигне по-голяма информираност на обществеността относно изготвянето на максимално удобни и ефективни схеми за транспорт на пътници. В края на месец август ще бъдат обобщени всички получени становища, изпратени от местните власти. Основен ангажимент на националния железопътен превозвач е да осигурява качествена услуга на гражданите. Именно затова мениджърският екип на „БДЖ–Пътнически превози” ЕООД аргументира тезата си по време на събитието, че оптимален годишен График за движение на влаковете може да бъде изготвен само при тесни партньорски отношения, интензивна комуникация, добро взаимно разбиране и конкретни ангажименти на страните.", "date": "2018.06.06", "title": "Проектът на График за движение на влаковете за периода 2018/2019 г.  беше обсъден в София"}
{"url": "http://www.cross.bg/kompanii-feiisbyk-danni-1576313.html", "text": "/КРОСС/ „Фейсбук“ призна, че има споразумения за обмен на потребителски данни с поне четири китайски компании, предадоха Ройтерс и АП.Китайските „Хуауей“, „Леново“, „Опо“ и Ти Си Ел са сред общо около 60 компании, които са получили достъп до данни на социалната мрежа по „контролиран“ начин, одобрен от „Фейсбук“, каза днес в комюнике неговият вицепрезидент по мобилните партньорства Франсиско Варела.Той направи това изявление, след като в. „Ню Йорк таймс“ публикува статия, в която описва подробно как „Фейсбук“ е давал на производителите на мобилни устройства голям достъп до данните на приятелите на потребители без тяхното изрично съгласие. Данните са включвали история на работните места, дали са обвързани, или не и други подобни информации за ползвателите на мобилните устройства и техните приятели.„Фейсбук“ казва, че достъпът до данните е бил необходим, за да могат потребителите да ползват всички функции на едноименното приложение на смартфоните си.„Хуауей“, третият по големина производител на смартфони в света, обаче бе посочен от представители на американското разузнаване като заплаха за националната сигурност заради твърдения, свързани с начина, по който борави с лични данни.Сенатор Марк Уорнър, най-високопоставеният демократ в сенатската комисия по разузнаването, каза, че новината поражда безпокойство. Той пожела да узнае как „Фейсбук“ гарантира, че данните не се прехвърлят на китайски сървъри.Китайски телекомуникационни компании попаднаха в радара на служители на американското разузнаване, които твърдят, че те предлагат възможности за чуждестранен шпионаж и застрашават критично важни инфраструктури в САЩ.", "date": "2018.06.06", "title": "„Фейсбук“ призна, че обменя данни на свои потребители с китайски компании"}
{"url": "http://www.cross.bg/moshtna-gradyshka-padna-v-rodopite-1576311.html", "text": "/КРОСС/ Близо 20 см градушка натрупа  в района на хижа \"Преспа\", която се намира в местността \"Хайдушки поляни\", в землището на смолянскато село Славейно, съобщава кореспондентът на bTV в региона.Ледените късове се сипаха дълго и унищожиха горските плодове.\"Един час не спря да вали градушка, образува се сериозна настилка.  Със сигурност не останаха вече боровинки в района\", каза хижарят Асен Апостолов. ", "date": "2018.06.06", "title": "Мощна градушка падна в Родопите"}
{"url": "http://www.cross.bg/estoniya-yslygi-grazhdanite-1576317.html", "text": "/КРОСС/ Въвеждането на електронно управление вероятно е вторият сектор след здравеопазването, в който ефективността от вложените пари е най-ниска. За последните петнадесет години България е похарчила  около 3 млрд. лв. за създаването на е-правителство, но като цяло резултатите от това са половинчати и незадоволителни.В свой анализ БСК сравнява България с един от първенците в Европа в тази област - Естония. В момента Естония разполага с електронно правителство, обединяващо повече от 900 информационни системи и над 5 хил. електронни услуги, повечето от които комплексни. Българската администрация предлага 2,9 хил. услуги, от които 87% са първични, а 13% - комплексни. Реално само 19% от българските администрации всъщност предлагат електронни услуги.В Естония 86% от гражданите имат електронна лична карта, 87,2% от населението използва интернет, а 96,3% от хората декларират своите доходи по електронен път. За сравнение, 34% от българите не използват компютър, спрямо 8% за Естония. 60% от българите ползват интернет и 19% са общували онлайн с администрацията през последните 12 месеца.У нас 27% от регистрите се поддържат единствено на хартиен носител. В България се забелязва куриозен факт. През всичките години, в които се работи за въвеждането на електронното управление броят на принтерите расте тройно повече от този на сървърите, вместо тенденцията да е обратна.Данните на БСК показват още, че към края на 2016 година броят на компютрите в държавната администрация в България са почти 130 хил., принтерите над 53 хил., а сървърите 5,6 хил. Спрямо 2010 година принтерите се увеличават с 40%, а сървърите - с 15%. А преди време вицепремиерът Томислав Дончев обяви, че до края на тази година хартията трябва да изчезне в документооборота на държавната администрация.Според доклад, публикуван на сайта на Министерския съвет през 2017 година, общият брой на заетите щатни бройки в администрацията е 128 905. В централната администрация работят на щат 95 904, а в местната администрация - 33 001. Чиновниците в държавата разполагат общо със  115 743 компютъра, от които 17 942 преносими и 97 801 настолни. Обобщените данни за използваните телефонни услуги показват, че през 2017 г. в структурите на изпълнителната власт се ползват 355 327 активни телефонни номера. Общият разход за тях през 2017 г. възлиза на 21,518  млн. лв.Все още голяма част от администрациите изостават в промяната на вътрешната си нормативна уредба по отношение на премахването на хартиените процеси и на изискваните от гражданите удостоверения на хартиен носител, твърди председателят на Държавната агенция \"Електронно управление\" /ДАЕУ/ Атанас Темелков. Според него близо 60% от националното законодателство съдържа текстове, свързани с електронното управление. Още поне половината от останалите от нормативните актове през следващите години трябва да бъдат изменени за целите на електронното управление. Не можем да предприемем нито една стъпка в електронното управление, без да сме сигурни, че всяка една система и всяко решение ще отговарят на всички изисквания за оперативна съвместимост, коментира още  Темелков.Едва 20 общински администрации от общо 265 в България са започнали реално да цифровизират документите си, а над 80 са заявили готовност да започнат да контактуват с гражданите, без да използват вече хартия. Освен това се оказва, че никой в държавата не знае колко точно пари се харчат за компютърни системи, нито каква част от този ресурс е предназначена за целите на електронното управление. Голяма част от огромните пари се дават за хардуер, софтуер и лицензи, с които работят чиновниците, а минимална част от средствата отиват директно за потребностите на е-управлението. Най-после от миналата година вече има контрол върху това доколко всеки проект и ресурс са предназначени за предоставянето на електронни административни услуги, а не за вътрешни канцеларски нужди на администрациите.Въпреки че само 14% от българите използват електронни административни услуги, очакванията им са за бързо обслужване, без опашки и на едно гише, или изобщо без гишета, твърди  Александър Йоловски, заместник-председател на ДАЕУ. Преобладаващата част от хората искат  администрацията да не занимава гражданите и бизнеса със своите вътрешни проблеми, коментира той, позовавайки се на социологическо проучване. Според Йоловски вече реално работи един от основните компоненти на електронното управление - Средата RegiX за обмен на данни между основните регистри на администрацията. Тя позволява на администрациите, вместо да изискват удостоверения от гражданите, да удостоверяват тези обстоятелства изцяло по служебен път. Пречка обаче се оказва неадекватната правна уредба.Само за няколко месеца ДАЕУ e внедрила в експлоатация и Системата за сигурно електронно връчване (електронна препоръчана поща), която е друг основен компонент на е-управлението. Системата позволява на гражданите и на бизнеса сигурно и проследимо да връчват документи на администрацията, както и на самата администрация да връчва по електронен път официални документи на хората и на фирмите.По този начин всички администрации вече имат възможност да изпълнят изискването на законодателството да предоставят всички свои административни услуги изцяло по електронен път. За целта обаче както администрациите, така и гражданите, трябва да си направят профили в системата, а за да я използват, трябва да разполагат със средство за електронна идентификация, което не е масова практика. От проучването на Галъп се разбира, че над  60% от гражданите не желаят да се  идентифицират по електронен път.В крайна сметка електронното управление няма да замени взаимодействието с администрацията на гише, но ще бъде улеснение за хората, които не желаят или не могат да се явят на гише.- Годишно у нас се харчат около 150 млн. лв. от националния бюджет и европейско финансиране. За изграждане на електронното си правителство Естония е похарчила около 50 млн. лв. (около 25 млн. евро), от които 70% са за хардуер. Използвани са почти изцяло безплатни софтуерни програми с отворен код. - У нас само 12% от администрациите поддържат специализирани регистри за предоставяне на е-услуги. Всеки трети административен регистър (27%) се поддържа само на хартиен носител. Броят на принтерите в държавната администрация расте почти тройно повече от броя на сървърите. 98% от заявленията за ползване на е-услуги са единствено към пет администрации: Агенция по вписванията; Агенция по геодезия, картография и кадастър, НАП, ГИТ и НАПОО.- От 2005 г. насам във всички библиотеки, училища, университети, обществени сгради, централни части и паркове на по-големите градове в Естония има безплатен интернет достъп. От 2007 г. са необходими само 15 минути за създаване на фирма в Интернет. Компанията бива легализирана в рамките на няколко часа, а предприемачът може да започне работа същия ден.- 98% от банковите сделки в Естония се осъществяват по електронен път, което води до рязък спад на броя на банковите офиси. Повечето нотариални услуги се извършват в интернет, а цялата необходима информация като ипотеки, платени данъци или свидетелство за съдимост е достъпна онлайн. Всяка година естонската администрация пести по 2 тона хартия.- У нас администрацията събира от гражданите общо близо 6000 вида  документи или удостоверения, за да предоставя услугите си. 453 часа годишно са необходими на средностатистическия българин, за да се подготви и плати данъците си - 9 пъти повече, отколкото в Естония. 232 дни са нужни за започване на бизнес в България. 262 дни са необходими в България за включване към електроразпределителната мрежа, 3 пъти повече, отколкото в Естония.- 41 дни трябват у нас за получаване на оперативен лиценз, 2,5 пъти повече, отколкото в Естония. 16% от времето си българските мениджъри отделят за справяне с бюрократични разпоредби, 2,4 пъти повече, отколкото в Естония.   - Половината българи никога не са поръчвали стоки или услуги през интернет. За издаване на документи за самоличност от чужбина се чака 3 месеца (по време на заседание на МС, на 29 юни м.г., външният министър Екатерина Захариева информира, че електронната услуга за българи в чужбина, струвала на държавата 500 000 лева, е използвана едва от двама души от старта й преди година и половина, поради изискването за електронен подпис, издаден в България).", "date": "2018.06.06", "title": "Как ще ги стигнем естонците"}
{"url": "http://www.cross.bg/sudeiistvie-pari-izmamnitzi-1576318.html", "text": "/КРОСС/ Отново е в ход схемата с полицейски сюжет при телефонните измами- „Оказване на съдействие на органите на МВР за залавяне на измамници”, съобщават от полицията във Видин. Не давайте пари, поискани в телефонен разговор, под какъвто и да било предлог, съветват служителите на реда.От началото на годината във Видин са регистрирани общо шест телефонни измами, две от тях са извършени през последните дни. Жертвите - три жени и трима мъже, възрастни жители на областния град, били въведени в заблуждение по добилата популярност схема с полицейски сюжет - оказване на съдействие на органите на МВР за залавяне на измамници. Полицията не търси финансово съдействие от гражданите при провеждане на операции за залавяне на престъпници, напомнят от дирекцията.Обект на измами стават хора от третата възраст, които няма с кого да се консултират в критични ситуации. При тях, способността за разпознаване на опасна ситуация намалява с възрастта, поведението им е по-лесно предсказуемо, емоциите са силни и трудно се овладяват. Стремежът да окажат помощ на полицията стига до наивност, от която умело се възползват измамниците и ловко спекулират с доверчивостта им. Надяваме се, деца и внуци да говорят на тази тема с по-възрастните си роднини, като им напомнят какви действия трябва да предприемат в случай на опит да бъдат измамени по телефона, посочват от полицията.Служителите на Областната дирекция на МВР-Видин за пореден път апелират към жителите на града и региона: \"Никога не давайте пари, поискани в телефонни разговори, под какъвто и да било предлог. Периодично, телефонните измамници се активизират. Те са находчиви и изобретателни, възможно е да променят сюжета на измамата. Бъдете внимателни. Не се доверявайте на получено телефонно обаждане с искане на пари. Незабавно прекъснете разговора. Запазете спокойствие, говорете с близките си, обадете се в полицията!\"", "date": "2018.06.06", "title": "Видинската полиция: Телефонните измамници се активизират"}
{"url": "http://www.cross.bg/lager-idil-voenen-1576312.html", "text": "/КРОСС/ Сирийската армия е разкрила детски лагер, управляван от ИДИЛ, твърди военен източник, предаде БГНЕС.\"Младите лъвове на халифата\" е военна база за обучение на млади терористи и се намира в източната провинция Хама. На входа на базата са намерени повредени бронирани автомобили Хъмви.Според военен източник, лагерът има всичко необходимо за военно обучение - пътеки с препятствия, бойни полигони и класни стаи.По-рано в южен Дамаск беше открит подобен учебен лагер за деца, след като сирийските войски освободиха лагера Ярмук от бойците. ", "date": "2018.06.06", "title": "ИДИЛ обучава деца за джихадисти"}
{"url": "http://www.cross.bg/makedoniya-imeto-protesti-1576299.html", "text": "/КРОСС/ Големи протести са планирани за тази вечер в 24 гръцки града срещу компромиса за името на Македония. Южните ни съседи не приемат в името на бившата югославска република да фигурира названието Македония.По неофициални информации правителствата в Скопие и в Атина преговарят по три варианта – Северна, Горна или Нова Македония.Гръцката опозиция настоява Македония да промени конституцията си, като премахне термини като „македонски език“ и дори „македонска идентичност“.Предишните големи протести бяха през есента на миналата година.", "date": "2018.06.06", "title": "Големи протести се очакват в Гърция срещу името на Македония"}
{"url": "http://www.cross.bg/bobov-vulna-dobiv-1576303.html", "text": "/КРОСС/ Първата вълна от съкращения трябва да приключи до 16 юни. По преценка на работодателите обаче, цялата процедура може да приключи по-рано от обявения срок 31 декември 2018 година.От „Въгледобив Бобов дол” са внесли уведомление в Бюрото по труда за масово съкращение на работници в предприятието. Изпълнителният директор на дружеството Харалампи Златанов потвърди за БНТ, че съкращението на персонала се налага заради закриване на обекти за подземен добив на въглища в дружеството.Все още не е ясно какво ще се случи с хората, които бъдат уволнени от работа. Алтернативата за тях е да напуснат града. С поредната вълна от съкращения, ще се повиши и нивото на безработица в града. В \"Бобов дол\" ще продължи да работи рудникът за надземен добив \"Христо Ботев\".", "date": "2018.06.06", "title": "400 миньори от мини „Бобов дол” ще бъдат освободени до края на годината"}
{"url": "http://www.cross.bg/demokratziyata-zayavi-ministerstvo-1576319.html", "text": "/КРОСС/ Последните действия на гръцкото правосъдие показват как тази държава заплашва пряко демокрацията у нас, заяви турското външно министерство, написа анкарският в. Хюриет.Дипломатическата централа на страната на два континента заклейми постановлението на съдии от членката на Европейския съюз. Гръцки магистрати вчера освободиха осемте турски военни, които избягаха след опита за преврат срещу президента Реджеп Ердоган от юли 2016 г. Осемте военни бяха задържани заради нелегално преминаване на границата.\"Ние се надяваме правораздавателната система в съседната ни държава ще се въздържа от подобни решения. Такива действия представляват пряка заплаха за турския конституционен ред и демокрацията в нашата страна\", заяви говорителят на външното министерство на Турция Наим Аксой.", "date": "2018.06.06", "title": "Турция: Гърция застрашава демокрацията у нас"}
{"url": "http://www.cross.bg/portnih-bila-dymite-1576301.html", "text": "/КРОСС/ Интензитетът на валежа беше изключително висок, за 5 минути са паднали над 160 л/кв.м; усреднено за целия следобед – около 76 л/кв.м, при норма за целия юни около 50, коментира кметът на Варна Иван Портних мащабите на водното бедствие в морската ни столица преди два дни.По думите му проблемът с канализацията, която на места е смесена – битова и дъждовна, е известен от десетилетия. Общината е готова с проект, който обаче е на стойност от около 60 млн. лв. За другия проблем - водите от високата част на града, има разрешение – колектор, чието изграждане обаче струва 40 млн. лв.„Всеки булевард, който правим, е с подмяна на комуникациите. Системно работим, но няма магическа пръчка, която да реши проблем, наслоен с десетилетия”, посочи той.По думите му шахтите в града са били почиствани в деня преди големия дъжд, но не е било възможно канализацията да поеме всичко.Относно ремонта на бул „Цар Освободител” , чийто тротоар е пострадал при първия дъжд, Портних каза, че ремонтираната отсечката е била само 150 м, а самият булевард е строен върху дере и е естествен водосбор.Същевременно дъждовнитата канализация навремето не е била съобразена с държа, който пада. Общата стойност на ремонта била около1,8 млн. лв, но това – освен малката част от бул „Цар Освободител”, включва и бул. „Приморски”. Там, където е имало интервенция, капацитетът на дъждовната канализация е увеличен много кратно, увери Портних.   ", "date": "2018.06.06", "title": "Кметът на Варна: 100 млн. лв. са необходими, за да няма наводнени булеварди"}
{"url": "http://www.cross.bg/marks-karl-godini-1576293.html", "text": "/КРОСС/ Кръгла маса  „Карл Маркс- 200 години по-късно\"  ще се проведе на 7 юни, четвъртък от 14.00 часа в  Пресцентър на Международен панаир Пловдив.  Дискусията, организирана от Областния съвет на БСП  Пловдив  е по повод 200 години от рождението на Карл Маркс и ще обхване   различните етапи в развитието на икономическите, политическите и философски идеи на Маркс, тяхната роля в съвременното общество, мястото им в политикономическите обяснения на днешния свят.В първата част  ще бъдат представени основни доклади, свързани с идеите на Маркс в тяхната съвременна интерпретация и възможностите за обяснение на днешните  проблеми:„ Карл Маркс - учен, идеолог и политик\" - Д-р Валери Жаблянов „ Младият Карл  Маркс за властта и демокрацията в бъдещото общество\" - Проф. дпн Георги  Манолов „Защо се завръща Маркс отново\" - Проф. дсн Максим Мизов „ Маркс на 200 - стари спорове и нови оценки\" - Доц. д-р Борис ПопивановМодератор на  дискусията ще бъде доц. д-р Пламен Славов.", "date": "2018.06.06", "title": "Кръгла маса  „Карл Маркс- 200 години по-късно”  ще се проведе на 7 юни"}
{"url": "http://www.cross.bg/smurtnost-penka-narodut-1576297.html", "text": "/КРОСС/Новинарските емисии на телевизиите проявяват трогателна грижа за кравата Пенка, избягала в Сърбия и щастливо завърнала се обратно.Също и за циганския кон, заради който се стигна онзи ден до масов бой.Специално комюнике имаше и за състоянието на Разградските лъвчета, които са вече в Холандия.Съобщиха ни и друго: Всички били съгласни, че Пенка не трябва да бъде евтаназирана, циганският кон пък никак - Хелзинкският комитет бди.Подобно единодушие не е сигурно за Българския Народ.„Жив\" е странна дума\" беше казал някой. Да си жив е нещо странно - можем да допълним, поне що се отнася до милиони хора у нас. Но на Властта все не й стигат парите - защо?Бойко тия дни се оплакваше, че вече давал почти пет милиарда за здравеопазването - а пък Народът, с извинение, доста се бил стопил през последните 10 години. Отговорът е много лесен, не се полага премия: така е, защото през последните 10 години Народът е все по-болен, направо нямате представа колко, оглавява най-позорните класации - дори е неприлично да се изреждат /ранна смъртност, смъртност изобщо, смъртност от онкологични заболявания, смъртност на пътя и пр./.Българските лекари са наясно с това, те отдавна казват, че само не-диагностицираният пациент е здрав.Всъщност, излиза, че нашият народ е най-издръжливия в света. Обаче хиляди хора от малките селища си отиват, неизвестно от какво. Вечният спор за закриването на малките лечебници е абсурден - може да ги закриете, ако разполагате с най-големия парк от линейки в света, само тогава.А парите все не стигат. Но да не би да ви стигат парите за „здравеопазването\" на магистралите - някои прави ли си труда на сметне, колко са построени - и колко след това предсрочно са оздравени/ремонтирани. Ами за образованието, което е зарито под всевъзможни блъфове и празни приказки.И каква е причината за всичко това? Народът ли се износи, изхаби, обезталанти? Или причината е друга?Всъщност, хайде да видим, какво казват телевизиите за Пенка.***За други Пенки обаче има пари.„Политическият психолог\" Антоанета Христова, която се появява по Би Ти Ви поне колкото кравата Пенка , работела над проект за осъвременяване на шофьорските тестове.Стойността на проекта е 453 хиляди лева.„Категоричен успех и високо ниво на конкретика на срещата в Москва\" - така оцени дамата посещението на Бойко при Путин.Категоричен успех и високо ниво на конкретикаКак да не спечели проект за 453 хиляди лева.Дамата казва за себе си: „Аз съм човек, който разбира от отношения в политиката и от преговори\".Вярваме й.Пазете се шофьори.Дайте й половин милион и за един проект за изследване на психологията на избягалите крави.Източник: ", "date": "2018.06.06", "title": "Милост за кравата Пенка - народът да почака"}
{"url": "http://www.cross.bg/transport-reglamenta-otnosno-1576298.html", "text": "/КРОСС/ Министърът на транспорта, информационните технологии и съобщенията Ивайло Московски ще председателства Съвета на Европейския съюз по транспорт, телекомуникации и енергетика във форматите „Транспорт“ и „Телекомуникации“. Заседанията ще се проведат на 7 и 8 юни в Люксембург.Темите от дневния ред във формат „Транспорт“ са свързани с пакета „Мобилност“, Регламента за защита на конкуренцията във въздушния транспорт, Директивата относно пристанищните приемни съоръжения, Регламента относно правата и задълженията на пътници, използващи жп транспорт. Очаква се да бъде обсъдено финансирането на инфраструктурни проекти в ЕС и региона на Западните Балкани.Във формат „Телекомуникации“, ще бъде дискутиран доклада за напредъка по предложението за Регламент за неприкосновеността на личния живот и електронните съобщения. Ще се проведе политически дебат по въпроси, като обработването на метаданни, съхранението на информация и нейната последваща обработка в крайните устройства и за правата и задълженията, свързани с поверителността на съобщенията за нуждите на правоприлагащите органи. Ще бъде разгледан и Регламента за киберсигурността, като се очаква и дебат по преработения вариант на Предложение за директива относно повторно използване на информацията в обществения сектор. ", "date": "2018.06.06", "title": "Министър Ивайло Московски ще ръководи заседанието на Съвета по транспорт на ЕС"}
{"url": "http://www.cross.bg/chetirima-bfmtv-dyshi-1576300.html", "text": "/КРОСС/ Най-малко четирима души бяха ранени при експлозия в силоз за зърно в Страсбург, съобщиха френските власти, цитирани от BFMTV.В ход е голяма спасителна операция.Говорител на полицията заяви, че нараняванията дотук не са животозастрашаващи, но по думите му броят на пострадалите може да нарасне, тъй като спасителната операция все още не е приключила.На мястото на експлозията в пристанище на граничната между Франция и Германия река Рейн работят 70 пожарникари. Областните власти призоваха чрез „Туитър“ гражданите да избягват района, за да не пречат на спасителните екипи.Според властите експлозията не е предизвикана от умишлени действия, отбелязва BFMTV.", "date": "2018.06.06", "title": "Най-малко четирима души са ранени при взрив в силоз в Страсбург"}
{"url": "http://www.cross.bg/botevgrad-blok-vzrivni-1576309.html", "text": "/КРОСС/ В апартамент в блок в Ботевград има намерени взривни вещества, които са опасни и за това са извикани специалисти от отряда за борба с тероризма, които да ги обезвредят. Това каза пред журналисти в парламента главният секретар на МВР главен комисар Младен Маринов. По-рано днес жилищния блок в Ботевград беше евакуиран. ", "date": "2018.06.06", "title": "Открити са взривни вещества в апартамент в Ботевград"}
{"url": "http://www.cross.bg/proekti-regionite-nikolova-1576305.html", "text": "/КРОСС/ Кохезионната политика в ЕС след 2020 г. ще продължи да бъде изпълнявана по нов начин, който предвижда  интегрирано и многофондово финансиране на проекти за развитие регионите. Това бе и един от приоритетите на Българското председателство на Съвета на ЕС в областта на териториалното сближаване.Това каза заместник-министърът на регионалното развитие и благоустройството Деница Николова, която участва в заседание на Комисията по политиката на териториално сближаване и бюджет на ЕС на Комитета на регионите. Форумът се провежда в София и е част  от календара на Българското председателството на Съвета на Европейския съюз, като негов домакин е Националното сдружение на общините в Република България.Зам.-министър Николова отбеляза, че в рамките на 6-месечното председателствоприоритетните теми за градското развитие и териториалното сближаване са дебатирани с всички държави–членки като възможност за подкрепа за продължаване на политиката за по-балансирано развитие на територията. „Чрез интегриран подход на взаимодействие на мерките и инвестициите ще работим за ясното сближаване между регионите, фокусирайки се върху цялата територия на страната, а не само върху големите градове. Ще продължим да насърчаваме възможностите за взаимодействие, сътрудничество и  партньорство, които да осигурят изпълнение на политиката за градския и териториалния дневен ред“, каза още зам.-министър Николова.Тя коментира, че анализът на представената многогодишна рамка на бюджета на ЕС след 2020 г. и кохезионния пакет от регламенти показва, че страните -членки на ЕС ще имат възможност са развиват по-тясно регионите и да развиват свързаността, намирането на общите черти, но и спецификата на всеки отделен регион. „Надявам се, че ще постигнем интегрирания подход на взаимодействие и изпълнение на заложените мерки, защото ще имаме възможността за изпълнение на многофондови проекти на регионално ниво, които да допринасят за извеждане на потенциалите им и за постигане на много по-добро икономическо развитие в тях“, каза още заместник-регионалният министър.Според Николова ще се подкрепят и по-ясно  проекти за създаване на  високотехнологични отрасли в посока постигане на целта за интелигентна Европа, проекти за по-зелена и кръгова икономика, както и подкрепа в инвестиции, които са по-близко до гражданите чрез подход за териториално сближаване чрез интегрирани инвестиционни мерки.Според зам.-министър Деница Николова с новите регламенти за работа с европейските проекти, които ще влязат в сила след 2020 г.,  се търси опростяване и на правилата за работа и улесняване комбинирането на различни по вид инвестиции и финансиране. Така, според нея, ще постигаме, гъвкавост на управленските решения и постигане на по-конкретни и видими цели за регионите.", "date": "2018.06.06", "title": "Деница Николова: Кохезионната политика след 2020 г. дава възможност за многофондово финансиране на регионите"}
{"url": "http://www.cross.bg/vodata-narysheniya-momenta-1576302.html", "text": "/КРОСС/ До момента няма отклонения във водата на откритите плувни басейни в София, каза д-р Десислава Драганчева от Здравна инспекция в \"Денят започва\". Направени са 238 проверки, съставени са 28 предписания за констатирани нарушения.В Столичната регионална здравна инспекция са вписани 174 водни обекта, от които 46 открити.До момента са направени 238 проверки като за констатирани нарушения са съставени 28 предписания със задължителни хигиенни и противоепидемични мерки, уточни д-р Драганчева.Издадени са 12 заповеди за временно спиране след привеждане на обекта в съответствие с хигиенните изисквания. Обектите към момента са пуснати в експлоатация.Издадени са 12 акта за административни нарушения, като основно нарушенията са в закритите плувни басейни.Румен Димитров, собственик на един от басейните в София заяви, че водата е по-чиста от чешмяната и режимът на почистване на водата е денонощен. ", "date": "2018.06.06", "title": "Чиста ли е водата в басейните в началото на сезона?"}
{"url": "http://www.cross.bg/trump-horata-razgovor-1576304.html", "text": "/КРОСС/ Френският президент отказа да коментира твърденията за тежък телефонен разговор с Доналд Тръмп за наложените от Съединените щати на Европейския съюз мита. Двамата са разговаряли миналия четвъртък. Тогава Белият дом и Елисейският дворец съобщиха за разговора без да дадат подробности.Еманюел Макрон: Както е казал Бисмарк, ако обясним на хората как се правят наденици, много сигурно е те да не продължат да ги ядат. Държа хората да видят поднесеното ястие, но не съм убеден, че коментарите от кухнята способстват за доброто поднасяне на блюдото или подходящото му консумиране. Тук в Париж не се свикнали да коментираме дали ястието е горещо, студено или пък ужасно. Просто продължаваме напред. На предстоящата среща на Г-7 ще проведа честен и полезен разговор с президента Тръмп.", "date": "2018.06.06", "title": "Макрон: Разговорите с Тръмп са като надениците"}
{"url": "http://www.cross.bg/chasa-ryskata-byrgas-1576307.html", "text": "/КРОСС/ От днес във фоайето на Културен дом на нефтохимика може да се види изложба, посветена на 80 години от рождението на Владимир Висоцки – един от най-известните бардове на Руската федерация.Тържественото откриване ще се отбележи с концерт на 7 юни, четвъртък, от 18.30 часа в Държавната опера. В него ще вземат участие ансамбъл „Здравица“* и хороваПрограмата ще продължи и в петък, 8 юни, когато в Културен дом на нефтохимика ще се прожектират филмите „Большой“ (с режисьор В. Тодоровский) от 17.00 часа и „Время первьIх“ (с режисьор Д. Киселев) от 19.00 часа. Всички събития, част от програмата на Дни на Руската култура в Бургас, са с вход свободен и са организирани от Община Бургас, съвместно с Почетно консулство на Руската федерация.", "date": "2018.06.06", "title": "Откриват дни на руската култура в Бургас"}
{"url": "http://www.cross.bg/zona-chernobilskata-zabranena-1576290.html", "text": "/КРОСС/ Горският пожар, който избухна в Чернобилската забранена зона вчера, е локализиран, съобщи министерството на вътрешните работи на Украйна, цитирано от ТАСС.Ситуацията е под контрол. Продължават да тлеят само отделни огнища – трева, храсти, паднали дървета и пънове.В борбата с огъня участват 35 единици техника, вкл. самолети и хеликоптер, и 150 пожарникари.Системата за контрол на радиационната  обстановка бе приведена в режим на извънредна ситуация, след като първоначално бе съобщено, че основното огнище се намира в района на хранилището за отработено ядрено гориво. Украинската служба за извънредни ситуации обаче увери, че разпространение на продукти от горенето към Киев не се наблюдава, а радиационният фон, както в Чернобил, така и в украинската столица, не е надвишен.Полицията разследва причините за възникването на пожара.", "date": "2018.06.06", "title": "Локализираха пожара в Чернобилската забранена зона"}
{"url": "http://www.cross.bg/huawei-marki-godina-1576278.html", "text": "/КРОСС/ Технологичната компания Huawei получи ново международно признание, увеличавайки стойността на бранда с 22% през миналата година, заради което зае престижното 48-мо място в класацията на BrandZ™ за топ 100 на най-влиятелните глобални брандове. Годишното проучване „Top 100 Most Valuable Global Brands“, организирано от WPP и Kantar Millward Brown, отбелязва, че Huawei присъства за трета поредна година в топ 50 на глобалните марки, a китайските брандове задминават за първи път американските в проучването.Общата търговска стойност на компаниите от топ 100 списъка на BrandZ™ достигна 4,4 трилиона щатски долара, което представлява увеличение с 204% през последните дванадесет години. Общият нетен ръст на всички изброени търговски марки възлиза на приблизително 750 милиарда щатски долара, като за първи път всички категории в класацията бележат ръст.Технологичните компании досега водеха световния списък с осем от десетте места в Топ 10, като комбинираната им бранд стойност представлява повече от половината (56%) от общата търговска стойност на всички компании от топ 100.Китайските марки са може би най-привлекателната група в тазгодишното, тринадесето издание на класацията на BrandZ™. Tencent, Alibaba и Huawei са само някои от водещите имена сред четиринадесетте китайски компании, чиято обща стойност на марката се е увеличила с 47% на годишна база. Китайските брандове задминават за първи път в проучването американските по отношения на темпа си на растеж. Това е четвъртата поредна година за Huawei с присъствие в Топ 100 на най-влиятелните световни марки на BrandZ™. Стойността на бранда и по-високата позиция в международната класация растат прогресивно на годишна база, благодарение на силното представяне на смартфоните, таблетите и глобалната експанзия на марката.Нарастващото влияние на Huawei не остава незабелязано от организаторите на различни международни класации. Миналата седмица Forbes представи листата за \"Най-ценните марки на 2018\", където Huawei, с пазарна стойност от 8,4 милиарда долара, се нарежда на 79-о място в топ 100, при това като единствената китайска компания. По-рано през февруари тази година, компанията бе позиционирана на 25-о място в класацията на Brand Finance „Top 500 Global Brand Value of 2018“ и оценена на 38,046 млрд. долара.Според IDC, през първото тримесечие на 2018 г. са реализирани доставки на смартфони, възлизащи на 336,1 милиона бройки, което е спад с 2,4% в сравнение с предходната година и това показва цялостен спад в световната смартфон индустрия. Въпреки това, средната продажна цена на смартфоните всъщност нараства на годишна база с 21% до 374 щатски долара за брой, според данни на GFK.Като трети по големина доставчик на смартфони в света, Huawei не само изпреварва пазара, но също така непрекъснато увеличава пазарния си дял (11,7%). Освен това, пазарният дял на моделите от висок клас на Huawei (над $500 щатски долара) се е увеличил до повече от 10%. Причината за това отчасти се дължи и на растежа в ключови високотехнологични региони като Европа и Близкия изток. С глобалното представяне на серията P20, Huawei се утвърди на световния пазар на смартфони от висок клас и влиянието на марката продължава да се разраства.Според Ipsos, през 2017 г. световната познаваемост на марката Huawei и потребителските предпочитания към нея нарастват до 86%, което й отрежда ролята на най-бързо развиващата се марка сред глобалните технологични компании през последните шест години. Възприятията за бранда и характеристики като технологично лидерство, дизайн и надеждност, имат все по-голяма заслуга за позитивното развитие на марката. За България този показател е дори над 90%.С висококачествени продукти и технологични нововъведения, Huawei вече изпреварва международните тенденции в индустрията, като постепенно се превръща в световна и емблематична технологична марка.", "date": "2018.06.06", "title": "Huawei за трета поредна година сред топ 50 на най-влиятелните световни марки"}
{"url": "http://www.cross.bg/armiya-suvetskata-pametnika-1576281.html", "text": "/КРОСС/ Общинският съветник в София Симеон Славчев внася искане за незабавно преместване на таз годишният София Прайд от паметника на Съветската армия.Прайда трябва да се проведе на 9 юни пред паметника на Съветската армия, според Славчев обаче мястото му категорично не е там.За Агенция КРОСС, той сподели,че не е против парада, но не е нормално да се провежда подобно събитие пред исторически и културен паметник, без значение дали е на Съветската армия или някой друг паметник.Според него има достатъчно места за подобен тип събитие като например НДК или Борисовата Градина.Той допълни още,че ще поиска слагането на камери в Княжеската градина в най кратък срок, тъй като рязко са зачестили случаите на поругаване на паметника на Съветската армия без да има наказани извършители.Искането за незабавно преместване на прайда ще бъде внесено по-късно днес в деловодството на столична община. ", "date": "2018.06.06", "title": "Общински съветник внася искане за незабавно преместване на София Прайд"}
{"url": "http://www.cross.bg/bsp--sofiya-organizira-bezplatna-yuridicheska-priemna-za-grazhdani-1576280.html", "text": "/КРОСС/ На 7 юни в постоянната приемна на БСП – ) гражданите ще получат безплатни юридически консултации. Юристите ще бъдат на разположение на софиянци от 15.00 до 18.00 часа.", "date": "2018.06.06", "title": "БСП - София организира безплатна юридическа приемна за граждани"}
{"url": "http://www.cross.bg/iiotova-energetika-energiiinata-1576279.html", "text": "/КРОСС/ „Убедена съм, че възобновяването на проекта АЕЦ „Белене“ е едно от решенията, които ще гарантират енергийната ни сигурност, ще допринесат за общата ни конкурентоспособност и икономически прогрес, както и за създаването на стабилно енергийно пространство в национален и  европейски мащаб.“ Това заяви вицепрезидентът Илияна Йотова на откриването на традиционната международна конференция “Българската атомна енергетика – национална, регионална и световна сигурност”, организирана от Българския атомен форум.В приветствието си от името на президентската институция Илияна Йотова изрази увереност, че този път темата за рестарта на АЕЦ „Белене“ няма да бъде използвана за политическо противопоставяне, а ще бъде оставена в ръцете на експертите. „С политическите пререкания не изглеждаме сериозно в очите на международните инвеститори“, посочи вицепрезидентът. По думите й с аргументите на професионалистите трябва да се отговори на въпросите и притесненията на гражданите.„Голяма символика има в деня, в който започва тази конференция – днес темата за АЕЦ „Белене“ ще се дискутира и от енергийната комисия в българския парламент“, отбеляза Илияна Йотова.Вицепрезидентът открои и други важни задачи, които стоят пред българския атомен отрасъл: проектът за продължаване срока на експлоатация на 6-и блок на АЕЦ „Козлодуй“; повишаването на топлинната мощност на реакторите на АЕЦ „Козлодуй“; изграждането на Национално хранилище за радиоактивни отпадъци.Илияна Йотова отбеляза необходимостта от сериозен и отговорен подход по отношение на ядрената безопасност и радиационната защита. По думите на вицепрезидента трябва да бъдат подготвени висококвалифицирани кадри, които да посрещнат предизвикателствата в енергийната сфера. „В това отношение наш дълг е да покажем пред младите хора перспективите, които се откриват пред тях за професионална реализация в областта на ядрената индустрия и свързаните с нея научни и приложни изследвания“, посочи Илияна Йотова.„През последните години силно нараства влиянието на атомната енергетика върху световната икономика, увеличава се броят на страните, които решават да развиват този високотехнологичен отрасъл, създават се принципно нови технологии и иновационни решения“, отбеляза вицепрезидентът и цитира данни, според които от 2015 г. до днес в световен мащаб работа са започнали 26 нови реактора с обща електрическа мощност 24 257 MW.Вицепрезидентът определи ежегодната конференция като добра платформа за осъществяването на важния дебат за развитието на ядрената енергетика и енергийната сигурност на България.Конференцията, която се провежда във в.к. „Ривиера“ край Варна, продължава до 8 юни. В нея участват народни представители, посланици, български и международни енергийни експерти, млади хора, които се обучават в областта на ядрената енергетика. Повече от 300 са тазгодишните участници.", "date": "2018.06.06", "title": "Вицепрезидентът: Възобновяването на проекта АЕЦ „Белене“ ще гарантира енергийната сигурност на България"}
{"url": "http://www.cross.bg/grazhdani-botevgrad-chyvstvat-1576286.html", "text": "/КРОСС/Въпреки че днес очаквахме тук да се появи вътрешният министър, тъй като това е лицето, което носи отговорността за работата на Министерството на вътрешните работи, се яви главният секретар и все пак получихме частична информация. За съжаление, тази частична информация, не носи това удовлетворение, което очакват българските граждани - че техният живот, сигурност и здраве са гарантирани.Снощи бяхме свидетели на един изключително тежък инцидент, престрелка в центъра на Ботевград между две въоръжени лица, едното от които не се е отклонило, а е избягало от Централния софийски затвор- въоръжено след стрелба, гонено от чистачката. Явно в Ботевград не е имало чистачка, за да ги спре снощи да се избият. Единствено късметът е спасил жители на Ботевград да не загинат в тази престрелка, защото тук чухме, че е имало три огнестрелни оръжия. Съжалявам, че господин Маринов не беше достатъчно изчерпателен, но поне от медиите научаваме, че се тършуват жилищни сгради, в които не се знае какво търсят, а в медиите излиза  информация за налични  взривни вещества.Всичко това може да доведе до един категоричен извод - ръководството на  МВР, очевидно, е абдикирало от своите ангажименти. Българските граждани, към днешна дата, не се чувстват сигурни. Българските граждани не могат да се разхождат по улиците във вечерните часове. Следват разстрел след разстрел. Това означава, че хората са взели закона в свои ръце.Това означава, че те не чувстват подкрепата на държавата, не чувстват защитата на МВР, на която имат право по Конституция. Вместо това, тук се предлагат закони, в които компетенциите на МВР да бъдат прехвърлени на частни фирми, на общински звена, на кого ли не. Днес разбрахме, че ще вкарваме в затвора хора които носят мрежи, малки мрежички, в които си ловят рибки, но главното, престъпниците които бягат от затвора, които убиват хора, се разхождат на свобода и никой не знае къде е другият престъпник, избягал от затвора заедно с него. Както трябва да се случи? Да стане поредната престрелка като в каубойски уестърн ли и да загинат невинни граждани? Това ли трябва да стане?Тази наша декларация е апел към МВР- да работи и гражданите да усетят че имаме държава, че имаме закони, които се спазват и трябва всеки един български гражданин да чувства подкрепата на държавата за себе си, а не да се чувства застрашен във всеки един момент- дали някой избягал затворник няма да извади оръжие с изтрити номера и да го простреля докато се движи. ", "date": "2018.06.06", "title": "Иван Иванов за Ботевград: Ръководството на  МВР е абдикирало от своите ангажименти"}
{"url": "http://www.cross.bg/boiichev-gorivata-tazi-1576283.html", "text": "/КРОСС/„Целта на законопроекта за горивата може да бъде само борбата с контрабандата и сивата икономика, а тя е първата стъпка към това- да има свободна конкуренция и ясни правила за всички\". Това заяви зам.-председателят на ПГ на „БСП за България\" Жельо Бойчев.Той подчерта, че към тези добри намерения трябва да бъдат въведени регламенти и правила, които ясно да важат за абсолютно всички. „По никакъв начин няма да приемем, че чрез този закон се преуреждат отношения в сектора. За това ще следим в текстовете между първо и второ четене\", категоричен е народният представител.Бойчев припомни, че преди месеци в парламента се обсъди скандалът с информационната система на Агенция „Митници\" и стана ясно, че тази система е манипулирана или позволява да бъде. „Това е системата, която трябва да следи и да измерва движението на горивата, което влияе пряко върху акциза и събраното ДДС.Моят извод е, че с тази система и това, на което сме свидетели, имаме по-скоро стремеж да се организира и контролира контрабандата\", коментира той. Бойчев подчерта, че системата може да бъде контролирана само от най-високите нива в държавата и те казват кой и какво може да прави в страната.Жельо Бойчев допълни, че законопроектът за горивата няколко месеца се върти между комисиите в НС. „Няма смисъл да приемаме закон, който да въвежда ред и правила в тази дейност, ако съответните министри и подопечните им агенти нямат намерение да го изпълняват. Странно е въобще, че стигаме до обсъждане на такъв законопроект, без активната страна в него да бъде министерството, на което се вменява ангажимент да осигурява приходната част на бюджета, каквото е Министерството на финансите\", каза още Жельо Бойчев. ", "date": "2018.06.06", "title": "Бойчев: Законопроектът за горивата трябва да се бори с контрабандата, а не да преурежда отношения в сектора"}
{"url": "http://www.cross.bg/bulgariya-toplofikatziya-zagora-1576287.html", "text": "/КРОСС/ На 5 юни 2018 г. победителите в детския конкурс на EVN България за изработване на макет, посветен на тема „Екологичен град“, посетиха модерната централа на EVN Топлофикация в Пловдив. Конкурсът е част от дългосрочната инициатива на дружеството за обучения в училищата „Часът на Иви и Енчо. Занимателни обучения за енергия и екология“.Общо 75 деца и техните преподаватели от 3 училища, класирани на първите места в конкурса на EVN България, получиха възможност да посетят съоръжения на EVN Топлофикация в Пловдив. Децата са от ОУ „Христо Ботев“ с. Енина (общ. Казанлък), СОУ „Железник“ гр. Стара Загора и НУ „Димитър Благоев“ гр. Стара Загора.               Посещението включваше обиколка на територията на EVN Топлофикация при спазване на мерките за безопасност. Децата имаха възможност да се запознаят от безопасна дистанция с различните енергийни съоръжения. Визитата включваше и детско парти с подаръци и различни игри на екологична тематика. В рамките на посещението децата представиха изработените от тях макети на тема „Екоград“. Всяко дете беше отличено индивидуално с медал и сертификат за завършено обучение по енергийна ефективност и екология. Класираните на I-во място ученици от ОУ „Хр. Ботев“ в с. Енина, общ. Казанлък ще получат голямата награда – спортна площадка в двора на училището.През учебната 2017/18 г. EVN България осъществява за 9-та поредна година обучение на ученици от 2-ри, 3-ти и 4-ти клас в разумно използване на енергийните ресурси и опазване на природата. ", "date": "2018.06.06", "title": "Учениците победители в конкурса на EVN България за макет „Екоград“ посетиха модерната когенерация на дружеството"}
{"url": "http://www.cross.bg/borisov-boiiko-botevgrad-1576289.html", "text": "/КРОСС/Накарах им се сутринта, събрах ги, сами да си направят изводите както МВР, така и директорът на областната дирекция.Това заяви премиерът Бойко Борисов в отговор на въпроса как оценява работата на МВР по случая с избягалия затворник Владимир Пелов, който снощи беше застрелян в Ботевград.Ще изчакаме министърът да се върне от чужбина, има много какво да говорим, подчерта Борисов.Той е гост на откриването на завод на германска фирма в Божурище.  ", "date": "2018.06.06", "title": "Бойко Борисов след убийството в Ботевград: Сутринта се накарах на МВР"}
{"url": "http://www.cross.bg/reshenieto-goranov-zheleznitzite-1576291.html", "text": "/КРОСС/ Намерено е цялостно решение за БДЖ и така няма да се наложи да се отпускат милиони левове помощ за железниците, стана ясно на днешното заседание на Министерския съвет.Така деветата точка в днешния дневен ред за заседанието на кабинета, която предвиждаше именно това, отпадна. Според планираната мярка финансово затруднената компания трябваше да получи възмездна помощ от 120 млн. лв.Решението за БДЖ се състои в това  и да се договорят отстъпки от кредиторите. Става дума за 103 млн. лв.Най-вероятно ще бъде одобрен и  за подвижния състав на железниците, съобщи финансовият министър Владислав Горанов.Той обаче ще настоява решението за търга да бъде взето от правителството в един ден с решението за концесията на летище София.Концесията за летището ще бъде факт до 2 – 3 седмици, посочи Горанов.", "date": "2018.06.06", "title": "Кабинетът: Има цялостно решение за БДЖ"}
{"url": "http://www.cross.bg/atanasov-trakiya-ychastuka-1576277.html", "text": "/КРОСС/До приключването на ремонта на АМ „Тракия\" в почивните дни ще има постоянно присъствие на „Пътна полиция\", за да се спазват правилата за движениеНа 22-километровия участък от АМ „Тракия\" в участъка между Пловдив и Стара Загора се работи денонощно, за да е готова отсечката колкото се може по-бързо, каза председателят на Управителния съвет на Агенция „Пътна инфраструктура\" инж. Дончо Атанасов в Сутрешния блок на Нова телевизия. За повишаване безопасността на движение слагаме най-високия клас за задържане мантинели и най-модерната маркировка, заяви инж. Атанасов. Той съобщи още, че пет месеца предсрочно ще завърши разширението на път I-9 Слънчев бряг - Бургас в участъка Поморие - Равда, както и обходния път на Ахелой. Целта е движението и по двете отсечки да бъде пуснато преди началото на активния туристически сезон.Председателят на УС на АПИ съобщи, че до приключването на ремонтите дейности на АМ „Тракия\" в почивните дни - събота и неделя, в района на участъка ще има постоянно присъствие на „Пътна полиция\", тъй като в неделя е имало недобросъвестни шофьори, които са навлизали в аварийната лента и неспазвайки правилата за движение са затруднили пътуването на всички останали.Инж. Атанасов припомни, че по време на ремонтните дейности леките коли преминават двупосочно в едното платно - в момента в ремонтираното платно за Бургас, а камионите над 12 тона са пренасочени по обходен маршрут, за да може леките коли и автобусите да пътуват по-удобно по магистралата. Шофьорите, които искат да заобиколят участъка в ремонт, могат да използват и алтернативните маршрути на АМ „Тракия\", които са Подбалканския път I-6 и път I-8 Пловдив - Поповица, продължавайки по път II-66 Поповица - Чирпан.Председателят на УС на АПИ съобщи още, че през тази седмица съвместно с Община Бургас е започнал ремонт на участък от път I-6 между АМ „Тракия\" и входа на града. 8-километровата отсечка не е ремонтирана от около 35-40 години. Първите 3 км бяха обновени през месец май т. г., а от началото на тази седмица се работи и по останалите 5 км.На АМ „Хемус\" се ремонтират два участъка - около тунел „Витиня\" и в направлението Шумен - Варна. Отсечката между София и Ботевград не е обновяване над 35 години и в момента основно се ремонтира съоръжението преди тунел „Витиня\" и тръбата на тунела в посока София. Инж. Атанасов припомни, че през миналата година е ремонтирана тръбата за Варна и сега трафикът преминава през нея двупосочно. В тръбата за София през м. г. е подменено осветлението. Тази година ще се надградят всички системи за безопасност, свързани с вентилация, пожарогасене, опасни разливи и др.На виадукта „Коренишки дол\" при 36-ти км на автомагистралата се работи по стълбовете на съоръжението, които се нуждаят от спешен авариен ремонт, каза инж. Атанасов. Той обясни, че по платното в момента не се извършват ремонтни дейности, тъй като строителите работят под съоръжението и е изключително опасно да се извършват каквито и да било дейности по горното строене на моста. ", "date": "2018.06.06", "title": "Инж. Атанасов: 5 месеца предсрочно завършва разширението на път I-9 Слънчев бряг - Бургас и обхода на Ахелой"}
{"url": "http://www.cross.bg/rihter-magnityd-yseten-1576276.html", "text": "/КРОСС/ Земетресение с магнитуд 5,3 по Рихтер е регистрирано в Азербайджан малко преди полунощ местно време, съобщава Европейският средиземноморски сеизмологичен център.Според азербайджански източници, първите информации са били за магнитуд от 6.2 по скалата на Рихтер.Трусът е усетен и в съседните Грузия и Армения. Според първите данни, епицентърът е на 12 километра дълбочина. Засега няма информация за жертви и разрушения.Според грузински сеизмолози, в Тбилиси трусът е усетен със сила 3-4 бала по скалата на Рихтер.", "date": "2018.06.06", "title": "Силно земетресение в Азербайджан"}
{"url": "http://www.cross.bg/bolt-otbor-yuseiin-1576292.html", "text": "/КРОСС/ За какво може да мечтае един световен рекордьор и носител на 8 олимпийски титли? Юсейн Болт до скоро искаше да стане футболист, но вече може да зачеркне и тази мечта от списъка си. Ямаецът направи официален дебют за норвежкия \"Стрьомсгодсет\" в контрола срещу младежкия национален отбор на страната. Той влезе в игра в 71-ата минута, когато отборът му губеше с 0:1.Болт носеше и фланелка с емблематичен номер - 9.58. За толкова секунди само той до момента може да премине разстоянието от 100 м. Рекордът бе поставен на световното първенство в Берлин през 2009 г.За жалост бившият спринтьор не успя да отбележи гол и неговият отбор загуби.Той обаче ще продължи пробите в норвежкия тим, който му даде шанс за старт на нова кариера.В неделя (10 юни) Юсейн Болт ще играе на любимия му стадион \"Олд Трафорд\" в благотворителен мач и ще бъде капитан на Световния отбор.\n\t\t\t\t\t", "date": "2018.06.06", "title": "Юсейн Болт сбъдна мечтата си. Дебютира за футболен отбор (видео)"}
{"url": "http://www.cross.bg/zapochva-iran-purvenstvo-1576295.html", "text": "/КРОСС/ Световното първенство по футбол започва след седмица и последните приготовления са в разгара си. Вълнението със сигурност не подминава футболисти и треньори, а най-нетърпеливи за предстоящото приключение се оказаха представителите на Иран.Именно те се превърнаха в първият отбор, който пристигна в страната-домакин.Карлош Кейруш и избраниците му кацнаха на руска земя вчера (5 юни) и веднага се отправиха към базата, на която ще се подготвят. Тя се намира в покрайнините на Москва. Домакините очакват със следващите полети да пристигнат футболистите на Испания и Панама. Иран започва турнира на 15 юни срещу Мароко, а в групата са още испанците и Португалия.\n\t\t\t\t\t", "date": "2018.06.06", "title": "Иранският отбор първи пристигна в Русия за световното първенство (ВИДЕО)"}
{"url": "http://www.cross.bg/otgovor-pytin-vladimir-1576268.html", "text": "/КРОСС/ По време на пространното интервю, което Владимр Пути даде на австрийския журналист Армин Волф една от темите, които засяга Волф е намерението за участие във властта на настоящия руски президент след 2024 година, когато не може да се кандидатира за трети пореден път за президент на Руската федерация. Неговият отговор и мотивите му анализира руският вестник  във водеща статия, съобщава Фокус.Конкретният отговор на Владимир Путин на този въпрос е следният:„Хайде да не отиваме толкова напред. Аз никога не съм нарушавал конституцията на своята страна и не мисля да го правя, Много ще зависи от това как работим ние, когато казвам „ние“, имам предвид мен и моя екип, какви резултати ще постигнем. Но вие сте прав, аз се занимавам с държавна и административна работа достатъчно дълго (Волф му напомня,че през 2024 той ще е над 70-годишен). Аз за себе си сам трябва да реша какво ще правя, след като приключи текущия ми президентски мандат“.Изданието анализира отговора, като бъдеща несигурност и според автора на статията абсолютната непрозрачност и неопределеност ще бъде политическото оръжие на Путин през следващия мандат. Въпросът за намеренията му след 2024 година е фундаментален за руската политика, но според автора отговор на този въпрос няма да бъде даден в никакъв случай, защото Путин разбира,че би загубил от ясен отговор при всички случаи. Ако каже „Да“, реакцията ще бъде негативна – не прекалява ли Владимир Владимирович, какво си въобразява, защо си мисли, че Русия не може да съществува без него. Ако отговори „Не“ ще бъде не по-малка грешка. С отиващите си фигури в политиката никой не се церемони и ако покаже слабост алчните за власт подчинени могат да престанат да го „обичат“ и да го разкъсат на парчета. Това обяснява уклончивия му отговор.", "date": "2018.06.06", "title": "Загадка 2024 – ще се върне ли Владимир Путин в креслото на премиера"}
{"url": "http://www.cross.bg/durvetata-selo-kyustendilskoto-1576270.html", "text": "/КРОСС/ Разбунтувани производители в сезона на черешите. Във вторник фермери, в знак на недоволство срещу ниските изкупни цени, се опитаха да блокират изхода към магистрала „Тракия” край Стара Загора и изсипаха кофи с череши на пътя. В същото време в Кюстендилско производителите са застрашени и от постоянните набези на крадци, затова и тази година Жандармерията охранява черешовите градини.В кюстендилското село Лилеч има плод по дърветата, но плодът е малък, а изкупната цена не устройва производителите. Поради тези причини най-вероятно плодът ще остане по дърветата необран., коментира Любомир Димитров, производител от кюстендилското село Лилеч. прогнозира Любомир Димитров, производител от кюстендилското село Лилеч.", "date": "2018.06.06", "title": "Фермери недоволстват от ниската цена на черешите"}
{"url": "http://www.cross.bg/godini-aytyori-paylo-1576273.html", "text": "/КРОСС/ \"Лудогорец\" се е договорил с бразилеца Пауло Аутуори, който от днес или утре ще е официално новият Директор по футбол в клуба.Според агенция \"Ройтерс\", 61-годишният специалист е и новият треньор на българския шампион, въпреки че от клуба още няма информация за смяна на Димитър Димитров-Херо.Най-вероятно обаче бразилецът ще поеме изцяло властта в спортно-техническия сектор по модела на британските мениджъри, като изпълнява и функциите на треньор. Херо доказано не е човек, който се разбира с директори и хора, с които да дели отговорностите и решенията във футболната секция на един клуб. Именно там бяха различията преди няколко години, когато бе на един подпис от това да поеме \"Левски\".Аутуори е легендарна фигура в Южна Америка и с изключително богата визитка. Само на 17 години е принуден да се откаже от мечтата си да играе професионално заради заболяване, което води до атрофиране на мускулите на крака му. Изкарва всички треньорски курсове и на 19 години вече е в щаба на \"Португеза\".Водил е 12 различни клуба в Бразилия през годините, включително най-големите - \"Фламенго\", \"Крузейро\", \"Ботафого\", \"Гремио\", \"Интернасионал\", \"Сао Пауло\", \"Сантос\", \"Вашку да Гама\". В Португалия е бил наставник на \"Бенфика\", в Япония на два отбора, в ОАЕ и Катар също е водил клубни тимове.Бе наставник на националния тим на Катар за Олимпийските игри в Лондон, селекционер на Перу (2003-2005 г.)... Общо е сменил над 25 клубни и национални тимове в кариерата си, като никъде не е останал повече от 2 г.Успехите му: Шампион на Бразилия с \"Ботафого\" (1995 г.), носител на Копа Либертадорес с \"Крузейро\" (1997 г.) и \"Сао Пауло\" (2005 г.), както и Световен клубен шампион през същата година. Шампион на Перу с \"Алианса\" (2001 г.) и \"Спортинг\" (2002 г.).Информациите за договорка между \"Лудогорец\" и Аутуори бяха потвърдени от френския в. \"Екип\" и медиите в Бразилия тази сутрин. Потвърждение от Разград се чака днес, а отборът вече се събра за подготовка, която започва с лагер в Смолян.", "date": "2018.06.06", "title": "\"Лудогорец\" взима легендарен бразилски треньор"}
{"url": "http://www.cross.bg/botevgrad-svideteli-ivanov-1576272.html", "text": "/КРОСС/ ПГ на \"БСП за България\" направи искане в пленарна зала на НС да бъде повикан вътрешният министър Валентин Радев и да обясни за престрелката в Ботевград.„За съжаление, вчера бяхме свидетели на поредната саморазправа, в резултат на бездействието на МВР”, заяви народният представител от ПГ на левицата Иван Иванов. По думите му след като сме били свидетели на бягството на двама затворници със стрелба, снощи сме били свидетели как тези двамата са си устроили разстрел в центъра на Ботевград. „Очевидно там е липсвала чистачка”, каза той.„Г-жо председател, моля да поканим министъра на вътрешните работи да даде обяснение пред народните представители- какво се случва, как работи МВР, как се полагат усилия за спиране на престъпността  в България и най-вече-  да разберем как се стигна до този кървав инцидент снощи, в центъра на Ботевград, в който, за щастие, няма пострадали граждани. Това не може да продължава. Разстрел след растрел и накрая полицията мълчи безучастно”, обърна се Иванов към председателя на НС Цвета Караянчева.   ", "date": "2018.06.06", "title": "БСП поиска вътрешният министър да обясни в НС за случая в Ботевград "}
{"url": "http://www.cross.bg/zakypeni-bileti-sofiya-1576269.html", "text": "/КРОСС/ Турнето на Anastacia, носещо името на най-новия ѝ албум EVOLUTION стартира преди месец в Европа и включва 38 спирки. За съжаление София няма да бъде една от тях,  тъй като концертът ѝ у нас, предвиден за 1 юли в зала 1 на НДК, се отменя поради форсмажорни здравословни проблеми, свързани с организатора на събитието. Нова дата засега не се предвижда.Всички закупени билети за концерта могат да бъдат върнати от понеделник, 11 юни, чрез партньорската мрежа на „Ивентим“. Сумата ще може да бъде възстановена в конкретния обект, от който е взет билетът.. ", "date": "2018.06.06", "title": "Концертът на АNASTACIA се отменя"}
{"url": "http://www.cross.bg/avtomivka-danni-samoybiiistvoto-1576275.html", "text": "/КРОСС/ Млад мъж се самоуби на автомивка в Благоевград, съобщиха от Областната дирекция на МВР в града.Сигналът за инцидента е подаден в 8.13 часа тази сутрин.\"\", добави говорителят на МВР-Благоевград Йорданка Шаркова.По неофициална информация, самоубиецът е на около 35-годишна възраст. Той е посегнал на живота си на автомивка срещу бензиностанция на Покровнишко шосе. Районът е отцепен от полицията. Извършва се оглед. Все още няма данни за причините за самоубийството.", "date": "2018.06.06", "title": "Млад мъж се самоуби на автомивка в Благоевград"}
{"url": "http://www.cross.bg/godina-kriza-svetovnata-1576274.html", "text": "/КРОСС/ Световната икономическа и финансова криза от 2008-2009 година вече е преодоляна, прогнозите за 2018 и 2019 година са оптимистични. Но рецесиите се повтарят циклично на всеки 10 години и затова нова криза може да ни удари всеки момент.Това предупредиха от Световната банка в новия си доклад \"Глобалните икономически перспективи пред света\". Засега нещата са стабилни, но хоризонтът след 2019 година изглежда тревожно.Експертите припомнят, че на всеки 10 години световната икономика изпада в рецесия и криза, като посочват и годините 1975, 1921 1991 и 2009. Така че 10 години от последната криза вече минаха и можем да очакваме следващата. Това показват и моделите за развитие на световната икономика-рисковете се увеличават, дори последната прогноза за икономически растеж през 2019 година бе понижена наскоро от 3 на под 2%.Оптимистичната прогноза- ръст над 4% в света има едва 16% шанс да се осъществи. Докато падане под 2% на растежа вече напомня за 2008 година, когато той бе 1.8 %. Тогава също много малко експерти предвидиха настъпването на колапса в САЩ и верижната реакция в целия свят.Според Световната банка, първата опасност е протекционистичните мерки, които не позволяват на световната икономика да постигне сериозен ръст. Втората опасност е свързана с развиващите се пазари и увеличаващите се дългове на страните. При едно внезапно затягане на парично-кредитната политика на САЩ, което ще доведе до скок на лихвите, някои държави могат да изпаднат в неплатежоспособност.Експертите посочват, че в момента дълговете на частния и държавния сектор на развиващите се икономики са по-високи от нивата през 2008 година. Ако към това се прибавят и ограниченията в търговията, налагани чрез въвеждането на мита на различни стоки и избухване на инфлацията в света, това ще срине доверието на инвеститорите и ще доведе до деструктивни събития на финансовите пазари.", "date": "2018.06.06", "title": "Световната банка предупреди: Следващата криза може да започне всеки момент"}
{"url": "http://www.cross.bg/predstavi-ministur-ministurut-1576267.html", "text": "/КРОСС/ Правителство ще гласува допълнителни плащания от централния бюджет по бюджета на Министерството на транспорта, информационните технологии и съобщенията за 2018 г., необходими за предоставянето на възмездна финансова помощ на „Холдинг БДЖ“ ЕАД-София, съобщава Фокус. Това предвижда деветата точка от  на министрите за днешното редовно правителствено заседание, внесена от транспортния министър Ивайло Московски. Образователният министър Красимир Вълчев е внесъл за разглеждане механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. Кабинетът ще отпусне и допълнителни трансфери по бюджетите на общините за 2018 г. за финансово осигуряване на дейности по Националната програма „Оптимизация на училищната мрежа“. Премиерът Бойко Борисов ще представи Проект на споразумение, обезпечаващо сигурността на съвместните изградени връзки между Департамента по вътрешна сигурност и Службата за митническа и гранична защита на САЩ и ДАНС. Министърът на регионалното развитие и благоустройството Николай Нанков ще представи Меморандум за разбирателство между МРРБ и Министерството на местното самоуправление на Македония. Освен това, Нанков е внесъл за ратифициране и Закон за споразумение за възмездни консултантски услуги за подпомагане на Агенция „Пътна инфраструктура“ при въвеждането на национална система за електронно събиране на пътни такси в България. Министърът на туризма Николина Ангелкова ще представи Проект на решение за прекратяване на процедура за предоставяне на концесия за услуга за морски плаж „Албена“, община Балчик, област Добрич.", "date": "2018.06.06", "title": "Правителството ще гласува отпускането на заем от държавния бюджет за БДЖ"}
{"url": "http://www.cross.bg/mesta-valezhi-obyad-1576253.html", "text": "/КРОСС/ Жълтият код е с предупреждения за между 10 и 20 на места и до 35 л/кв.м дъжд. Възможна е и градушка.Днес преди обяд над по-голямата част от страната ще бъде предимно слънчево. Около и след обяд отново ще се развива купесто-дъждовна облачност и на много места, главно в югозападната половина от страната, ще има краткотрайни, временно интензивни валежи и гръмотевични бури. Остават условията за градушки. Преобладаващите максимални температури ще бъдат между 28° и 33°.Над Черноморието преди обяд ще преобладава слънчево време. Около и след обяд ще се развива купеста и купесто-дъждовна облачност и на повече места, главно по южното крайбрежие ще превали и прегърми. Максимални температури на въздуха: 25-28°. Температурата на морската вода е 21-23°. Вълнението на морето ще бъде 1-2 бала.Над планините преди обяд ще има и слънчеви часове, но около и след обяд ще се развива купесто-дъждовна облачност. На много места ще има краткотрайни, временно интензивни валежи и гръмотевични бури. Максимална температура на височина 1200 метра около 20°, на 2000 метра – около 13°.В четвъртък вятърът ще се ориентира от изток-югоизток, в източните райони ще бъде до умерен. Ще има краткотрайни валежи и гръмотевични бури, на места, главно в Северна България, интензивни и значителни по количество. Дневните температури слабо ще се понижат. В петък валежи са малко вероятни. Ще преобладава слънчево време. Вятърът ще бъде с южна компонента, слаб, в Източна България - до умерен. Температурите ще се повишат и в по-голямата част от страната ще достигнат 30°-35°. По-късно през деня в събота и в неделя от северозапад ще нахлува сравнително по-хладен въздух. На много места, главно в Западна и Централна България, ще има краткотрайни валежи и гръмотевични бури, интензивни и локално със значителни количества, възможни са и градушки. В събота в източните райони дневните температури ще са все още високи – около и над 30°, но в неделя в страната максималните ще бъдат между 26° и 31°. В началото на новата седмица пак ще се затопля. Ще има повече слънчеви часове. Преваляванията ще са на по-малко места, главно в планинските райони. Намалява и вероятността за интензивни и значителни валежи.", "date": "2018.06.06", "title": "Жълт код за бури и валежи"}
{"url": "http://www.cross.bg/makedoniya-gurtziya-severna-1576258.html", "text": "/КРОСС/ Поредна серия от протести ще има днес в Гърция заради преговорите за името на съседна Македония.В понеделник организаторите на демонстрациите призоваха всяко споразумение между Атина и Скопие да бъде подложено за одобрение на референдум в Гърция.Те настояват думата Македония да не бъде включвана в името на страната под каквато и да било форма. А това изключва имена, които се обсъждат в момента, като Нова Македония или Северна Македония.Протестите ще се проведат в родното място на Александър Велики, Пела, и други населени места в Северна Гърция. ", "date": "2018.06.06", "title": "Протест в Гърция: Демонстранти излизат по улиците заради спора с Македония"}
{"url": "http://www.cross.bg/belene-evro-razhodi-1576257.html", "text": "/КРОСС/ Модернизацията на 5-и и 6-и блок на АЕЦ „Козлодуй“ и проектът АЕЦ „Белене“ ще са основните теми на международната конференция, организирана от Българския атомен форум – БУЛАТОМ. Тази година сред над 300-те участниците са и представители на китайски, руски и френски компании, които под различна форма са заявили своя интерес към проекта за втората ни атомна централа.За \"Преди всички“ председателят на БУЛАТОМ  каза, че 1-вият блок на АЕЦ „Белене“ може да заработи през 2027-а, а 2-рият– година по-късно. При определени условия инвестицията в централата може да бъде по-малко от 10 милиарда евро, посочи Манчев и обясни колко би струвал токът, произведен от АЕЦ „Белене“.„Себестойността на електроенергията, всички преки разходи, които са за гориво, включително и отчитане по евро и половина на мегаватчас, за да се натрупат във фондовете за извеждане от експлоатация, е 25 евро. Всичко над 25 евро са финансови доходи, които ще обслужват финансовите разходи. Освен кредитите, които са привлечените средства, обслужват с определен процент, който трябва да работи собствения капитал. Моят съвет е той да не превишава 3%, тъй като собственикът има обект, който ще работи 60 години, т.е. той за целия си живот ще върне няколко пъти капитала, не един път, и тези финансови разходи са неговите застраховки, които трябва да прави на обекта“.Този, който ще трябва да построи АЕЦ „Белене“, е „Атомстройекспорт“, каза още Манчев.„Той може да носи т.нар. \"ядрена отговорност\" за построяване на ядрен обект, защото се прави по техен проект, техни съоръжения. Всичко останало може да го смените, но това нещо не може да го смените. Парите ще ги дадат китайците – ако са китайците – китайците. Ако са съвкупност от стратегически инвеститори, примерно – Китай, Русия и други, стратегическите инвеститори ще дадат парите. България ще участва, доколкото разбирам от всички изказвания, с това, което сме похарчили като апорт, без да даваме пари, а с актив, който имаме – той е наличен. 30% от собствения капитал трябва да се даде – и ние сме го дали“.Според Манчев няма евентуален четвърти инвеститор за проекта „Белене“.\"Те бъркат, че „Фраматом“, който иска да достави автоматиката на централата, той е откъм доставчиците. Той не е инвеститор. Инвеститор и доставчик са две различни неща“.", "date": "2018.06.06", "title": "Ще има ли рестарт на АЕЦ \"Белене\""}
{"url": "http://www.cross.bg/ivancheva-toma-mladost-1576254.html", "text": "/КРОСС/ „Тъй като прокуратурата няма качество, няма конкретика, поради това вадят томове и томове, количества… Как може 17 тома папки да бъдат свързани с един криминален случай – подкуп… Това ще се събере в една страница или една папка…”, коментира Петър Кърджилов, посочен за заместник на арестуваната кметица на район „Младост” Десислава Иванчева.  За кмет обаче Столичният общински съвет избра арх. Румен Русев за „Младост”.Кърджилов, който е пиар на общината, сподели, че сега не е и зам.-кмет, тъй като Русев не му давал договор, а го пращал на конкурс.„Има 17 тома СРС, сигурно са правени от самото начало на мандата на г-жа Иванчева. Сега искат да ги държат, колкото се може повече в ареста”, добави той.", "date": "2018.06.06", "title": "Сагата „Младост”: Има ли таен план за отстраняването на Десислава Иванчева?"}
{"url": "http://www.cross.bg/deloto-prestuplenie-sushtestvo-1576255.html", "text": "/КРОСС/ Делото за убийството на 11-годишната Никол започва по същество в Бургаския окръжен съд.Обвиняем за жестокото престъпление е непълнолетен ученик.Четвъртокласничката беше прободена с нож в асансьор на жилищен блок миналото лято и оставена без помощ.15-годишният тогава Иван не се признава за виновен, а майка му твърди, че е „натопен”. Според прокуратурата обаче доказателствата сочат, че именно той е извършителят.Съдебно-медицинска експертиза установи, че ученикът със специални образователни потребности е вменяем.Делото ще се гледа при закрити врати. Призовани са над 60 свидетели.За извършеното престъпление законът предвижда до 10 години затвор.", "date": "2018.06.06", "title": "Делото за убийството на 11-годишната Никол започва по същество"}
{"url": "http://www.cross.bg/organizatziyata-zhivotni-surneta-1576263.html", "text": "/КРОСС/ Сърне на цена 5 лв продадоха на човек в София съобщи организацията ''Дивите Животни''.Случката се разиграва в София, при продажба на гъби на улицата продавачите отварят плика и ти викат \"Искаш ли и тва за 5 леа?'' а в плика малко сърне.              Сърничката е спасена и дадена на организацията  от доброволец а човека които я е спасил от наглите продавачи е със съмнение за счупена ръка в Пирогов след като се опитал да обясни на продавачите,че това не е нормално и редно.Малката сърничка е новородена и е в добро състояние подчертават от организацията и призовават да не се взимат малки сърнета от дивата природа тъй като това е опасно за тях и може да доведе до смърт.             Припомняме,че преди дни две сърнета бяха прибрани от мъж в село Белопопци след което бяха приети от ''Дивите Животни'' в не добро състояние.И тогава експертите предупредиха, че често майките сърни оставят малките си сами за кратко, което не означава, че са ги изоставяли. ", "date": "2018.06.06", "title": "Поредна наглост: Продават сърничка в плик за 5 лева"}
{"url": "http://www.cross.bg/atanas-proekt-belene-1576264.html", "text": "/КРОСС/ \"Трябва да отпадне мораториумът върху АЕЦ \"Белене\". Нужно е държавата да даде ясен знак, че иска този проект да има реален живот\".Това заяви народният представител от \"БСП за България\" и член на Комисията по енергетика в Народното събрание Атанас Костадинов по Нова телевизия. По думите му е нужно към проекта да се отнесем институционално.\"Няма проект, през последните 10-12 години, в световен мащаб, в който държавата да няма отношение или участие\", обясни Атанас Костадинов. Според него най-лошият вариант за страната ни е проектът АЕЦ \"Белене\" да не се реализира. \"Потреблението ще расте, затова ни е нужна базова мощност\", обясни още членът на Комисията по енергетика в Народното събрание.", "date": "2018.06.06", "title": "Атанас Костадинов: Трябва да отпадне мораториумът върху АЕЦ \"Белене\""}
{"url": "http://www.cross.bg/nikakuv-durzhavata-respekt-1576265.html", "text": "/КРОСС/„Няма никакъв респект от държавата, а всичко, което се прави в борбата с престъпността, не дава почти никакъв резултат”, така коментира президентът (2002 – 2012 г.) Георги Първанов новината, че избягалият преди два месеца от затвора Владимир Пелов е бил убит в родния си Ботевград.Той не е бил ликвидиран при специализирана операция на полицията, а след престрелка със своя приятел Марио Панчев, по прякор Големия или Дебелия. Според първоначалната информация двамата се скарали заради жена.„Такива случаи през Прехода има много, но това показва, че няма никакъв респект от държавата. Всякакви престъпници се разхождат, както си искат и си раздават правосъдие помежду си”, беше коментарът на Първанов. ", "date": "2018.06.06", "title": "Георги Първанов: Няма никакъв респект от държавата"}
{"url": "http://www.cross.bg/sentosa-trump-suobshti-1576266.html", "text": "Вече е ясно и мястото, където ще се проведе срещата на върха между американския президент Доналд Тръмп и севернокорейския лидер Ким Чен-ун.Двамата ще се срещнат в петзвезден хотел на сингапурския остров Сентоса на 12 юни, съобщи Белият дом.Тръмп вчера съобщи, че подготовката за историческото събитие върви много добре.Сентоса е един от 63-те острова в състава на Сингапур. Площта му е 500 хектара, върху които са изградени луксозни курорти, частни яхтклубове и голф игрища. ", "date": "2018.06.06", "title": "Срещата Тръмп – Ким – на остров Сентоса"}
{"url": "http://www.cross.bg/dyshi-yvelichiha-vylkana-1576256.html", "text": "/КРОСС/ Жертвите след изригването на вулкана Фуего в Гватемала се увеличиха до 75 души.Расте и броят на хората в неизвестност, които вече са близо 200. Пострадали са 46 души, а повече от 3200 са евакуирани.Междувременно, вулканът отново изригна и по южния му склон потекоха потоци лава.", "date": "2018.06.06", "title": "Жертвите на вулкана Фуего в Гватемала се увеличиха до 75 души"}
{"url": "http://www.cross.bg/voiina-zapochva-purvi-1576241.html", "text": "/КРОСС/  1523 г. - Густав Васа е избран за крал на Швеция, с което настъпва края на Калмарската уния.1853 г. - Основан е град Аламида, щата Калифорния, САЩ.1882 г. - Хенри Сийли патентова електрическата ютия.1925 г. - Уолтър Перси Крайслер основава корпорацията Крайслер.1930 г. - Основана е Албанската суперлига по футбол.1942 г. - Осъществен е първия скок със синтетичен парашут.1944 г. - Втора световна война: Започва Десантът в Нормандия. 155 000 войници на Съюзниците дебаркират по бреговете на Нормандия (Франция), бързо преодоляват Атлантическия вал и навлизат във вътрешността на страната.1971 г. - Програма Союз: Изстрелян е съветският пилотиран космически апарат Союз 11.1982 г. - Започва Ливанската война от 1982: Военни части под командването на израелския министър на отбраната Ариел Шарон нахлуват в Южен Ливан и успяват да достигнат до столицата Бейрут.1985 г. - В Бразилия са ексхумирани останките на „Волфганг Герхард\", за които по-късно се установява, че са на Йозеф Менгеле, „Ангелът на смъртта\" от Аушвиц.1993 г. - Монголия провежда своите първи преки президентски избори.1999 г. - Появява се за първи път компютърният вирус „Worm.ExploreZip\", който поразява хиляди компютри по цял свят.", "date": "2018.06.06", "title": "6 юни в историята"}
{"url": "http://www.cross.bg/vestnik-obyasnyava-pishe-1576262.html", "text": "/КРОСС/\"Голямата \"победа\" се оказа голямо прецакване за българските превозвачи\", пише вестник \"Сега\". Всекидневникът коментира, че \"шумно рекламираната в понеделник вечерта \"абсолютна и безусловна капитулация\" на плана \"Макрон\", срещу който протестираха българските превозвачи, се оказа пирова.Часове по-късно засегнатите фирми разясниха, че много от приетите текстове на практика ще затруднят още повече тяхната работа и отново заплашиха с протести. Така че в случая става дума или за нескопосана пиар акция, или управляващите са били подведени какво е гласувано в европарламента, или изобщо не са разбрали за какво става дума\", допълва \"Сега\".\"Вицепремиерът Валери Симеонов и министърът на туризма Николина Ангелкова отново влязоха в челен сблъсък\", пише вестник \"Дума\". Изданието обяснява, че лидерът на НФСБ е обвинил колежката си, че подготвя продажбата на 20 дка. плаж. Министерството на туризма няма право да продава плажове, а само да ги стопанисва, са отговорили официално от ведомството на Ангелкова, уточнява \"Дума\".\"Вицепрезидент атакува Брюксел\", пише в заглавие на първата си страница вестник \"Стандарт\". Всекидневникът обяснява, че Маргарита Попова  отива на евроизбори догодина с неизвестната засега формация \"Брод за България\".\"Здравната каса ще плаща скъпи терапии на онкоболни само при 100% резултат\", съобщава вестник \"24 часа\". Тази промяна предвижда да въведе касата догодина, кат о тя ще бъде сред условията за сключване на договор между със съответната фармацевтична компания, предлагаща терапията, допълва изданието.\"Златните ни билки хранят чужди компании\". С това водещо заглавие излиза днешния брой на вестник \"Труд\". Изданието обяснява, че едва 5% от 17 хиляди тона родни билки, които се изнасят годишно, остават у нас. Проф. Владимир Димитрова от БАН очертава като проблем не износа сам по себе си, а фактът, че няма достатъчно българско производство, уточнява \"Труд\". ", "date": "2018.06.06", "title": "Преглед на печата днес "}
{"url": "http://www.cross.bg/tema-zashto-bulgariya-1576259.html", "text": "/КРОСС/Битките на вицепремиера - гост Валери Симеонов;АЕЦ „Белене\" - епизод пореден: гледните точки на Радан Кънев и Румен Петков;Диагностика на българските болници - или какво показва изследването на социолозите?Думи и дипломация по линията Европа-САЩ - коментар на Огнян Дъскарев и Тони Николов;Защо почти всеки дъжд блокира Варна? - говори кметът Иван Портних;Сезонът започва: как се познава колко чиста е водата в басейна?Защо един порой потопи Варна и ще стигнат ли 100 млн. лв., за да се избегнат бедствия в бъдеще? Позицията на Иван Портних;Има ли таен план за отстраняването на Десислава Иванчева от кметския пост? Гостува Петър Кърджилов;Тема с продължение: Историята на още едно българско семейство, напуснало Норвегия;Възможен ли е пробив в енергийните ни отношения с Русия? Връщаме ли се към „Големия шлем\"? Гостува Георги Първанов;Отново скандал с приема в първи клас. Колко деца останаха извън желаното училище?;Петя Дикова с още истории за жени, които мечтаят за дете;Възгледите на актьора Камен Донев за фалшивите новини в социалните мрежиТема: След пороите във Варна задавамe въпроса \"Защо ученици стояха с часове в наводнени класни стаи?\".Тема: Да оцелееш с детето си след самолетна катастрофа. Пред NOVA говори бащата от инцидента край Казанлък.Тема: Часове в задръстване на магистралата. За ремонтите и тапите на пътя - отговорът на Пътната агенция.Тема: Белене - цената на рестарта. ГЕРБ и БСП преди дебата в парламента. И още - на живо преди протеста под прозорците на депутатите.Ексклузивно - Симеон Сакскобурготски - за совалките между София и Москва и интереса на България.Тема: Победа или не? Защо превозвачи са недоволни от гласуваните от Европарламента текстове?Тема: За цената на черешите и протестите на фермерите. И още - защо жандармерията пази масивите?Внимание, кърлежи! Стотици ухапани само за ден - колко са заразените с лаймска болест? Говорят лекарите.\"Запей, България\" - Рафи в колата Ива и Мон Дьо.След жестокия побой в Люлин, какви ще са санкциите да агресорите и ще търсят ли правата си в съда потърпевшите ", "date": "2018.06.06", "title": "Теми и гости в ефира днес"}
{"url": "http://www.cross.bg/chasa-sofiyaot-provede-1576260.html", "text": "/КРОСС/София.От 15.00 часа президентът Румен Радев ще приеме Карл-Хайнц Ламберц - председател на Европейския комитет на регионите.***Варна.От 9.00 часа в зала „Ривиера\" на хотел „Ривиера бич\" вицепрезидентът Илияна Йотова ще участва в откриването на ежегодната международна ядрена конференция „Българска атомна енергетика - национална, регионална и световна енергийна сигурност\".***София.От 9.00 часа ще започне пленарното заседание на Народното събрание.***София.От 10.00 часа Министерският съвет ще проведе правителствено заседание.***София.От 13.00 часа в Индустриална зона Божурище ще се състои тържествено откриване на новото предприятие на световният лидер във вакуумните опаковъчни машини - Мултивак. На официалната церемонията ще присъства и Бойко Борисов - министър-председател на Република България.***София.От 8.30 часа на площад „Народно събрание\" „Демократична България\" организира протест срещу проекта за АЕЦ „Белене\".***София.От 9.00 часа в хотел „Маринела\" ще се проведе заседание на Консултативния съвет на Европейския орган по безопасност на храните EFSA.***София.От 10.00 часа в зала „Европа\" в сградата на КНСБ ще се проведе национална конференция на тема „Причини за нарушаване репродуктивнтие функции при младите хора и пътища за преодоляването им\". В конференцията ще вземат участие вицепремиерът Валери Симеонов, министърът на труда и социалната политика Бисер Петков, министърът на здравеопазването Кирил Ананиев, министърът на образованието и науката Красимир Вълчев и др.***София.От 10.00 часа на голямата сцена на Учебен драматичен театър на НАТФИЗ \"Кръстьо Сарафов\" ще се проведе тържествен академичен съвет за удостояване на световноизвестния немски композитор, режисьор и куратор Хайнер Гьобелс с почетна степен Doctor honoris causa. От 14.00 на Сцена 47 ще се проведе майсторски клас на Хайнер Гьобелс \"Език, в който нещата не са нито явни, нито скрити\".***София.От 10.00 часа в 4 състав на Софийския градски съд ще се гледа делото срещу В. Д., подсъдим за нарушаване разпоредбите на Законаз а мерките срещу изпирането на пари от длъжностно лице, присвоени от „Топлофикация\".***София.От 10.00 часа в XIV състав на Специализирания наказателен съд ще се гледа делото срещу Мартин А., Валентин Я., Валери Ал. и др., обвинени в  организиране и ръководене на престъпна група.***София.От 10.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група.***София.От 10.30 часа заместник-кметът на София по направление екология Йоана Христова ще провери изпълнението на ремонта на Южен парк - вход  откъм бул. \"Гоце Делчев\".***София.От 11.00 часа в VII състав на Специализирания наказателен съд ще се гледа делото срещу Александър С. и Еджевит Осман, обвинени ворганизиране и ръководене на организирана престъпна група.***София.От 11.00 часа в Дома на киното (ул. \"Екзарх Йосиф\" 37) БЧК ще даде пресконференция във връзка с обучението на водни спасители и осигуряването на плажовете през активния летен сезон. В нея ще вземат участие председателят на Българския червен кръст акад. Христо Григоров, председателят на Националната комисия по водно спасяване доц. Стоян Андонов и директорът на ВСС на БЧК Антон Налбантов. От 18.00 часа ще се състои прожекция на нов обучителен филм за водни спасители на открити водни площи и море.***София.От 11.30 часа в пивоварната „Бритос\" ще се проведе бирен тур.***София.От 11.30 часа в 15-и състав Софийският градски съд ще заседава по молба за условно предсрочно освобождаване, подадена от Т.Д., осъден на 10 месеца лишаване от свобода за изнудване на бизнесмен от Айтос. Т.Д. беше арестуван на 23 септември 2017 г. по обвинение, че заедно със С.С. са изнудвали бизнесмена за сумата от 50 хиляди лева.***София.От 12.30 часа в залата на VII етаж в Министерство на образованието и науката ще бъдат представени резултатите от националните външни  оценявания след IV и след VII клас.***София.От 13.30 часа в заседателната зала на Висшия съдебен съвет прокурорската колегия ще проведе заседание.***София.От 14.00 часа в централното фоайе на НДК ще се проведе празник за деца и младежи под надслов „Да победим замърсяването с пластмаса\", който се провежда по повод Световния ден на околната среда.***София.От 15.00 часа в сградата на Омбудсмана на Р България омбудсманът Мая Манолова и родители на деца с увреждания ще дадат пресконференция.***София.От 19.00 часа в Studio 5 - пространство за културни събития в НДК, ще се състои официалната церемония по награждаването на победителите в четвъртото издание на академия „Иновация в действие\" 2017/2018.***Благоевград.От 10.00 часа в сградата на ОДМВР-Благоевград ще се проведе пресконференция, свързана с дейността на дирекцията през изминалия месец.***Благоевград.От 10.30 часа във фоайето на РИМ - Благоевград ще бъде открита „Лятна детска музейна школа\" за деца на възраст между 6 и 13 години.***Бургас.От 9.30 часа в хотел „Аква\" (бул. „Демокрация\") ще се проведе Пета регионална конференция на тема: „Европейски измерения в професионалното образование и обучение\".***БургасОт 13.00 часа в х-л „България ще се проведе среща от с д-р Борислав Миланов, главен секретар на УС на БЗС във връзка с 18-и Научен конгрес, който е част от програмата за продължаващо медицинско обучение на Световната дентална федерация, който ще се проведе в Бургас от 7 до 9 юни***Кърджали.От 9.00 часа в пресклуба на ОДМВР-Кърджали ще се проведе брифинг.***Пловдив.От 17.30 часа до 19.00 часа в район „Източен\" (ул.\"Коста Паница\" №5) общинският съветник Емил Русинов ще проведе приемна за граждани.***Русе.От 10.00 часа в конферентната зала на хотел „Бест Уестърн Бистра и Галина\" ще бъде представен проект „Модернизация и оптимизация на дейностите по рехабилитация на корабоплавателния път в общия българо-румънски участък на река Дунав, чрез доставка на оборудване\".*** Шумен/с. Царев брод.От 11.00 часа в СУ „Св. Св. Кирил и Методий\" в село Царев брод ще се проведе областно състезание между участниците в Детските полицейскиуправления. ", "date": "2018.06.06", "title": "Предстоящи събития в страната за 6 юни"}
{"url": "http://www.cross.bg/kinokritik-donev-vasil-1576261.html", "text": "/КРОСС/ Адриан Душев - шампион по кану-каякАлександър Донев - кинокритикВасил Георгиев - Васко Кръпката - музикантПроф. Иван Данов - архитект, министър на инвестиционното проектиране в правителството на Пламен ОрешарскиКрасимир Райдовски - журналистМариана Попова - поп-певицаМария Сапунджиева - актрисаНиколай Петров - треньор по лека атлетикаАдриан Душев - шампион по кану-каякАлександър Донев - кинокритикВасил Георгиев - Васко Кръпката - музикантНиколай Урумов - актьорПетър Стоянов - съдия във ВАСД-р Стойчо Кацаров - лекар, политик, бивш заместник-министър на здравеопазването ", "date": "2018.06.06", "title": "Родени на 6 юни"}
{"url": "http://www.cross.bg/visarion-taka-myasto-1576242.html", "text": "/КРОСС/ Великият измежду нашите отци Висарион бил роден и възпитан в Египет. От младини той възлюбил Бога и светлината на Божията благодат възсияла в неговото сърце. Той пазел себе си чист от всяка греховна сквернота, стараейки се да не опорочи духовната одежда, в която се облякъл в светото Кръщение.Свети Висарион предприел пътешествие до светите места в Йерусалим. Тук той видял преподобни Герасим, който прекарвал постнически и пустиннически живот при река Йордан и на когото служел един лъв. Видял също и много други подвижници, живеещи там в различни места и които впоследствие просияли със своите добродетели. Беседвайки с тях, свети Висарион получил голяма полза за своята душа.Когато се върнал в отечеството си, Висарион намерил духовен отец в лицето на Исидор Пелусиотски. Като идвал често при него, той се поучавал в добродетелта и се поощрявал към строг живот. Накрая, след като раздал на бедните и на манастирите оставеното му от неговите родители имущество, Висарион се отрекъл от света и приел монашеско пострижение.Като се уединил в пустинно място, Висарион приел върху себе си обета на безмълвието. Изнурявайки себе си с многочислени трудове и умъртвявайки плътта си с постнически подвизи, той, бидейки в плът, станал подобен на безплътните ангели. Неговият пост бил безпримерен: понякога по цяла седмица не вкусвал нищо, а понякога не приемал храна и питие в продължение на 40 дни. Веднъж, като застанал на едно открито място, обрасло с тръни, той въздигнал към небето ръцете и очите си, а също обърнал и ума си към него и така прекарал 40 дни и нощи в молитва, стоейки неподвижно. В продължение на тези четиридесет дена той не се помръднал от мястото си, нищо не вкусил, не казал нищо никому, не бил оборен от дрямка, не изпаднал в изнемога от естествена слабост, за нищо земно не помислил с ума си, но целият - подобно на безплътните - бил устремил своите духовни очи към Бога. Затова и светият бил сподобен от Бога с голяма благодат: Бог му дал дара на чудотворството, така че той се уподобил на древните свети пророци. Така той станал подобен на Мойсей: както Мойсей някога в древност чрез посочената му от Бога дървена тояга превърнал горчивата вода в пустинята в сладка, за да напои жадния Израил, така и преподобни Висарион с молитвата си и с кръстния знак направил сладка солената морска вода, за да напои изнемогващия от жажда свой ученик. Това станало така: веднъж, когато светият и неговият ученик ходели по пустинния морски бряг, ученикът се изнурил от силния пек и като почуствал голяма жажда, казал на преподобния:- Отче, много съм жаден.Преподобният, след като се помолил и осенил с кръстния знак морето, казал:- В името на Господа, вземи и пий.Ученикът почерпил вода от морето в един малък съд, който носел със себе си. Като отпил от водата, тя му се сторила много сладка и прохладна, като да е почерпана от извор. След като се напил достатъчно и се разхладил, ученикът налял още вода в съда за път. Старецът забелязал това и казал на ученика:- Защо напълни съда с вода?Ученикът отвърнал:- Прости ме, отче! Взех вода, за да не се измъчвам отново от жажда.А старецът казал:- Бог, Който присъства на това място, присъства и на всяко друго, както тук, така и на всяко друго място Той може да даде вода на жадния.А името на този ученик било Дула.Преподобни Висарион се уподобил и на Иисус Навин: както той, при победната битка с аморейците, спрял движението на слънцето; така направил и този Божий угодник. Когато веднъж отивал заедно с ученика си при един старец, слънцето вече започнало да клони на запад, а оставало още много път. Тогава старецът се обърнал към Бога с молитва:- Моля Те, Господи, заповядай на слънцето да спре, докато не пристигна при Твоя раб!И така и станало: слънцето не залязло дотогава, докато преподобният не пристигнал при стареца.Свети Висарион се уподобил и на Божия пророк Илия. Както по време на суша той направил да се излее от небето обилен дъжд, така неведнъж и два пъти направил и преподобният.Светият се уподобил и на пророк Елисей: както той, като разделил водата с дрехата на Илия, преминал река Йордан, така и преподобният със своята молитва превръщал водата в път и минавал по нея. Той преминал като по сухо река Нил и така преминавал всички реки, които срещал по пътя си.Веднъж, когато преподобният бил в скита, в храма довели един бесноват човек. Започнали да извършват молитви за него в църквата, за да се избави от нечистия дух. Но бесът все не излизал от него, тъй като бил много зъл и свиреп.Клириците започнали да се питат:- Какво да правим с този бесноват?А някои казали:- Никой не може да изгони тоя бяс освен отец Висарион. Но ако ние го помолим за това, той няма да дойде в храма. Затова да направим така: на следващия ден сутринта той ще дойде в храма пръв, но ние ще дойдем още по-рано от него и ще сложим бесноватия да седне на неговото място, а след това ще кажем на стареца: „Събуди спящия.\"Клириците така и направили.Когато преподобният влязъл в храма, забелязал този човек, който седял на неговото място. Като не желаел да го прогони оттук, той застанал близо до него. Щом започнало да се чете църковното правило, клириците казали на стареца:- Отче, разбуди спящия.Висарион, като се приближил до човека, го побутнал и казал:- Стани и си иди оттук.И бесът, изгонен от думата на светия, веднага излязъл от болния. Човекът се изправил и започнал да благодари на Бога за това, че го е избавил от беснуването. И оттогава той бил напълно здрав.По такъв начин клириците подтикнали светия да извърши чудото и да изгони беса, тъй като този преподобен отец не желаел да извършва чудеса явно, за да не бъде прославен от хората. Бидейки смирен и смятайки себе си за грешен, той бягал от човешките похвали.Случило се, че един брат от скита паднал в някакво прегрешение, поради което свещеникът му заповядал да излезе от храма, като недостоен да бъде заедно с братята. Тогава и преподобни Висарион излязъл заедно със съгрешилия, като казал:- И аз съм грешен.Такова било смирението на светия.Неговите ученици съобщават за него, че той в продължение на 40 години не бил лягал върху постеля, за да отдъхне. Той си позволявал да дремне само за малко, стоейки или седейки. Преподобният често увещавал своите ученици да бодърстват и всякак да се пазят от вражеските изкушения.Той казвал:- Монахът трябва да бъде целият като око, подобно на херувимите и серафимите. И ако някой живее мирно, без да има изкушения, той още повече трябва да бодърства и да смирява себе си пред Бога, за да не би някак да се възгордее и да падне в някое още по-голямо съгрешение. Защото, поради гордостта, мнозина са падали в борба с дявола. Понякога Бог поради нашата немощ не ни изпраща изпитания, за да не погинем съвсем.По живота си този свят отец бил подобен на небесна птица, защото не придобил нищо земно, нямал нито своя килия, нито каквото и да е убежище. Той се скитал из пустинята, преминавайки от място на място. Ходел по планините и горите подобно на заблудил се пътник. Никак не се грижел за телесните си нужди; не се грижел нито за храната си, нито за облеклото си. Върху тялото си носел само бедно облекло, което едва прикривало голотата му. Без да обръща внимание на това, че през деня го изгарял слънчевият зной, а през нощта бил нападан от студа, той рядко влизал под някакъв подслон. Бродел по планините, като птица, търсейки уединение, въздигайки ума си към Единия Бог и утвърждавайки своята мисъл единствено и само в Него. Сълзите постоянно извирали от очите му, чести въздишки се чували от дълбините на неговото сърце и всички дни на своя живот той прекарвал в сълзи, всякога плачейки и ридаейки. Достигнал до дълбока старост, той се преставил във вечния живот и преминал от плача във вечното веселие, заедно с всички светии, в Христа Иисуса, нашия Господ, на Когото се отдава слава во веки. Амин.", "date": "2018.06.06", "title": "Преп. Висарион Египетски, Чудотворец. Преп. Иларион Нови"}
{"url": "http://www.cross.bg/pelov-vladimir-botevgrad-1576252.html", "text": "/КРОСС/ Избягалият преди 2 месеца от затвора рецидивист Владимир Пелов е убит в Ботевград, потвърди официално МВР.Неуредени финансови взаимоотношения са вероятната причина за убийството на избягалия от затвора Владимир Пелов в Ботевград, стана ясно от извънредния брифинг на полицията и прокуратурата.Пелов и Марио Панчев, който е ранен след стрелбата, са били приятели в миналото и са имали  общ бизнес. Няма оперативни данни спорът между двамата да е бил заради жена, каквато неофициална информация се появи по-рано.Владимир Пелов е бил с променена външност – пуснал си е брада, носил е суичър с качулка и шапка, каза окръжният прокурор на София Наталия Николова.Смята се, че Пелов е бил на територията на Ботевград от около месец. Всеки сигнал е проверяван, увериха от полицията.За стрелбата снощи около 23 часа  са разпитани 7 свидетели и са назначени са експертизи.На мястото са намерени 3 пистолета, един в тревната площ, един до трупа и един в чантичка на кръста на Пелов. При допълнителния оглед са намерени 7 гилзи. Разпитани са и близки на починалия, както и лица, които са откарали пострадалия до болницата.Пелов е бил с 3 наранявани – едно в лицето и две в десния.От полицията нямат данни Марио Панчев да е давал информация във връзка с издирването на беглеца от Софийския централен затвор.", "date": "2018.06.06", "title": "Беглецът Владимир Пелов е убит в Ботевград (обновена)"}
{"url": "http://www.cross.bg/rabotya-kolkoto-po-ysurdno-1576243.html", "text": "/КРОСС/ Откривам, че колкото по-усърдно работя, толкова повече късмет имам. Томас Джеферсън", "date": "2018.06.06", "title": "Откривам, че колкото по-усърдно работя..."}
{"url": "http://www.cross.bg/murdok-zakypyvane-dade-1576271.html", "text": "/КРОСС/ Британското правителство днес даде „зелена светлина“ на офертата на притежаваната от Рупърт Мърдок компания Twenty-First Century Fox за закупуване на базираната във Великобритания телевизия Sky. Това право получават и конкурентите на Мърдок от американския медиен гигант Комкаст.Британският министър на културата Мат Ханкок обяви в парламента, че няма да блокира офертите и на двата кандидата за закупуване на Sky, но ще предложи офертата на Twenty-First CenturyFox за допълнителни консултации. Компанията на Мърдок, която вече притежава 39 процента от Sky направи оферта за закупуване на останалите 61 процента още през декември 2016 година, но решението бе забавено по ред причини, както политически, така и регулативни, и най-вече поради опасения, че подобна сделка ще даде на магната прекалено голямо влияние във Великобритания. Twenty-FirstCenturyFox се опита да отговори на опасенията за влиянието като направи серия от отстъпки, включително препродаването на Sky на Disney веднага след като сделката бъде сключена. Предложени бяха и гаранции за финансирането и защитата на редакционната независимост на Скай нюз. Междувременно обаче се появи конкурент на Мърдок в лицето на американският гигант Comcast, който отправи оферта за Sky през февруари. Предлаганата цена от Comcast е 22 милrарда паунда срещу 18,5 милиарда на Twenty-FirstCenturyFox, така че тепърва започна война на офертите и на Рупърт Мърдок вероятно ще се наложи да предложи нещо повече, за да има шанс. Интересно е да се отбележи, че Disney вече има сключено принципно споарзумение с Рупърт Мърдок да купи голяма част от телевизионните и филмовите активи на Twenty-FirstCenturyFox, включително дяла в Sky. Днешното изявление на Мат Ханкок идва след разследване на британския орган орган за конкуренцията и пазарите за това доколко контрола върху Скай ще даде на Мръдок, който притежава вестниците Таймс и Сън, прекалено голямо влияние в британската медийна среда. Конкурентите от Comcast са собственици на NBC и Universal Pictures.", "date": "2018.06.06", "title": "Британското правителство позволи на Мърдок да придобие Sky"}
