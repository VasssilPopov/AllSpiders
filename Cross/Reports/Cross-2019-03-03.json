{"url": "http://www.cross.bg/kycheto-kyche-aahen-1598104.html", "text": "/КРОСС/ Германски град си осигури челните заглавия в новините, като конфискува домашно куче заради неплатени данъци и го продаде в eBay, съобщава Би Би Си, като цитира германски медии.Случката е от Аахен. Общинските служители първоначално искали да приберат инвалидната количка на човека с увреждане - като най-скъпата вещ, която намерили в помещението. Но вместо на нея се спрели на женския мопс Еда.Речено - сторено. Взели кучето, но какво да правят с него? На един от чиновниците му хрумнала идея, която осъществил, без много-много да се замисли: пуснал Еда за продажба срещу цена €750. Кучето харесала Михаела Джордан - полицайка, която обаче заподозряла продавача: цената ѝ се сторила подозрително ниска и решила да се разкаже за това на местния вестник Ahlener Tageblatt, който всъщност пръв съобщи за необичайната продажба.Позвънила и на оставения за връзка номер към обявата и говорила със служител от администрацията на Аахен, който обяснил, че кучето било конфискувано, защото собственикът му дължал на града пари, включително неплатени такси за притежание на куче. Кучето е здраво, научила полицайката, която в крайна сметка се съгласила да го купи.След това обаче установила, че Еда има здравословни проблеми, за които никой не я е предупредил. От смяната на собствениците през декември кучето е минало през четири операции на очите, включително една по спешност по Рождество. ", "date": "2019.03.03", "title": "Германски чиновници конфискуваха домашно куче и го продадоха в eBay"}
{"url": "http://www.cross.bg/vladigerov-sofiiiskata-opera-1598097.html", "text": "/КРОСС/ Софийската опера и балет представя спектакъл по повод 120 г. от рождението на композитора, музикант и диригент Панчо Владигеров. Премиерата на балета \"Легенда за езерото\" ще бъде на 15 март, а след нея той ще бъде представен на още две дати - 16 и 17 март, съобщиха от операта.Спектакълът по музика на Панчо Владигеров не е поставян на сцената на Софийската опера и балет от 1962 г. Либретото, хореографията и постановката са на Донвена Пандурски, която представя балета по нов начин. Последната ѝ постановка в оперния ни театър е през 2006 г., когато прави спектакъла \"Прокофиев-Рахманинов-Стравински\" с участието на солисти от Марийнския балет\"Леганда за езерото\" разказва приказната история на Езерното момиче, Князът, който се влюбва в нея и Жената воин, която от ревност се заклева да си отмъсти. Фантазията и реалността се преплитат в разказа за човека и природата, за любовта и омразата, за мира и войната.Билетите са в продажба на касите на Софийската опера и балет. ", "date": "2019.03.03", "title": "Балетът \"Легенда за езерото\" ще отбележи 120 години от рождението на Панчо Владигеров"}
{"url": "http://www.cross.bg/vychich-protestite-shestvie-1598109.html", "text": "/КРОСС/ Протестите срещу сръбския президент Александър Вучич продължават. Снощното шествие в Белград събра хиляди. Мирното шествие отново издигна искания за оставка на държавния глава, медийни свободи и честен изборен процес.Протестите са подкрепени от около 30 опозиционни партии и формации от целия политически спектър.Демонстрации срещу Вучич се провеждат в десетки сръбски градове. ", "date": "2019.03.03", "title": "Протестите срещу сръбския президент Александър Вучич продължават"}
{"url": "http://www.cross.bg/dragun-kapsylata-kosmicheskata-1598083.html", "text": "/КРОСС/ Космическата капсула „Драгън\" на американската частна космическа компания „Спейс Екс\" успешно и автономно се скачи с Международната космическа станция (МКС), съобщава АФП.На борда на капсулата пътува 90-килограмовият манекен с човешки размери Рипли. „Драгън\" се приближи към орбиталния комплекс, който е на разстояние от около 400 километра от Земята, използвайки само компютрите и сензорите си, за да се ръководи.Астронавтите на борда на МКС наблюдаваха скачването на камери с висока резолюция, за да се уверят, че процедурата върви съгласно плана и ако нещо се обърка, да могат да се намесят - нещо, което не се случи. Процедурата е нова, тъй като изпращаните досега до МКС товарни кораби трябваше да бъдат хванати от роботизирана ръка и изтеглени от нея на позиция. Те нямат прецизното оборудване да го направят сами.„Драгън\" ще остане на МКС до петък, когато ще се разкачи и ще започне завръщането си обратно на Земята. Това е етапът от мисията, за който основателят на „Спейс Екс\" Илон Мъск се тревожи най-много - бързото навлизане в земната атмосфера. Топлинните щитове на „Драгън\" имат неправилна форма и това може да доведе до температурни разлики по повърхността на капсулата при свръхзвукова скорост", "date": "2019.03.03", "title": "Космическата капсула „Драгън“ успешно се скачи с МКС "}
{"url": "http://www.cross.bg/godina-plovdiv-purviyat-1598108.html", "text": "/КРОСС/ Пловдивският паметник, посветен на Руско-турската освободителна война е изграден през 1881 година и реално е първият подобен монумент в България. Само година по-късно в цялата страна са вдигнати повече от 10 паметника, ползващи същия проект.Проектът за монумента е дело на архитект Вокар. На него са изписани всички военни части, взели участие в битката за освобождението на Пловдив, проведена от 14 до 17 януари 1878 година. През 1884 година в Пловдив е построен и първият храм-паметник, посветен на Руско-турската освободителна война - храм \"Св. св. Кирил и Методий и Св. Александър Невски\". След 1888 година се утвърждава традицията честванията на Трети март да се провеждат пред Паметника на освободителите. А в средата на 30-те години по предложение на Божидар Здравков - кмет на Пловдив, \"Бунарджикът\" е преименуван на Хълм на освободителите. ", "date": "2019.03.03", "title": "Първият паметник за Освобождението на България е построен в Пловдив"}
{"url": "http://www.cross.bg/mladite-poveche-evropeiitzi-1598102.html", "text": "/КРОСС/ По-голямата част от младите европейци (77%) се чувстват подготвени за пазара на труда в дигиталната ера, но остават критични към методите, по които националните образователни системи се опитват да ги подготвят, пише сайтът Euractiv, позовавайки се на изследване на IPSOS.Работодателите (79%) също са убедени, че младите хора са достатъчно подготвени, сочат резултатите. Те обаче остават критични към нивото на подготовка на настоящите служители и способността им да се приспособят към промените, настъпили в следствие на технологичната динамика.Въздействието на изкуствения интелект, напредналата роботика, новите мобилни комуникации (5G) и други технологии оказват влияние върху начина, по които живеем и работим. Според мнозина т.нар. Индустрия 4.0 носи риска много хора да останат без работа.Анализатори смятат, че новото поколение работници може да смени по повече от 10 работни места в професионалния си път.„Тези преходи могат да бъдат доброволни или принудителни, но неизбежно изискват нови знания, умения и нагласи, гъвкавост и адаптивност\", посочи комисарят по заетостта Мариан Тейсен.Въпреки нарастващата тревога към бързо променящия се свят на работа, проучването показва, че повече от три четвърти (78%) от младите европейци са оптимисти за начина, по който хората ще работят след 10 години.Този оптимизъм се споделя и от работодателите и образователните специалисти.В проучването са участвали повече от 3 хил. души от Франция, Германия, Испания, Великобритания и Белгия.  ", "date": "2019.03.03", "title": "Младите европейци са достатъчно подготвени за променящия се пазар на труда"}
{"url": "http://www.cross.bg/yniversiteta-prodal-mitra-1598103.html", "text": "/КРОСС/ Университетът на Мисури-Канзас сити (САЩ) повдигна обвинения срещу бивш преподавател, обвинен, че е откраднал и продал научно изследване на студент за 1,5 милиона долара, съобщи Си Ен Ен.Според университета преподавателят по фармация Ашим Митра е присвоил \"революционна\" формула от студент в магистърска програма и освен че я е продал за седемцифрена сума, очаквал още около 10 милиона долара комисионна от авторските права върху бъдещи продажби.Митра е напуснал университета и отрича обвинението, допълва Си Ен Ен.В съдебното дело са намесени и имената на съпругата на преподавателя, която работела в неговата лаборатовия, и на две фармацевтични компании, използвали откритието.Според университета на щата Мисури Митра е работил тайно с тези компании по патент за иновативен начин за прилагане на лекарства върху очите посредством нанотехнологии.Фармацевтичният продукт скоро е получил одобрение в САЩ, добавят от университета. Става въпрос за продукт за сухо око.В позиция на университета се посочва, че Ашим Митра е откраднал изобретение, принадлежащо на вуза, и го е продал на индустрията, оказвайки ѝ помощ в патентоването и комерсиализирането на откритието. В същото време не е отдал дължимото авторство на студента, пожънал е огромна лична финансова печалба, прикривал е действията си и е отричал да е замесен.Целта на заведеното дело е да възстанови авторството на студента Кишор Чолкар върху откритието, направено през 2010 г.Според политиката на университета правата върху открития на персонала и студентите, направени по време на работа там, приналежат на учебното заведение. А когато има финансова печалба, откривателят може да получи една-трета от нея. ", "date": "2019.03.03", "title": "Професор обвинен, че откраднал идея на студент фармацевт и я продал за милиони"}
{"url": "http://www.cross.bg/kale-migranti-grad-1598093.html", "text": "/КРОСС/ Мащабна полицейска акция във френския пристанищен град Кале - основен транзитен път за мигранти към Великобритания, съобщава Агенция Франс прес.Около 50 нелегални мигранти успяха да пробият охраната на пристанището и да се качат на ферибот, току-що пристигнал от британския град Доувър.Властите в Кале съобщават, че мигрантите са използвали саморъчно направена стълба и са успели да се покатерят на ферибота при прилив. Заради придошлите води няколко от тях е трябвало да бъдат спасявани, след като паднали във водата.Полицията се намесила и успяла да залови голяма част от мигрантите. Фериботът е бил претърсен, а трафикът през Ламанша временно е спрян.Два от фериботите, които пристигнали от Великобритания късно снощи са били задържани на дрейф в морето докато тече полицейската операция в Кале. ", "date": "2019.03.03", "title": " Полицейска операция се провежда в Кале след пробив на мигранти "}
{"url": "http://www.cross.bg/nato-karakachanov-rysiya-1598092.html", "text": "/КРОСС/ Властта създава специално звено, което да противодейства на дезинформацията, фалшивите новини и хибридните заплахи. Създаването му е заложено в съвместния план за действие на Европейската комисия и Европейския парламент, приет през декември миналата година. Звеното трябва да заработи до края на месец март в структурата на Министерски съвет, а за него пряко ще отговаря вицепремиерът и министър на отбраната Красимир Каракачанов. За новата структура се разбира от писмен отговор на военния министър на въпрос от депутата от БСП Николай Цонков.А за нуждата от \"активно противодействие срещу дезинформацията\" в Европейския съюз се говори от няколко години. В Брюксел основно се притесняват от хибридни атаки и фалшиви новини, разпространявани от сайтове и структури, свързани с руската държава.Само преди ден генералнията секретар на НАТО Йенс Столтенберг, който е на визита у нас, също говори за опасността от хибридни войни, които \"замъгляват ясното разграниечение между война и мир\". По думите му имало опити за вмешателство във вътрешната политика.Българското звено на европейската структура ще представлява \"точка за контакт\" със системата за бързо реагиране, която ще е под ръководството на върховния представител на Европейския съюз по въпросите на външните работи Федерика Могерини. Системата за бързо предупреждение е част от Плана за действие за борба с дезинформацията на Европейската комисия и Федерика Могерини. Насочена е към опити и заплахи от трети страни да манипулират свободни и открити дискусии в държавите членки на ЕС, като под \"трети страни\" негласно се визира основно Русия, коментира \"Дневник\".В същото време министър Каракачанов призова българските власти за балансирани отношения както с ЕС и НАТО, така и с Русия.Светът не е само Европейския съюз и НАТО, дори те са само една малка част от света. Това, че България е член на ЕС и е партньор в НАТО, не означава, че трябва да спре да поддържа дипломатически, икономически, туристически или културни отношения и контакти, с която и да е държава от света, заяви вицепремиерът в предаването „Тази събота\" по БиТиВи. Във връзка с отношенията с НАТО, Европейския съюз и Русия Каракачанов каза, че не трябва да се коментира дали сме „фили\" или „фоби\".Попитан дали е притеснен от това, че президент и премиер водят различна политика във външнополитически план, той коментира, че правителството води абсолютно балансирана политика. Както виждате, когато една немалка част от нашите партньори в НАТО и в ЕС започнаха да гонят руски дипломати, България не го направи. В същото време, България се опитва да развива пълноценно своите икономически отношения с Русия, без това да ни пречи да бъдем членове на ЕС и НАТО, заяви Каракачанов.За пореден път в Брюксел наблюдаваме една риторика, която е двоен стандарт, защото от една страна някои европейски държави говорят много ярко против Русия, а в същото време виждаме, че те реализират огромни инвестиционни проекти за милиарди и си развиват икономическите отношения. Значи за някои големи европейски държави може, а за България не може, възмути се Каракачанов. И подчерта, че страната ни преди всичко трябва да следва своя национален интерес. ", "date": "2019.03.03", "title": "Каракачанов оглавява звено за борба с дезинформацията"}
{"url": "http://www.cross.bg/bulgariya-svobodata-geroite-1598094.html", "text": "/КРОСС/ Руският посланик у нас Анатолий Макаров се включи днес в честванията на 141-вата годишнина от Освобождението на България.Пред Паметника на Българския опълченец в София той призова:\"Винаги трябва да помним великите страници на нашата обща история, огромните жертви на народите ни, дадени за свободата и независимостта на България. Нека не забравяме поуките на тази война и да бъдем достойни, благодарни потомци на загиналите герои\".От своя страна председателят на Сдружението на приятелите на Русия Любомир Коларов посочи:\"В този паметник тук са зазидани артилерийски гилзи, в които са поставени имената на героите от Шипка. Позволете ми да припомня редовете от посланието, което оставихме сред гилзите в този паметник:  \"Драги сънародници, обичайте и защитавайте родината ни така, както това направиха героите на Шипка. Вечна слава на всички, отдали живота си за свободата на България\". ", "date": "2019.03.03", "title": "Руският посланик: Винаги трябва да помним огромните жертви на народите ни за свободата на България "}
{"url": "http://www.cross.bg/praznik-spyskane-pamporovo-1598099.html", "text": "/КРОСС/ Под звуците на гайди и ритъма на тъпани се състоя третото празнично спускане със ски на националния флаг на пистата в Пампорово по случай националния празник на България 3 март. Условието бе едно - скиорите да бъдат с национални носии.Над 15 хил. души се струпаха по постите в Пампорово за шествието. Уникалното честване на Националния празник започна със спускане от кула \"Снежанка\" към ски плац \"Студенец\". Малки и големи развяваха трибагреници, а на писта \"Стената\" внушителен трикольор спуснат от скиори зарадва многохилядното множество.Дългогодишни ски инструктори по пистите са категорични, че дори на откриване на сезона през годините не е имало толкова народ накуп на пистите. Стопанинът на лифтовете и пистите в курорта пусна безплатно съоръженията, за да се качи патриотичното множество за символичното спускане. Професионалистие играха и хоро със ски в долната част на \"Стената\". След това на ски плаца \"Студенец\" пък се изви огромно хороОсвен скиорите и сноубодистите на снежния национален празник се радваха и любителите на фрийстайл дисциплините в открития вчера Сноу парк. Паркът разполага с 5 основни секции с куп рейлове и фън боксове, скокове с различна големина, както и специална снежна пирамида, която се изгражда за първи път в страната ни. На новото съоръжение курорта ще посрещне най-добрите ски учители от света на конгреса на Интерски. В него ще се включат над 1200 души от 33 нации от 5 континента. ", "date": "2019.03.03", "title": "С носии и българското знаме: 800 скиори почетоха националния празник в Пампорово"}
{"url": "http://www.cross.bg/vsichki-svoboda-bulgariya-1598098.html", "text": "/КРОСС/ С благодарност и признателност България отново свежда глави в дълбок поклон пред паметта и подвига на всички знайни и незнайни герои на нашата свобода. Това каза Патриарх Неофит в своето слово по време на Молебена по случай Освобождението на България 3 март, съобщи Светият синод.\"И тази година в деня на Освобождението на България заедно благодарихме на бога за този велик негов дар към всички нас и заедно се помолихме за упокой на душите на всички православни воини, отдали живо та си за българската свобода и независимост. Връщаме се назад във времето, когато, в порива на свободния дух, нашите достойни и славни предци, подкрепяни от братя по вяра, успяха да увенчаят вековната борба на православния ни народ и да възстановят изгубените някога духовна и политическа българска свобода\", каза патриарх Неофит.\"С благодарност и признателност днес православна България отново свежда глави в дълбок поклон пред паметта и подвига на всички знайни и незнайни герои на нашата свобода, възкресявайки техните светли образи и свещено дело. В спомена за стореното от тях се вдъхновяваме за още по-всеотдайни усилия и всекидневен усърден труд, за оделотворяване на техните завети към поколенията и за още по-голям духовно-културен и държавно-творчески възход на скъпата ни Родина\", каза главата на Българската православна църква.\"Вечна и блажена да бъде паметта на героите на българската свобода! Нека всемилостивият бог благоволи и занапред към православния ни народ и към нашето земно отечество, за чието освобождение бяха положени толкова много усилия и бе пролята българска и братска кръв. Да живее и да укрепва българската свобода, та в нея народът ни, Православната ни църква и вековната ни и славна държава да пребъдват и се утвърждават в божията любов, в християнската вяра и надежда, и всички ние заедно да принасяме изобилен плод на духовност, просвета и култура, като продължаваме да градим своето бъдеще върху положените от нашите предци здрави и дълговечни основи. Божият мир и неговата велика милост да бъдат с всички нас! За много и благословени години!\", завърши патриарх Неофит. ", "date": "2019.03.03", "title": "Патриарх Неофит: Загиналите за свободата ни вдъхновяват за духовно-културен възход"}
{"url": "http://www.cross.bg/morfov-bulgariya-neshto-1598100.html", "text": "/КРОСС/ „България е държавата на живите мъртви\", каза Александър Морфов на връх 3 март. Прочутият режисьор, който работи по света, не успя да сдържи както горчивите думи, така и емоциите, докато говореше пред bTV за дереджето на 94 процента от народа ни, и се просълзи - вероятно от безсилие, мъка и обида. „Лумпените и бандитите превърнаха България в бедна, недемократична и страдаща държава. Бих искал да я освободя от всички онези, които вече 30 години лъжат, мамят, нагло управляват и продължават да дерибействат - без свян и срам. Мечтая за България на Ботев и Левски, България на хъшовете, която преминаваше през различни състояния - на възторг и надежда, а не след дълго - отново убита, омерзена и унищожена\", беше категоричен Морфов, който се е борил срещу всяко правителство през последните 30 години. „Мечтите, бляновете, ентусиазмът, революционното вдъхновение свършват на третата чаша в кръчмата, докато говорим как ще преминем Дунава, за да освободим България. След което се прибираме кротки и тихи, за да си легнем на топло и да се молим никой да не ни е чул. Объркан народ сме на кръстопът - създаден от различни етноси. Кой ли не е минал от тук, кой ли не е оставил нещо от себе си? Това е злощастната ни съдба - нашата история непрекъснато да бъде подлагана на изпитания\", твърди Морфов, за когото българите сме като стената, която пази Запада от инвазията на Изтока. „Затова сме събрали в себе си толкова много жлъч и мъка, мечти и надежди, че един няма да бъдем стена, а ще влезем в другата общност. Придобивали сме свободата за между 5 и 10 минути. Но никой не може да ни отнеме личната свобода. Мога да избягам в Балкана, мога да се скрия на тавана в кооперацията ми, мога да работя в други страни - за да запазя свободата, за да не бъда слуга на никого. Да не упражняват върху теб собствените си стремежи и безочия - това е свободата. Така че в този момент може да съм омерзен, но съм свободен. Но вече се изморих - от вечното си желание нещо да променя. Сам нищо не можеш да промениш. А ние не можем да се обединим. Това никога няма да стане. Уроците на историята са много показателни. Нима през 90-та не се събраха един милион души на митинг, а само след две години в Парламента не се изпокараха и не се изподраха? Разделиха се на хиляда фракции и всичко онова, което проповядваха като великата идея на демокрацията се разпадна - за да разпределят и разграбят държавата. След това се появиха едни други спасители, които само след няколко месеца също се сбиха и изподраха в разграбването на онова, което все още беше останало. До ден днешен продължават да грабят от България. Нямат спиране - октопод, който никога не се насища\", категоричен е Морфов. Според него да си хъш, означава да таиш надеждата, че един ден ще минеш Дунава, за да освободиш България. „Май вече не съм хъш. Май вече се изморих да се надявам, че един ден ще минем Дунава, за да освободим България от игото на алчността, цинизма и бруталността. Но в онова време мен сигурно биха ме утрепали много бързо. Не умея да се приспособявам, избухлив съм, нямам чувство за самосъхранение. Сигурно щяха да ме гръмнат рано-рано. На ден в тази държава десетки умират от болести. Лошото е, че на ден в тази държава умират и хиляди надежди. Човекът без надежда е почти мъртъв. Работи, за да изкара мизерна заплата, с която да изхрани семейството си. Превръща се в жертва на хиляди измамници, докато събере пари, за да купи подарък на детето си за Коледа. Какъв е този човек? Полужив! Вече нямам надежди за държавата! Черноглед съм, но то идва от положението на хората, които нямат много сили да се борят. Много ще ми възразят: има честни милионери, има млади проспериращи... Но аз не говоря за тях - те са 4 до 6 процента. Мъката ми е за останалите 94 процента, които нямат устойчивост, за да се борят с арогантността и прийомите на цялата мафия, която ни управлява. Те са обикновени хора, които не могат да успеят на Запад - те са със среден коефициент на интелигентност от средно семейство от средна провинция със средни деца и със средни доходи. Как живеят те?\"За представление номер 300 на „Хъшове\", което предстои на 22 март в Народния театър, Морфов се кани да „измисли\" нещо ново. „Когато се съберем, сме си все същите - каквито бяхме в началото, въпреки че всички пораснаха, станаха звезди, публиката ги ухажва. Винаги заедно сме измисляли много неща. Единствената ми заслуга е, че успях да ги запаля по тази идея и те ми се довериха. И след това - във времето на големите спадове и дупки - не ме предадоха\", разказва Морфов, който някога, час преди премиерата на „Хъшове\", не е имал дори финал, а след това, през годините, все е импровизирал нещо. Той върна лентата и към онези няколко секунди на пълна тишина след първата предпремиера, когато в салона е имало най-вече ученици и студенти. Тогава му се струва, че паузата продължава няколко минути. А след това гръмват овациите. И досега преди всяко представление хъшовете събират една върху друга ръцете си за тяхната си клетва, която звучи съвсем по нашенски: „Който ни мисли зло, да ни яде гъзо\". Докато Чочо Попйорданов е жив, той всеки път вика „Клетва-а-а, клетва-а-а-а\", преди да изкочат на голямата сцена. Сега Деян Донков и Валери Йорданов събират четата. „Чочо винаги е бил с нас, винаги е бил най-фанатичният подръжник на спектакъла\", казва Морфов за един от най-близките си приятели. Той ще помоли Захари Бахаров да излезе на родната си сцена на 22 март, а Митко Рачков вече се е съгласил да се включи в представление 300, макар че неговата роля е малка - на румънски сервитьор. ", "date": "2019.03.03", "title": "Морфов: България е държавата на живите мъртви "}
{"url": "http://www.cross.bg/dvizhenieto-sofiya-pravilata-1598101.html", "text": "/КРОСС/ Движението на камионите над 12 тона по автомагистралите и най-натоваренитe пътища се ограничава от 14.00 ч. до 20.00 утре - 4 март, съобщиха от Агенция \"Пътна инфраструктура\". Целта е повишаване на безопасността и увеличаване на пропускателната способност на инфраструктурата в края на почивните дни.От Агенцията апелират шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата, посочват от пътната агенция.Съвместната заповед за спиране на движението на камионите над 12 тона е на АПИ, ГД \"Национална полиция\" и ИА \"Автомобилна администрация\". Тя предвижда ограничаване на движението по следните участъци от републиканската мрежа: автомагистралите; с. Ребърково - Ботевград, като движението се пренасочва по пътя Ребърково - Своге - Софийски околовръстен път в посока София; Благоевград до ГКПП \"Кулата\"; п. в. \"Коритна\" - Велико Търново - Шумен; Русе - Велико Търново; ГКПП \"Калотина\" - София; Варна - Бургас; Околовръстен път на София; Бургас - Царево.Забраната не важи за коли, превозващи бързоразвалящи се хранителни продукти и товари на температурен режим, живи животни и опасни товари.В пиковите часове заради интензивният трафик е възможно по-бавно предвижване в района на тунел \"Витиня\" на АМ \"Хемус\", където движението се осъществява двупосочно в тръбата за Варна, както и на пътя Ботевград - София, в участъка при 210-ти км, в прохода \"Витиня\", където движението се осъществява в една лента поради ремонт на анкерната стена. Необходимо е шофьорите да карат със съобразена скорост, спазвайки правилата за движение.За улеснение на трафика през Владая и повишаване на пътната безопасност на 4 март, през светлата част от денонощието, ще има две ленти за влизащите в София по първокласния път. Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Струма\" (в участъка с предишно наименование АМ \"Люлин\").  ", "date": "2019.03.03", "title": "Спират тировете по магистралите утре от 14 ч. до 20 ч.  "}
{"url": "http://www.cross.bg/sofiya-bulgari-provede-1598107.html", "text": "/КРОСС/ По случай Националния празник на Република България Младежко обединение в БСП - София проведе инициативата \"Народ на векове. Държава на терминали.\". Тя се проведе под формата на две събития.По обед на 3-и март младежите се събраха на Моста на влюбените в София и пуснаха към небето бели, зелени и червени балони, чиято бройка отговаряше на годините, изминали от Освобождението на България от османско владичество - 141.На всеки един от балоните беше написано по едно българско име. Така младежите символично напомниха за милионите българи, \"излетели\" за чужбина, поради невъзможността на държавата да им осигури условия за достоен живот и развитие в родината.\"Тези балони ще полетят във въздуха, така както отлетяха хиляди наши сънародници и потърсиха своята реализация на запад\", коментира Петко Димитров, председател на Младежко обединение в БСП - София.След края на това събитие социалистите се отправиха към Терминал 2 на летище \"София\", където раздаваха лентички, образуващи трибагреника. Те подариха над 100 от тях на българи, завръщащи се или заминаващи за чужбина. Младежите си поговориха и с чужденци, пристигащи в страната, на които разказаха за Националния празник на Република България.Социалистите пожелаха на всичи българи да са горди родолюбци, които помнят своята история и защитават традициите на страната си.", "date": "2019.03.03", "title": "Млади социалисти пуснаха 141 балона с цветовете на трикольора за 3-ти март"}
{"url": "http://www.cross.bg/hari-vito-sustav-1598106.html", "text": "/КРОСС/ Дани де Вито, Джон Легуизамо и Питър Сарсгард се присъединиха към актьорския състав на боксовата драма \"Хари Хафт\" на режисьора Бари Левинсън, съобщи Контактмюзик.Тя е базирана върху истинска история и е адаптирана по книгата \"Хари Хафт - оцелелият от Аушвиц съперник на Роки Марсиано\" на Алън Скот Харт. Актьорският състав включва също Бен Фостър, Вики Крипс и Дар Зузовски.Във филма ще бъде описана историята на Хари (Фостър), който оцелява в германски концентрационен лагер, като се бие до смърт с други концлагеристи в гладиаторски боксови мачове, организирани от есесовски офицер. След като избягва от лагера, Хари се установява в Ню Йорк и участва в мачове с боксови легенди с надеждата, че ще стане известен и ще се свърже отново с жената, която е първата му любов.Ди Вито в момента партнира на Колин Фарел, Майкъл Кийтън, Ева Грийн и Алън Аркин във филма на режисьора Тим Бъртън \"Дъмбо\" - игрална версия на едноименната анимация от 1941 г. ", "date": "2019.03.03", "title": "Дани де Вито ще снима в боксова драма "}
{"url": "http://www.cross.bg/mavrodieva-radoslava-bulgariya-1598105.html", "text": "/КРОСС/ Българската състезателка Радослава Мавродиева записа фантастично постижение на Европейското първенство по лека атлетика в зала в Глазгоу. Навръх националния празник на България 3 март тя спечели златен медал в тласкането на гюле.Радослава Мавродиева триумфира с резултат от 19.12 м, което е и нейно лично постижение. То беше постигнато от петия опит, съобщава Gong.bg.Националната ни състезателка вече има пълен комплект медали от европейски шампионати в зала след бронза през 2015 г. и сребро в Белград преди две години.Мавродиева успя да изпревари сочената за фаворитка представителка на Германия Кристина Шваниц. Световната шампионка на открито от 2015 г. остана втора с 19.11 м и не успя да спечели златото за втори път след Гьотеборг 2013 г. Анита Мартон от Унгария взе бронзовия медал с 19.00 м.31-годишната Мавродиева донесе първо злато на България от Еврошампионат на закрито от 2005 г., когато Ивет Лалова триумфира на 200 м.", "date": "2019.03.03", "title": "Европейски триумф за Радослава Мавродиева навръх 3 март "}
{"url": "http://www.cross.bg/gradysa-slab-ymeren-1598082.html", "text": "/КРОСС/ През нощта ще преобладава ясно време. Ще духа слаб до умерен вятър от юг-югозапад. Минималните температури ще са между минус 2 и 3 градуса.Утре ще е предимно слънчево. Вятърът ще се ориентира от запад-югозапад, в крайните източни райони от югоизток и ще е слаб до умерен. Ще е топло с максимални температури 15 и 20 градуса.По Черноморието ще е предимно слънчево. Ще духа слаб до умерен югозападен вятър, който около обяд ще се ориентира от югоизток. Максималните температури ще са 8-13 градуса. Температурата на морската вода ще е около 7 градуса. Вълнението на морето ще бъде 1-2 бала.", "date": "2019.03.03", "title": "Очаква ни слънчев почивен понеделник "}
{"url": "http://www.cross.bg/bulgariya-zhelezoputnata-liniya-1598086.html", "text": "/КРОСС/ Железопътната линия от Куманово до Беляковце ще бъде готова до края на годината, съобщават македонските власти. Той е първият от трите участъка от железопътната линия за България, дълъг 30,8 км, с инвестиционна стойност от около 40 млн. евро.Според очакванията, строителството на втория етап ще започне тази година, съобщава македонският телевизионен канал \"Сител\", цитиран от Агенция Фокус. \"Всички подготвителни работи вече са приключили и сега нищо не остава, освен да се работи интензивно на терена, и аз очаквам, че изпълнението на проекта ще се ускори значително,\" каза Ирфан Асани, директор на Македонската железопътна инфраструктура.Според властите проблемите с отчуждаването на земята са приключили до голяма степен и те са оптимистично настроени, че след дълготрайната стагнация накрая ще се реализира железопътната мрежа на Коридор 8 - от България до Албания през Скопие.„Виждаме възможността вторият етап Кичево-Лин да се осъществи и търсим финансови средства, \" продължава Асани. Изграждането на железопътната линия за България е разделено на три етапа, а инвестицията е на обща стойност 580 млн. евро, като средствата се предоставят най-вече чрез ЕБВР. След няколкократното му удължаване, крайният срок за изграждане на железопътната линия към България е 2023 година. ", "date": "2019.03.03", "title": "Част от жп линията между Македония и България ще е готова до края на годината"}
{"url": "http://www.cross.bg/koreya-otbranata-sanktziite-1598087.html", "text": "/КРОСС/ Съединените щати и Южна Корея взеха решение да прекратят съвместните си командно-щабни учения \"Кий ризолв\" и полевите маневри \"Фоул ийгъл\" с цел ускоряване на процеса по денуклеаризация на Корейския полуостров. Това съобщи агенция Йонхап, като цитира южнокорейското министерство на отбраната, предаде ТАСС.Решението е взето в телефонен разговор вчера между южнокорейския министър на отбраната Джон Кьон-ду и и. д. министър на отбраната на САЩ Патрик Шанахан.Този ход бе направен, след като американският президент Доналд Тръмп си тръгна с празни ръце от дълго очакваната среща на върха със севернокорейския лидер Ким Чен-ун във Виетнам, отбеляза ДПА.По думите на Тръмп Северна Корея иска пълно вдигане на санкциите, преди да започне ядреното си разоръжаване, а Пхенян отговори, че искането е било само за частично облекчение на санкциите.Маневрите \"Фоул ийгъл\", които се организират основно през пролетта, всяка година предизвикват гнева на Северна Корея, която ги смята за генерална репетиция за нахлуване на нейна територия, отбеляза Франс прес.", "date": "2019.03.03", "title": "Вашингтон и Сеул прекратяват съвместните си военни учения"}
{"url": "http://www.cross.bg/kosmicheska-lynata-stantziya-1598076.html", "text": "/КРОСС/ Канада предложи 1,4 милиарда долара, за да се присъедини към проект на НАСА за космическа станция, която ще бъде на орбита около Луната и ще служи като база на астронавтите за кацане на земния спътник, съобщава Би Би Си. Канадският премиер Джъстин Трюдо заяви, че този проект „ще преодолее границите на иновациите\".Космическата станция, наречена Гейтуей, е ключов елемент от плана на американската космическа агенция да изпрати хора на Луната след 2020 година. Като част от договора, който ще е с продължителност 24 години, Отава ще разработи и изгради роботизирана ръка от ново поколение за новия лунен преден пост.„Канада отива на Луната\", заяви Трюдо на пресконференция в централата на Канадската космическа агенция край Монреал. НАСА планира да изгради малка космическа станция на орбита около Луната до 206 година. Астронавтите ще я използват като база за пътуванията си до повърхността на земния спътник. Тя ще действа и като лаборатория за научни изследвания.Роботизираната ръка, наречена Канадарам 3, ще помага при поддръжката и ремонтите на Гейтуей. Тя е ново поколение от серия роботизирани системи, които Канада разработи и изгради за Международната космическа станция.Ключова за изграждането и използването на космическата станция е капсулата „Орион\", разработена от компанията „Локхий Мартин\", която ще транспортира екипажите до комплекса и ще се скачва с него. ", "date": "2019.03.03", "title": "Канада отива на Луната"}
{"url": "http://www.cross.bg/pametnikut-shipka-shte-bude-restavriran-1598079.html", "text": "/КРОСС/ „Паметникът Шипка ще бъде реставриран\". Това заяви в ефира на Събуди се\" директорът на Национален парк-музей „Шипка - Бузлуджа\" Чавдар Ангелов.„Миналата година успяхме да снабдим монумента с акт за държавна собственост. В момента се изработва техническият му паспорт. През април и май започва работа по изработването на предварителното проучване. Въз основа на това ще се изработи инвестиционния проект за цялостна реставрация на съоръжението\", каза още Ангелов. Той допълни, че ремонт не е правен близо 40 години.Мястото ще продължава да бъде достъпно за туристи, въпреки ремонтните дейности. ", "date": "2019.03.03", "title": "Паметникът Шипка ще бъде реставриран"}
{"url": "http://www.cross.bg/muzh-prebi-zhena-si-v-zapaden-park-1598088.html", "text": "/КРОСС/ Мъж преби жена си в столичния квартал „Западен парк\". Това съобщиха от МВР за „Монитор\", след като се появиха информации, че е пострадали и 9-месечното им бебе.От вътрешното ведомство обаче открекоха това. Обясниха само, че е бил получен сигнал за семеен скандал от блок 139 късно през нощта. Информацията постъпила от съседи на смейството, които се притеснили заради силните викове.На място пристигнал екип, който задържал предполагаемия насилник. Той се намира в ареста за 24 часа. 30-годишната му съпруга пък е била прегледана и освободена от болницата за домашно лечение. ", "date": "2019.03.03", "title": "Мъж преби жена си в „Западен парк“"}
{"url": "http://www.cross.bg/bulgari-zavisimostite-strahovete-1598095.html", "text": "/КРОСС/ Шипка ни събра млади и стари, българи от цялата страна. Заедно, без различия, стоим пред най-високия връх на българското достойнство. Тук човек се чувства малка частица от нещо голямо и цяло, от  народ, който уважава историята и обича Родината си. Нека отдадем почит към българските и руските герои, към всички, дали живота си в Руско-турската Освободителна война. Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да  отхвърлим страховете и зависимостите, и да бъдем свободни хора.Честит празник, българи. ", "date": "2019.03.03", "title": "Корнелия Нинова от Шипка: Да сме смели, да  отхвърлим страховете и зависимостите"}
{"url": "http://www.cross.bg/tyristi-poseshteniyata-chyzhdestranni-1598090.html", "text": "/КРОСС/ 133 806 са българите посетили Турция през първия месец на годината. За това предават от сайта dailysabbah.com. Числото представлява 9% от общия брой чуждестранни туристи и се нарежда на първо място в статистиката според турското Министерство на културата и туризма.Броят на чуждестранните посетители в южната ни съседка за януари е 1.5 млн. души като ръстът на годишна база е 5.33%. Ръст има и в посещенията от целевите пазари, а именно Далечният Изток, Европа и Северна и Южна Америка - той е в размер от 40%, сочат още данни на министерството. На първо място са посещенията от България, следвани от Грузия (112 375 туристи) и Германия с 102 120 туристи. Двете страни изпращат 13.9% от общия брой чуждестранни туристи за страната. След Германия се нареждат Иран и Русия.С 43.75% пък нараснаха посещенията от Тайван. Южна Корея, САЩ, Русия и Испания също отбелязаха ръст със съответно 42.95%, 42.18%, 34.2% и 29.8%. По-малък е интересът от французите, италианците, както и холандците, където повишението е само с 18.44%, 15.78% и 11.75%. Туристите от Полша пък нараснаха с 68.26%.Най-популярен остава Истанбул, който привлече близо 60% от общия брой туристи или 919 хил. души. След него се нарежда Одрин, който е разположен по-близо до границите с България и Гърция, и е привлякъл над 190 хил. посетители през януари. Следва крайморската област Артвин, посетена от 119 хил. чужденци. Анталия пък е най-търсена от немците, сочат данни на пазарния изследовател GfK. Целта е тази година да се привлекат още 5.5 млн. германци.Най-често туристите се придвижват със самолети (1.1 млн. души), докато над 408 хил. са използвали влакове и наземни методи за транспорт. Миналата година Турция отбеляза двуцифрен ръст на посещенията от чуждестранни туристи като посрещна 39.5 млн. посетители. ", "date": "2019.03.03", "title": "Над 130 хил. българи са посетили Турция този януари"}
{"url": "http://www.cross.bg/papi-trendafilov-hans-1598091.html", "text": "/КРОСС/ Какво следва след като забъркаш „Кекс\" и станеш „Супер палав\"? Отговорът на поета Константин Трендафилов, прочул се сред меломаните като Папи Ханс, е парчето „Твой\".Премиерата на новия сингъл на автора на „За кого се сещаш, когато се сещаш за някого?\", както и на видеото към нея, е насрочена за пети март в 20 ч. За това се похвали самият той с публикация в социалните мрежи.Междувременно Трендафилов, който спечели симпатиите на зрителите още с участието си във „ВИП Брадър\", репетира усилено за шоуто „Като две капки вода\". След като влезе в образа на Миро и изпя хита му „Губя контрол\", в понеделник Папи ще скочи в кецовете на едно от момчетата в групата Backstreet Boys.\n\t\t\t\t\t", "date": "2019.03.03", "title": "Папи Ханс пуска нова песен"}
{"url": "http://www.cross.bg/bulgariya-pargov-kaloyan-1598096.html", "text": "/КРОСС/ \"С нашата вяра и обич България ще оцелее, въпреки всичко\". Това заяви председателят на БСП - София Калоян Паргов, който се включи заедно с членове и симпатизанти на социалистическата партия в шествието, организирано от Градската централа на НД \"Русофили\" в столицата по повод Националния празник - 3-ти март. Социалистите и русофилите от София се събраха на площада пред Президентството, от където се отправиха към паметника на Цар Освободител. Там те поднесоха венци и цветя, след което се придвижиха към паметника на Българския опълченец, за да се включат в официалното тържество на Столична община по повод Националния празник.\"Помним саможертвата на руските воини и на българските опълченци, за да я има днес Родината ни и всички ние да живеем свободно в нея, каза Калоян Паргов. - Свободата обаче е преди всичко отговорност. Днес ние сме отговорни пред всичките тези герои, които платиха с живота си нашата свобода. Отговорни сме и за нашите постъпки, които ще предопределят бъдещето на България и на поколенията напред във времето. Затова на този ден трябва да преповтаряме, да препрочитаме, да преразказваме за онези героични мигове от историята, благодарение на които е съхранена българщината и днес имаме щастието с гордо вдигнати глави да се наричаме българи\".Калоян Паргов цитира и думи на академик Валери Петров: \"Приживе този изключителен поет и сценарист беше казал: \"Вярвам, че България, въпреки всичко, ще оцелее. Нямам с какво да подкрепя вярата си, освен с обичта си към нея\". Така и аз днес бих призовал: да вярваме, че България ще пребъде и да подкрепяме тази вяра с нашата обич към Родината!\".Пред паметника на Българския опълченец Калоян Паргов се срещна и разговаря с посланика на Руската федерация Н.Пр. Анатолий Макаров. \"С Русия имаме общи страници от историята ни и това е абсолютен и неоспорим факт, въпреки упоритите опити в последните години тя да бъде изкривявана и умишлено неправилно препрочитана, коментира председателят на БСП - София. - На 3-и март 1878 година е подписан Санстефанският мирен договор, който освобождава България от османско иго, след като слага край на Руско-Турската война. Със саможертвата си руските воини заедно с българските опълченци отвоюват нашата свобода. Нека да помним, че тази наша свобода не е даденост. Тя е платена с много кръв и мъка. Всеки ден трябва да се борим за нея и да я отстояваме\". ", "date": "2019.03.03", "title": "Калоян Паргов: С нашата вяра и обич България ще оцелее"}
{"url": "http://www.cross.bg/leva-kilogram-poskupva-1598073.html", "text": "/КРОСС/ Индексът на тържищните цени /ИТЦ/, който отразява цените на хранителните стоки на едро, тази седмица се понижи с 1,23 на сто до 1,541 пункта, съобщава Държавната комисия по стоковите борси и тържищата /ДКСБТ/. От началото на годината ИТЦ се повиши с 6,7 на сто. Миналата година ИТЦ достига най-високото си ниво през април - 1,534 пункта. Базовото ниво на индекса - 1,000, е от 2005 година.Доматите от внос поевтиняват тази седмица с 4.3 на сто, до 2,20 лева за килограм, а цената на краставиците от внос пада с 4,4 на сто до 2,62 лева за килограм. Картофите се продават по 0,91 лев за килограм на едро. Морковите се търгуват по 1,08 лева за килограм. Зелето поскъпва с 2.7 процента, до 1,15 лева за килограм.Ябълките поскъпват с 1,0 на сто, до 1,0 лв./кг. Цената на портокалите се повишава с 3,4 на сто, до 1,22 лева за килограм. Мандарините поскъпват с 11,1 на сто и се търгуват по 1,70 лева за килограм. Бананите поевтиняват с 1,4 на сто, до 2,10 лева за килограм. Лимоните поевтиняват с 2,9 на сто и се продават по 1,66 лева за килограм.Кравето сирене поскъпва с 0,5 на сто и се търгува по 5,98 лв./кг; кашкавалът, тип \"Витоша\" се купува по 10,06 лв./кг, а олиото поскъпва с 2,6 на сто и се купува по 1,95 лева за литър. Каймата се търгува по 4,60 лева за килограм. Пакетче краве масло от 125 грама поскъпва с 3,6 на сто и се продава по 2,33 лева. Пилешкото замразено месо поскъпва с 1,0 на сто и и се продава по 3,85 лева за килограм на едро в края на седмицата. Захарта се търгува по 1,15 лв./кг, а брашното, тип \"500\" поскъпва с 1,1 на сто и се продава по 0,91 лева. Яйцата се продават по 0,19 лева за брой. ", "date": "2019.03.03", "title": "Леко спад на цените на храните на едро"}
{"url": "http://www.cross.bg/izdirvane-doverie-fevryari-1598071.html", "text": "/КРОСС/ В предаването \"Неделя 150\" на БНР министърът на вътрешните работи Младен Маринов коментира новината, че в България е задържан един от най-издирваните испански наркотрафиканти и каза, че случаят показва каква е „силата на европейските механизми за противодействие на престъпността\".Сигналът за него е получен на 12 февруари пред европейската мрежа за активно издирване на бегълци.„Незабавно е направена организация от колегите във Варна... Реално задържането е станало на 17 февруари, като на 26-и е изправен пред Окръжен съд Варна, който е разрешил предаването му на испанските власти. Надяваме се това да се осъществи на 13 март\", каза министърът.На базата на начина на издирване и подадена информация, че лицето възнамерява да напусне ЕС и да се укрие в трета страна, Младенов допусна, че задържаният има „сериозен ранг\" в наркотрафика.„Ползваме се с доверие пред всички партньори и оправдаваме това доверие с тези незабавни действия. При всеки един такъв сигнал се действа незабавно\", каза още той коментирайки случая. ", "date": "2019.03.03", "title": "Съдът е разрешил екстрадицията на арестувания у нас испански наркотрафикант"}
{"url": "http://www.cross.bg/evrostat-lekar-lekari-1598074.html", "text": "/КРОСС/ Преди броени дни Евростат публикува данни за това, колко често българите се обръщат и посещават личния си лекар.Над 52% от хората в България не са ходили на посещение при личния си лекар за 12-те месеца на 2017 г., гласи един от изводите от проучването на Евростат. (В това отношение по-назад са единствено гърците, 60%) Средният показател за ЕС е 24 на сто, тоест 1 от всеки 5 европейци въобще не е посетил джипито си за посочения период.Около 20 процента от българите са направили визита при личния си лекар между 1 или 2 пъти в годината, докато само 4,6% от сънародниците ни са посетили своето джипи повече от 10 пъти годишно. Според данни на Националния статистически институт у нас през 2017 г. е имало повече от 4500 общопрактикуващи лекари (ОПЛ) и над 8000 стоматолози. По брой на ОПЛ на 100 хиляди души население страната ни заема едно от последните места в ЕС - 64 джипита на 100 000 българи. Дания е страната, в която жителите са посещавали най-редовно личния си лекар, и то над 10 пъти в годината - близо 30 процента. Най-висок дял лични лекари на 100 000 души население е регистриран в Португалия - 253. Според анализа - в ЕС има около 1,8 млн. ОПЛ.Обявеното от Евростат е твърде далеч от истината - коментира пред Радио София доц. Любомир Киров - дългогодишен председател на Националното сдружение на ОПЛ в България. Той опроверга числото, посочено за броя лични лекари у нас - в годината на проучването джипитата у нас, които са работили с пациенти, са не повече от 4300. Ако се разделят регистрираните прегледи за годината (около 30 милиона) на броя здравноосигурени в една практика или въобще за страната, ще се получат по около 5-6 прегледа средно.Освен това посещаемостта зависи от възрастовата структура на пациентската листа. Не бива да забравяме, че част от българите прибягват до самолечение, други се въздържат от лекарски преглед поради страх или от други съображения. Предполага се, че никой не е взел предвид наличието на около 1 млн. неосигурени, които са извън системата на здравно обслужване, гарантирано и покривано от НЗОК.Най-вероятно от Евростат са отчели само хората, на които са извършени профилактични прегледи. Да, те са толкова - около 50 на сто. Но острите случаи очевидно не са взети предвид. По наши изчисления 17 до 20 процента от българските граждани наистина не са посетили семейния си лекар по някакъв повод. Ако става дума за острите случаи, това, че не сме били посещавани често, означава само, че добре сме си вършили работата и хората са се чувствали здрави - коментира още доц. Киров.Той категорично възрази срещу незадоволителната картина на обслужване, описана от Евростат и препоръча да се вярва повече на данните, с които работят българските институции и организации.Доц. Киров обърна внимание на още един факт. Ако се раздели населението на ЕС (около 520 млн. души\") на 1,8 млн. ОПЛ, ще се създаде впечатление, че има пренасищане с лекари, а това е в противоречие с последните сигнали и тенденции за недостиг на медици. ", "date": "2019.03.03", "title": "Доц. Любомир Киров: Евростат е много далеч от истината за работата на личните лекари"}
{"url": "http://www.cross.bg/marinov-ysiliya-goriva-1598072.html", "text": "/КРОСС/ Няма пропуснати вериги и бензиностанции при проверките през последните две години и така ще продължим, заяви днес пред БНР вътрешният министър Младен Маринов.„Не бих казал, че проверките за контрабанда на горива са по сигнал на Българската петролна и газова асоциация, те вървят още от създаването на междуведомствения контрабанден център, но до този момент може би не са били във фокуса на обществото\", каза министърът в предаването „Неделя 150\" на програма „Хоризонт\".„Ново е надграждането на този център, като след нареждане на премиера бе създадена организация всички информационни и контролни системи в различните органи, контролиращи вноса, разпространението и продажбата на горива да се обединят в него. За да може да се прави анализ за резултатите и тенденциите, на разминаванията. Нашите усилия са да контролираме процеса от самия внос на горивата до продажбата им. В ход е картографирането на всички обекти, които са регистрирани за търговия с горива и петролни продукти\", съобщи министърът.„Резултатите показват, че това са системни усилия, защото няма периодични акции да повлияят на такъв голям и силен сектор\", каза Младен Маринов.Той съобщи, че за 2018 г. предотвратените щети за бюджета от иззети горива и тютюневи изделия са за над 27 млн. лв. при 16 млн. за 2017 г., което показва постоянни и системни усилия за противодействие на контрабандата. Друг резултат от тези усилия е нарастването на приходите в бюджета заради превенцията, до която водят тези усилия, добави министърът.4,4% е делът на контрабандните цигари в България и това е едно от най-ниските нива в ЕС, сочи последно международно проучване.Във връзка с новината, че в България е задържан един от най-издирваните испански наркотрафиканти, министър Маринов каза, че случаят показва каква е „силата на европейските механизми за противодействие на престъпността\".Сигналът за него е получен на 12 февруари пред европейската мрежа за активно издирване на бегълци. „Незабавно е направена организация от колегите във Варна... Реално задържането а станало на 17 февруари, като на 26-и е изправен пред Окръжен съд Варна, който е разрешил предаването му на испанските власти. Надяваме се това да се осъществи на 13 март\", каза министърът.На базата на начина на издирване и подадена информация, че лицето възнамерява да напусне ЕС и да се укрие в трета страна, Младенов допусна, че задържаният има „сериозен ранг\" в наркотрафика.„Ползваме се с доверие пред всички партньори и оправдаваме това доверие с тези незабавни действия. При всеки един такъв сигнал се действа незабавно\", каза още той коментирайки случая.Грешно е до всеки забранителен знак да има полицай и патрулен автомобил, каза министър Маринов, визирайки новата инициатива, при която за първи уикенд на шофьорите на тирове се раздават брошури с обяснения къде и в кои часове не трябва да се движат. „Нямаме толкова ресурси, а и това е много скъпо нещо\".„Това не означава, че бягаме от контрол. Ние ще сме на места, където ако той е нарушил знака, ще се наложат съответните глоби, а те никак не са малки.„Домашното насилие е един много сериозен проблем от гледна точка на това, че е един скрит проблем за закона, защото много рядко жертвите заявяват това пред съответните компетентни органи\", каза министър Маринов, коментирайки случая във Варна, където жена бе пребита до смърт от съпруга си. Тя подала жалби, но ги оттеглила.„Не бих казал, че МВР работи бездушно, отговаряме на всеки един сигнал. Но за да бъдат предприети определени действия, в някои случаи репресивни спрямо извършителите, ние трябва да стъпим на реално подадени жалби, свидетелски показания и доказателствен материал\".Според анализът на такива случаи би могъл да доведе до законови промени и регулации, които да дадат възможност не само на органите на МВР, но и други институции да работят, за да ги предотвратяват.„Голяма част от обществото все още приема за нормално неща, които реално не са нормални и са признак за домашно насилие и ако не им се обърне внимание навреме те градират до по-тежки престъпления\".Министър Младен Маринов, който даде интервюто на път за честванията на Шипка, честити на българските граждани 3 март, като го „най-светлият национален празник\", като препоръча още един път да бъде прочетена „Епопея на забравените\", защото историята не трябва да бъде забравяна. ", "date": "2019.03.03", "title": "Министър Маринов: Няма пропуснати при проверките за контрабанда на горива "}
{"url": "http://www.cross.bg/mladite-bulgarski-asotziatziya-1598075.html", "text": "/КРОСС/ Тази седмица беше първата среща от новоучредената Асоциация на младите български писатели. Асоциацията ще организира курсове по творческо писане и срещи не само с известни автори, но и с хора от всяко друго изкуство - фотографи, композитори, художници и режисьори.Главната задача на това ново сдружение е да обедини младите творци в едно общество, в което спокойно да развиват талантите си. ", "date": "2019.03.03", "title": "Учредиха Асоциация на младите български писатели "}
{"url": "http://www.cross.bg/panoramata-moment-pleven-1598077.html", "text": "/КРОСС/ Преломен момент в хода на Руско-турската война е освобождението на Плевен. За подвига на руските войници и българските опълченци повече от век разказва единственият по рода си монумент на Балканите - Панорамата \"Плевенска епопея\". Паметникът оживява на 10 декември 1977 г., в деня на 100-годишнината от края на паметната битка.Панорамата е издигната само за година. По руски проект български архитекти и строители доброволци пресъздават поражения и победи.Повечето от експонираните предмети и оръжия са истински.Седмокласничката Мира Райкова от Долна Митрополия се докосва до историята, разказана в Панорамата за първи път: „Невероятно е да се види цялата история как е пресъздадена. Кара ни да съчувстваме на хората, които са се борили за свободата и да бъдем по-добри, и да отстояваме това, че сме българи.\"Като урок по родолюбие, в навечерието на 3 март, е традиционната изложба на рисунки, посветени на Освобождението. ", "date": "2019.03.03", "title": "Панорамата в Плевен е оживял спомен за преломния момент в Освободителната война"}
{"url": "http://www.cross.bg/iiotova-bulgariya-iliyana-1598078.html", "text": "/КРОСС/ В Ървайн, Ориндж Каунти, вицепрезидентът Илияна Йотова разговаря с представители на българската общност от Южна Калифорния. Голям интерес предизвика проекта на вицепрезидента за интернет платформа за връзка на българите в чужбина помежду им и с България. Сънародниците ни жадуват за контакти с Родината и са готови на съвместни проекти заедно с българите в България.Специално да поздрави вицепрезидента на срещата дойде и кметът на Ървайн Доналд Вагнер.Ден по-рано, в дома на генералния консул в Лос Анджелис  Веселин Вълчев, Илияна Йотова разговаря с ръководители на български дружества и изявени българи. ", "date": "2019.03.03", "title": "Илиана Йотова се срещна с българската общност в Ориндж Каунти"}
{"url": "http://www.cross.bg/byala-slatina-bolnitza-1598081.html", "text": "/КРОСС/ Тежка катастрофа е станала тази нощ към 2.40 ч. на пътя Бяла Слатина - Борован.Лек автомобил \"Хонда Сивик\" излязъл вляво извън пътното платно по посока на движението, паднал в крайпътна канавка и се преобърнал. При катастрофата са пострадали шофьорът на автомобила - 32-годишен мъж от Бяла Слатина, и шестгодишно момиченце, което пътувало с него. Мъжът е с опасност за живота, със счупени дясна ключица и долна челюст, и с охлузни рани на главата и лицето. Той е настанен за лечение в болница \"Георги Странски\" в Плевен. Детето е настанено във врачанската болница. Момиченцето е с комоцио и охлузни рани по краката и гръдния кош.Причината за пътния инцидент е несъобразена скорост при управлението на автомобила през нощта при остър десен завой, поясниха от Областната дирекция на полицията във Враца. За случая е уведомен дежурният прокурор. ", "date": "2019.03.03", "title": "Млад мъж и 6-годишно дете пострадаха тежко при катастрофа"}
{"url": "http://www.cross.bg/pytin-rysiya-godini-1598080.html", "text": "/КРОСС/ Възможно е ергенските дни на Владимир Путин да са преброени. \"Като порядъчен човек трябва да го направя (да се оженя) в някакъв момент\", заяви руският президент в отговор на необичайно личен въпрос. Откровението, направено с половин усмивка по време на неговата годишна пресконференция, даде обилна храна на медиите и открехна леко вратата на личния живот, който руският лидер държи на разстояние от чуждите погледи.Владимир Путин никога не е искал да дава подробности за личния си живот и семейството си. Всъщност, руският президент обяви развода си с Людмила Путина (Шкребнева), с която беше женен цели три десетилетия, в средата на балета \"Есмералда\", тема, която гръмна в медиите.Наскоро в германско издание се появиха шокиращи откровения на бившата му съпруга. Тя твърди, че той е бил тиранин и е издевателствал над нея. \"Омъжих се за смел офицер от разузнаването, но колкото повече гоопознавах, толкова повече разбирах, че всичко, заради което се влюбих в него, е изчезнало. Той беше жесток човек, може да се каже дори тиранин. Никога не ме е зачитал, не виждаше, че съществувам. Бях му нужна само за пред хората, за справка за семейното му положение и за да бъда майка на децата му\", твърди Людмила, цитирана от сайта на \"Политека\". Тя споделя още, че й е трудно да говори за това, защото руският държавен глава я биел, унижавал. \"Животът с Владимир беше мъчение\". Твърди още, че много пъти се е опитвала да подаде молба за развод, но Путин я вкарал в психиатрична клиника, за да я накара да замълчи. \"Минах през деветте кръга на Ада - наркотици, психотропни вещества, издевателства. Дълго бях затворена в изолатор, не виждах слънчева светлина, не виждах хора. Още треперя, като си спомня. От млада, уверена в себе си жена, се превърнах в сянка, волята ми се пречупи и бях готова на всичко, за да изляза оттам\", разказва още Людмила.Руският лидер има две дъщери - Екатерина и Мария, които също държи далеч от прожекторите. Вече е и дядо. Години наред се шушукаше, че има връзка с гимнастичката Алина Кабаева, сега депутат в руския парламент, и известна, както казват руснаците, със своята невероятна пластичност. Според някои от руските медии именно тя ще бъде избрана да сподели живота на президента, пише \"Ел Паис\".Цялата тази тайнственост допринася за ореола на неговата неуязвимост, за образа му на баща на отечеството, на всемогъщ лидер, фокусиран единствено върху управлението на страната си тялом и духом. \"Дори за неопитното око, ако погледнете графика на Путин, ще видите, че животът му не е свързан по никакъв начин със семейните въпроси\", заяви веднъж говорителят на Кремъл Дмитрий Песков, за да спре слуховете за личния живот на президента.След като удължи мандата си преди година, Путин се превърна в най-дълго управляващия Русия след Сталин. Някои го виждат като противоотрова срещу бурната и насилствена Русия през 90-те години. Други - като самодържец, пристрастен към властта и поддръжник на тъмните олигарси, които управляват руснаците с желязната си ръка. Сигурно е, че по живота на Путин може да се напише сценарий за филм.Ражда се в Ленинград, днешен Санкт Петербург, и израства в общинско жилище заедно с три други семейства. На касата на театър Ленсовет среща бъдещата си жена, както разказва самата тя в биографията си. Завършва право в Ленинградския университет, а после специализира икономика. И вече принадлежи на разузнавателните служби на Съветския съюз (КГБ). На съпругата си казва, че работи в полицията. \"Още преди да завърша, исках да работя в разузнаването\", споделя той в биографията си.Шпионите го очароват. Идеята, че сам човек може да постигне нещо, което цяла армия не може, споделя веднъж Путин. А също и филмите, и романите за тайните агенти. Оттогава, в продължение на години, регистрационният номер на черното Ауди, което го взима от Кремъл, е 007, както пишат някои автори. Първата му работа е в секретариата на КГБ. После напуска Русия и работи в Дрезден, Германия. Там прекарва 5 години от живота си.Отива със съпругата си и една дъщеря, връща се с втора дъщеря. Приятелите го наричат Платов. Тогава е на 33 години. През декември стана ясно, че Путин освен служител на КГБ е бил нает от Службата за държавна сигурност на ГДР - Щази. Там го повишават до подполковник.В Русия неговият възход продължава. Превръща се в шеф на ФСБ, наследника на КГБ. През 2000 година става президент на Русия. И оттогава включително и през времето, в което е министър-председател, седи науправленското място. В продължение на години, освен в редки случаи, в Русия действа неписан закон - никой, дори противниците му, не се меси във финансите на държавния глава. През 2016 година декларира доходи от около 152 000 долара (към 133 000 евро), според публични данни. Макар че казват, че цялото му богатство надхвърля 40 милиона долара (повече от 35 милиона евро), както твърди в книгата си \"Путиновата клептокрация - кой притежава Русия?\" американската изследователка Карън Дауиша ", "date": "2019.03.03", "title": "Путин ще се жени пак?"}
{"url": "http://www.cross.bg/zagora-stara-pametnik-1598067.html", "text": "/КРОСС/ За пета поредна година на 3 март, Националния празник на Република България, старозагорци и гостите на града ще тръгнат в паметно шествие, което ще пренесе 300-метровия национален флаг до мемориалния комплекс \"Бранителите на Стара Загора\", съобщиха от пресцентъра на общината. По повод 141 години от Освобождението на България, трикольорът ще се издигне на \"Самарското знаме\" - символ на героизма на старозагорци, дали живота си в защита на своя град, по време на Руско-турската война.Тържествата на Трети март започват с Божествена света литургия, която ще бъде отслужена в Катедрален храм \"Свети Николай\". От 10.30 часа ще бъдат положени венци и цветя на паметниците, посветени на Освобождението на Стара Загора - Мавзолей-костница \"19 юлий 1877\", Паметник на Трета опълченска дружина и подп.Калитин, Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание.Ритуалът за издигане на Националното знаме пред сградата на Общината ще започне в 11.00 часа, а 30 мин. По-късно оттам ще тръгне паметното шествие \"За свободата - Да развеем българското знаме\". Поради реконструкцията на централния булевард, то ще премине по бул. \"М.М.Кусев\", ул.\"Ген.Гурко\", бул.\"П.Евтимий\", а след това по бул.\"Цар Симеон Велики\" и обичайния маршрут ще достигне до монумента \"Бранителите на Стара Загора\".", "date": "2019.03.03", "title": "300-метров трибагреник повежда Стара Загора за Националния празник"}
{"url": "http://www.cross.bg/ychilishteto-knigi-godina-1598062.html", "text": "/КРОСС/ Първата по рода си Възрожденска библиотека, наречена „Книжици за прочитъ\", беше открита в плевенското Начално училище „Христо Ботев\" по случай 3 март. Тя ще е достъпна за всички 450 ученици в училището. Намира се до входа на сградата, а първите книги в нея са дарени от родители, бивши ученици и възпитаници на училището.Възрожденската библиотека беше открита с атрактивно представяне на историята на писмеността от плевенския художник Диян Павлов - Джими. Тя носи името на периодично издание от 1896 година, излизало в Солун - „Книжици за прочитъ\". Най-много са книгите, посветени на личности и събития от Възраждането.Венислав Атанасов, 4 клас: Ще ми бъде интересно да прочета някои от тях. Аз обичам да чета книги за историята, за царете.Сред най-ценните дарения са „Записки по българските въстания\" от 1901 година, подарен от възпитаник на училището и 130-годишното томче „Отбраната на Плевен\", донесено от родител. Четвъртокласничката Мария-Василия дори вече е избрала първата книга, която ще прочете - „Забравени страници за незабравени българи\".Мария-Василия Пахарска, 4 клас: Както е написана с азбуката от старо време е много хубава и много уютна. Според мен много деца ще идват тук, защо тя създава възрожденска атмосфера.Директорът на училището е убеден, че книгите ще са интересни за децата.Цветелин Горанов, директор на училището: Всяко междучасие, когато имат свободно време, между смените, учениците да могат да идват, да вземат книги, да четат, ще направим и копия.В библиотеката може да се прочетат не само книги, а и документи от историята на училището - като оригиналното свидетелство за завършен първи клас на ученик от първия випуск през 1932 година. ", "date": "2019.03.03", "title": "Първата по рода си Възрожденска библиотека откриха в начално училище"}
{"url": "http://www.cross.bg/povishiha-kreditniya-reiiting-na-gurtziya-1598061.html", "text": "/КРОСС/ Рейтинговата агенция \"Мудис\" повиши суверенния кредитен рейтинт на Гърция до степен B1 със стабилна перспектива.Това е увеличение с две степени спрямо оценката, която рейтинговата агенция даде на страната година по-рано.В официалното съобщение се посочва, че повишената оценка е благодарение на изпълнението на реформите и устойчивите показатели на гръцката икономика. ", "date": "2019.03.03", "title": "Повишиха кредитния рейтинг на Гърция "}
{"url": "http://www.cross.bg/mart-tesnolineiikata-vagona-1598064.html", "text": "/КРОСС/ За четвърти път българи ще празнуват 3 март в теснолинейката Септември - Добринище. За празничната композиция на влакчето \"Родопи\" БДЖ осигури допълнително шест вагона. По обяд теснолинейката ще пристигне в Якоруда, където пътниците от влака ще се включат във вече традиционното шествие и празничната програма за 3 март.Събитието по повод националния празник се организира от Гражданско сдружение „За теснолинейката\". В интервю за Дарик Кристиан Ваклинов, който е основател на сдружението, разказа за предстоящото пътуване и за съдбата на теснолинейката. През 2013 г. тогава студент - Кристиан написа писмо до премиера Пламен Орешарски и успя да запази застрашената от замиране теснолинейка. Тя не само че оцеля, но събира все повече съмишленици около тесните си иначе релси.3 март е само един от празниците, на които се организират специални пътувания на единствената теснолинейка, която свързва Горнотракийската низина, Родопите, Рила и Пирин. \"Ако в началото беше едно пътуване на шега, на майтап за 3 март, да видим какво ще излезе от него, то тази година вече четвъртото поредно пътуване е дългоочаквано както от местната общественост в Якоруда, където се оказа, че има солидна група от много будни хора, които с нетърпение очакват мероприятието. Първата година се напълниха осемте вагончета, точно по места. На следващата - 2017 г., интересът беше огромен и при осигурени триста места (10 вагона с по 30 места), имаше още около 30 правостоящи. От тогава насетне миналата и тази година вече БДЖ направи организация за продажба на запазени места за този ден. Осигурени са 10 вагона, при редовно пътуващи четири, бюфет вагончето също ще пътува на 3 март\", разказа Ваклинов.И призова: \"С носии, с някое знаменце или голям трибагреник, но най-вече с настроение да се качим на влака, да разлюлеем пак Родопите, Рила и почти до Пирин, да обагрим планината, влакчето и Якоруда, да си създадем спомени, емоции и да си върнем самочувствието и увереността, че от нас зависи. Нашият пример за промяна е теснолинейката, а каузата е въобще да си направим утрото по-добро. И очевидно можем! Даваме добър пример и хората се провокират да опитат, а като опитат - става\".", "date": "2019.03.03", "title": "Теснолинейката отесня за желаещите да посрещнат 3 март в нея "}
{"url": "http://www.cross.bg/moneta-sreburna-godini-1598085.html", "text": "/КРОСС/ Българските монети, посветени на Освобождението от турско робство, не са малко. Първата подобна монета е през 1969 г., когато е пусната емисия от 1 и 2 лв. по случай 90-годишнина от съдбовната дата. Монетата не е юбилейна, но е най-разпространената.Изработена е от най-обикновена сплав от никел и мед. Двете монети бяха в обръщение до 1992 г. и имаха висока за времето си покупателна стойност.Следващата отсечена монета е 9 години по-късно или през 1978 г., когато се отбеляза 100-годишнината от Освобождението. Монетата е сребърна десетолевка с проба 500 на 1 000. Тиражът й достигна 200 хил. броя, а изобразеният мотив е връх Шипка.10 години по-късно е отсечена още една паметна монета. Този път тя е от 20 лева, но със същата сребърна проба 500 на 1000.Само преди 20 години е пусната и монета с номинал 10 000 лева. Тя е сребърна, но с по-висока проба - 925 на 1000. За разлика от досегашните знаци, монетата е с тираж едва 15 хил. броя, което я прави много по-търсена от колекционерите. На нея е изобразен български опълченец със знаме.130 и 140-та годишнини от свободата на България също са отбелязани с монети. На първата са изобразени един до друг български опълченец и руски воин от паметника на връх Шипка, а на втората - български опълченци в битка. ", "date": "2019.03.03", "title": "Монетите, посветени на Освобождението от турско робство"}
{"url": "http://www.cross.bg/georgi-spektakul-podgotvya-1598084.html", "text": "/КРОСС/ Певецът Георги Христов подготвя авторския си спектакъл \"Моят път\" заедно със Симфоничния оркестър на Варненската опера под диригентството на Ганчо Ганчев.С него ще тръгне на турне из всички големи градове на България. \"За мен това ще бъде голямо завръщане след 4-годишна пауза, като премиерата за софийската публика ще бъде на 23 април в зала 1 на НДК\", казва певецът и допълва: \"А на всички хора желая здраве, да бъдат по-усмихнати, по-добри и да казват по-често \"обичам те\". ", "date": "2019.03.03", "title": "Георги Христов подготвя турне на авторския си спектакъл"}
{"url": "http://www.cross.bg/rabotyat-depresiya-zhenite-1598089.html", "text": "/КРОСС/ Работохолизмът уврежда психичното здраве на жените, съобщи ЮПИ. Жените, които работят повече от 55 часа седмично, са с увеличен риск от депресия, сочат резултатите от британско изследване.Жените, които работят дълги часове, са със 7,3 процента повече симптоми на депресия в сравнение с работещите между 35 и 40 часа седмично представителки на нежния пол.Жените, които работят през всички или повечето уикенди, са с 4,6 процента повече депресивни симптоми в сравнение с онези, които работят 5 дни в седмицата. \"Това е наблюдателно изследване и макар да не сме установили какви са причините за увеличения риск от депресия за жените, знаем, че много представителки на нежния пол извършват повече домашна работа от мъжете и в резултат работят дълги часове\", заяви ръководителката на екипа Джил Уестън от Лондонския университетски колеж.Дългите часове работа за работещите майки са по-малко, отколкото за бездетните жени, а бащите работят по-дълги часове в сравнение с жените и мъжете без деца. Около половината от жените работили през уикендите, докато това се отнасяло за две трети от мъжете. \"Жените, които работят повечето уикенди, са склонни да приемат нископлатена работа, а това увеличава нивото на депресия - отбеляза Уестън. - Жените по принцип са с по-голям риск от депресия в сравнение с мъжете и това бе потвърдено от изследването.\"Резултатите от изследването са публикувани в Journal of Epidemiology & Community Health. ", "date": "2019.03.03", "title": "Жените работохолички са с увеличен риск от депресия "}
{"url": "http://www.cross.bg/layro-mateo-mafiya-1598066.html", "text": "/КРОСС/ Италианската полиция арестува в Неапол главатар на неаполитанската мафия. Става дума за Марко ди Лауро, четвъртия син на боса Паоло ди Лауро и последния останал на свобода, предаде Франс прес.Марко ди Лауро, на 38 години, бе арестуван, без да окаже съпротива. От 2006 г. за него има издадена европейска заповед за арест. Той бе втори в списъка с най-издирвани престъпници в Италия след сицилианския мафиот Матео Месина Денаро.Италианският министър на вътрешните работи Матео Салвини приветства успеха на операцията. \"Нито минута покой за престъпниците\", каза той.", "date": "2019.03.03", "title": "Заловен е главатар на неаполитанската мафия "}
{"url": "http://www.cross.bg/bulgariya-bulgarite-ti-1598069.html", "text": "/КРОСС/ Честит национален празник! Честит 3-ти март - Ден на Освобождението на България от турско робство. Именно този ден бележи възстановяването на българската държавност и на картата на Европа България отново се появява като страна, макар и в различни граници от преди. Българите сме силен народ. Въпреки петвековното робство, сред българите се намират хора, които не само будят народа, но и го водят към борба за освобождение. Тази борба започва от словото на Паисий и постепенно се превръща в национално движение с многобройни герои, познати и непознати. Националната идея сплотява българите и извън България. Данаил Николаев, Стефан Ламбовски, Георги Тодоров - това са част от великите бесарабски българи, завърнали се в България. Болградската гимназия оказва голямо влияние за подготовка на редица кадри, които участват в управлението на България и възраждането и в края на 19ти и началото на 20 век. Левски, Ботев, Каравелов - нека тези имена бъдат винаги нещо повече от имена на национални отбори, стадиони и улици. Нека делата им бъдат за пример и ни напомнят, че нашето бъдеще зависи само от нас и от това, какво правим днес. Бъдете здрави и силни българи!Всеукраинската обществена организация                          \"Конгрес на българите в Украйна\" ", "date": "2019.03.03", "title": "Българите в Украйна ни поздравяват за 3-ти март"}
{"url": "http://www.cross.bg/prie-radev-voiin-1598065.html", "text": "/КРОСС/ Президентът и върховен главнокомандващ Румен Радев положи венец пред Паметника на Незнайния войн в София и прие тържествения марш на представителните части на гвардейската рота.Пред Паметника на Незнайния войн беше тържествено издигнато на българското знаме. Церемонията беше съпътствана от тържествени салюти.Радев бе посрещнат от началника на отбраната ген. Боцев, който рапортува на президента. командирът на националната гвардейска част бригаден генерал Динко Йорданов.Държавният глава прие тържествения марш на представителните части на гвардейската рота.Стотици са гражданите, дошли да наблюдават тържествената церемония, с която отбелязваме 141 години от Освобождението на България. Строени са представителите на властта, представителите на висшето духовенство, начело с патриарх Неофит.Фанфари оповестиха началото на церемонията. В центъра на вниманието са строените под конец гвардейци, както и представителният духов оркестър.Началникът на отбраната ген. Андрей Боцев посрещна президента и върховен главнокомандващ на Въоръжените сили Румен Радев на площада, който прие строя и поздрави гвардейците.По-рано в патриаршеската катедрала \"Св. Александър Невски\" се състоя литургията по повод 141 години от Освобождението. Бяха отслужени Молебен за здравето и преуспяването на българския народ и Панихида за всички войни, дали живота си за българската свобода по време на Руско-турската освободителна война.", "date": "2019.03.03", "title": " Президентът положи венец пред Паметника на Незнайния войн (снимки)"}
{"url": "http://www.cross.bg/den-na-otvorenite-vrati-vuv-voennoistoricheskiya-myzeii-v-sofiya-1598063.html", "text": "/КРОСС/ Националният военно-исторически музей организира ден на \"Отворените врати \". Там показват специална изложба, посветена на българското участие в Освобождението на страната ни от Османско владичество.", "date": "2019.03.03", "title": "Ден на отворените врати във Военноисторическия музей в София "}
{"url": "http://www.cross.bg/shipka-praznik-natzionalniya-1598070.html", "text": "/КРОСС/ Мъглата и ниските температури не спряха българи от цялата страна да се качат на Шипка, за да отпразнуват там националния ни празник 3 март. Хората споделиха, че няма по-подходящо място за отбелязване на годишнините от Освобождението. Сред присъстващите имаше и много малки деца.Патриоти от клуб \"Традиция\" в Казанлък застанаха на почетен караул край паметника на свободата, облечени в опълченски униформи, с автентични шашки от Руско-турската освободителна война. Те качиха за пръв път на Шипка реплика на Самарското знаме, под което са се сражавали българските опълченци. От 11 ч. на площада под върха ще започне тържествена церемония по отбелязване на 3-ти март. Покъсно официалните лица ще поднесат венци и цветя на паметника.Известни български личности също изкачиха върха на празничния ден.\"Много се радвам, че Шипка ни обединява! Чувствам се много горда\". Това каза в ефира на \"Събуди се\" председателят на Народното събрание Цвета Караянчева от историческия паметник, до който се качи навръх националния ни празник.\"Всеки трябва да съпреживее този празник и, когато ни притисне ежедневието, да вадим тази искрица от сърцето си и да я изкарваме наяве. Трябва да вярваме, че можем да сме още по-добри\", каза още Караянчева. Тя призова и сънародниците ни зад граница да вярват, че занапред България ще се развива още по-добре.Трябва да се пази името \"България\", както навремето се е пазило. Това каза пред bTV певицата Валя Балканска, която е на връх Шипка за отбелязването на 141 години от Освобождението на България.\"Този народ се е борил и пролял кръвта си, за да сме днес тук с чистата съвест, че достойни българи са се борили и са придобили свободата\", категорична беше тя.\"Не трябва да навеждаме глава, защото българският народ е бил и ще пребъде\", каза още певицата. За празника тя пожела на българите здраве, повече разум, сила и кураж и да бъдем обединени.\"Това е тържество на българския дух - емблематично място на емблематична дата, за да почетем всички, отдали живота си за това да може ние днес да се наречем свободни\", заяви гайдарят Петър Янев.\"Ура патриотизмът\" е познато явление, но истинската свобода изисква тежък труд в продължение на цял живот\". Това каза пред bTV преподавателят по физика Теодосий Теодосиев, който е на връх Шипка за честванията по повод 3 март.Според него днес трябва да бъде нашият ден на благодарността към 30-те хиляди войници от императорската армия и опълченците, които са загинали.\"Всеки българин трябва да запали свещичка за упокой на душата на император Александър II, защото без неговото решение сега можеше да сме по-зле от кюрдите - 50 милиона кюрди нямат собствена държава\", отбеляза той.За пета поредна година на националния празник старозагорци и гости на града ще тръгнат по пътя на свободата с шествието, което ще отнесе 300-метровото българско знаме до мемориалния комплекс \"Бранителите на Стара Загора\". 950 метра плат, пет жени и пет работни дни - така преди пет години в Стара Загора е ушито 300-метровото българско знаме.Оттогава досега на националния празник хиляди жители и гости на града съпровождат трикольора в 3-километрово шествие от центъра на града до мемориалния комплекс \"Бранителите на Стара Загора\".Станка Гочева Вълчева е една от петте жени, съшили 300-метровия български флаг. Всички обаче я наричат Райна Княгиня, защото няма седмица, в която да не е ушила поне едно знаме. ", "date": "2019.03.03", "title": "Хиляди изкачиха историческия връх Шипка въпреки студа и мъглата"}
{"url": "http://www.cross.bg/more-fregata-cherno-1598040.html", "text": "/КРОСС/ Турското издание Aydinlik публикува видеокадри от срещата на американския разрушител \"Доналд Кук\" и руската фрегата \"Адмирал Есен\" в района на Босфора в Турция.\"Доналд Кук\" се намира в Черно море от 19 февруари. Официалната цел на присъствието му е провеждане на \"операции по осигуряване на сигурността\" в региона.Според източници на украинския интернет портал Странa.ua, американският военен кораб е посетил региона, само за да може президентът на Украйна Петро Порошенко да говори за \"американска подкрепа на море\".На 28 февруари американският разрушител напусна акваторията на Черно море, като по пътя се е разминал с руската фрегата. Беше уточнено, че и двата кораба се насочват към Средиземно море.Това е второто посещение на \"Доналд Кук\" в Черно море през тази година. През януари той престоя пет дни в пристанището на Батуми и край бреговете на Грузия. \n\t\t\t\t\t ", "date": "2019.03.03", "title": "Излезе видео на среща на фрегата на Русия с разрушител на САЩ в Босфора"}
{"url": "http://www.cross.bg/denonoshtieto-chasa-tretata-1598044.html", "text": "/КРОСС/ Учени от университета на Колорадо в Боулдър установиха, че дългият сън през уикенда не може да компенсира недоспиването през работните дни в седмицата, съобщи сайтът MedicalXpress. Обратно, навикът човек да си отспива в края на седмицата може да увреди здравето.Изследването обхванало 36 души на възраст между 18 и 39 години. Повече от седмица те били под наблюдението на учените, които следили консумацията им на храна и съня им. Участниците били разделени на няколко групи. Участиците в едната група 9 дни спели 9 часа в денонощието, в другата - 5 часа в денонощието за същия период от време, а в третата - 5 часа в денонощието в разстояние на 5 дни, неограничено дълго време през следващите два дни и отново 5 часа в денонощието през последните два дни от експеримента. Оказало се, че участниците във втората и третата група често похапвали нощем, трупали телесно тегло и загубили чувствителността си към инсулина. През почивните дни се наблюдавало умерено подобрение, което изчезвало в началото на следващата работна седмица. При това у участниците в третата група било констатирано по-значимо влошаване на здравето, отколкото у другите доброволци. При постоянно недоспиване чувствителността към инсулина намаляла с 13 процента, а у онези, които се опитвали да компенсират изгубените часове сън - с 9-27 процента. Освен това хората, които си отспиват през уикенда, трудно заспиват в нощта срещу понеделник, когато трябва да станат рано. ", "date": "2019.03.03", "title": "Дългият сън през уикенда не може да компенсира недоспиването през   седмицата"}
{"url": "http://www.cross.bg/lavrov-pompeo-venetzyela-1598042.html", "text": "/КРОСС/ Руският външен министър Сергей Лавров осъди американските заплахи срещу законното ръководство на Венецуела в разговор с държавния секретар на САЩ Майк Помпео, съобщава уебсайта на руското външно министерство.На 2 март по инициатива на американската страна се проведе телефонен разговор между Лавров и Помпео, предава *РИА Новости*. „Фокусът беше върху ситуацията около Венецуела. Лавров осъди американските заплахи срещу нейното законно ръководство, което е явна намеса във вътрешните работи на суверенна държава и грубо нарушение на международното право\", се казва в съобщението. Според Лавров разрушителното външно влияние под „лицемерния претекст за оказване на хуманитарна помощ\" нямат нищо общо с демократичния процес", "date": "2019.03.03", "title": "„РИА Новости“: Лавров и Помпео обсъдиха ситуацията във Венецуела"}
{"url": "http://www.cross.bg/iiotova-vitzeprezidentut-iliyana-1598058.html", "text": "/КРОСС/ Без Българското възраждане, без българската интелектуална мисъл, без идеите на национално-освободителното ни движение, Руско-турската война нямаше да се състои. Това пише в поздравителен пост във Фейсбук вицепрезидентът Илияна Йотова.Тя допълва, че 141 години след Освобождението „изключително прогресивните\" послания на Левски и Ботев не са загубили своята актуалност.„Трябва да разчетем посланията за свобода и мир, които ни изпраща 3 март днес, в този все по-несигурен и объркан свят. Да сме преди всичко свободни вътре в себе си! Заедно да работим за България - такава, каквато ни я завещаха славните ни герои\".„Днес прекланяме глави пред всички, български и чуждестранни войници, сражавали се за свободата на България\", посочва вицепрезидентът Йотова. ", "date": "2019.03.03", "title": "Илияна Йотова: 3 март ни изпраща послания за свобода и мир"}
{"url": "http://www.cross.bg/tazi-katastrofa-dvizhenieto-1598060.html", "text": "/КРОСС/ Катастрофа затвори временно движението на автомагистрала \"Тракия\" тази сутрин, при 144 километър в посока Бургас.Камион е блъснал отзад джип на магистралата, близо до град Раковски. Инцидентът е станал малко след 7.00 часа тази сутрин.При удара няма пострадали, а движението бе ограничено до изтегляне на катастрофиралите превозни средства. ", "date": "2019.03.03", "title": " Катастрофа затвори временно магистрала \"Тракия\" край Пловдив "}
{"url": "http://www.cross.bg/sektor-yvelichenie-pyblichniya-1598056.html", "text": "/КРОСС/ Около един милион германски работници в публичния сектор ще получат 8-процентно увеличение на заплатите, съобщиха снощи преговарящи от профсъюзите и провинциалните правителства, предаде БТА.Увеличението влиза в сила от 1 януари и ще става поетапно през следващите 33, съобщи ДПА. Минималното увеличение ще е с 240 евро.Мярката бе приета след седмица на стачки и протести на служители в цялата страна.Споразумението се отнася включително за учители, полицаи и хора от службите за спешна помощ. ", "date": "2019.03.03", "title": "Германия вдига с 8% заплатите на служители в публичния сектор"}
{"url": "http://www.cross.bg/spyskane-kylata-chasa-1598057.html", "text": "/КРОСС/ За трета поредна година в Пампорово на  3 март ще се проведе шествено спускане на скиори, облечени в носии и български знамена. То започва  от кулата „Снежанка\" и е до плаца \"Студенец\".И тази година шественото спускане с голямото знаме ще започне в 11.30 часа от кулата \"Снежанка\". Точно в 12 часа ще прозвучи националният химн. Скиори и сноубордисти ще извият големи хора под съпровода на родопски гайди.От 10.30 до 11.20 часа качването с лифтовете до кулата \"Снежанка\" ще бъде безплатно за всички, които искат да участват в шественото спускане от върха.Най-колортитното съвременно събитие за отбелязване на 3-ти марти се превърна в традиция, която обединява всички родолюбци. ", "date": "2019.03.03", "title": "Шествено спускане на скиори, облечени в носии "}
{"url": "http://www.cross.bg/ignatiev-dmitriii-graf-1598045.html", "text": "/КРОСС/ 85-годишният правнук на Граф Игнатиев - Дмитрий Игнатиев, реши да дари печата на прадядо си на Националния военноисторически музей в София. Дмитрий пристигна в България специално за този повод. \"По-добре е да е на показ в музей, особено национален, отколкото да се изгуби някъде по пътеките на историята\", каза той. Дмитрий Игнатиев обясни, че предаването на печата става по пряка линия от баща към син.\"От Николай Павлович на Алексей, от Алексей към Леонид, който е бащата на Граф Игнатиев, и от Леонид към Дмитрий Леонидович Граф Игнатиев\", обясни той пътя, който е изминал печатът.Дмитрий Игнатиев сам потърсил ръководството на музея, за да дари ценния артефакт. Първоначално казал, че ще донесе печата, с който е подпечатан Санстефанския мирен договор.В последствие се оказало друго. \"Убедени сме, че това не е печатът от Санстефанския договор. При всички случаи това е печат на Граф Игнатиев, с който са подпечатвани други дипломатически документи, за което ние тепърва ще правим проучвания\", заяви директорът на НВИМ доц. Соня Пенкова.Това обаче не омаловажава значимостта на дарението, категорична е Пенкова. \"В центъра на печата, който е елипсовиден, е фамилният герб на Игнатиеви, който е положен върху звездата на орден \"Св. Андрей Първозвани\", а той става носител на този орден след Руско-турската освободителна война\", обясни Пенкова.Ръководството на музея връчи на Дмитрий Игнатиев дарителския знак на НВИМ и грамота. Носители на знака са държавни глави и представители на политическия елит. Навръх Националния празник - 3-ти март, посетителите на НВИМ ще могат да видят дарения печат. ", "date": "2019.03.03", "title": " Правнукът на Граф Игнатиев подари личния му печат на НВИМ"}
{"url": "http://www.cross.bg/kontzesiite-zakona-tyrizma-1598059.html", "text": "/КРОСС/ В открито писмо до министъра на туризма Николина Ангелкова БСК възразява срещу начина на отдаване на концесиите на морските плажове. Като национално представителна работодателска организация и един от водещите партньори на държавата при формиране на икономическата политика на страната, Българската стопанска камара (БСК) изразява несъгласие с новия модел за концесиониране на морските плажове, пише в откритото писмо до Ангелкова. От началото на годината тези процедури са прехвърлени от обхвата на Закона за устройството на Черноморското крайбрежие към новия Закон за концесиите. Промяната е в ущърб на предприемачите, инвеститорите и заетите в туризма, които формират близо 12 на сто от брутния вътрешен продукт на България и привличат милиони туристи у нас. Не бива да се пропуска и фактът, че туристическият сектор е структуроопределящ за българската икономика и от стабилното му развитие зависят редица други отрасли. За нас остава неясно защо една прозрачна и работеща процедура бе заменена с механизъм, който е много по-тромав и сложен. Изискванията към бизнеса за доказване на чисто съдебно минало за страни извън ЕС са на практика неизпълними, а възможността за обжалване на процедурите се отваря за всеки недоволен, което може да доведе до опорочаване на конкурсите и създава несигурност у инвеститорите. В резултат, бизнесът ще се отдръпне от грижата за плажните ивици и ще бъде стопиран интересът на големите туроператори и инвеститори. В същото време, общините и държавата ще трябва непредвидено да се погрижат за евентуално увеличения брой безстопанствените плажове, вкл. за тяхната охрана, почистване, медицинско обслужване и пр. Не на последно място, новите концесионни процедури ще увредят сериозно имиджа на страната ни като целогодишна дестинация за качествен туризъм на конкурентни цени. БСК винаги е подкрепяла устойчивото развитие на българския туризъм и е активен негов партньор, отчитайки значението му за родната икономика. Ето защо, категорично настояваме за възстановяване на стария законов ред, който предвиждаше възлагането на концесиите да става по силата на Закона за устройство на Черноморското крайбрежие, с решение на Министерския съвет, по предложение на министъра на туризма, докато според Закона за концесиите, концедент е единствено министърът.", "date": "2019.03.03", "title": "БСК иска нов начин за концесия на плажовете"}
{"url": "http://www.cross.bg/lenta-vremenno-trakiya-1598051.html", "text": "/КРОСС/ Временно е ограничено движението в изпреварващата лента на АМ \"Тракия\" при км 144 в посока Бургас поради ПТП. Това съобщиха от АПИ.Движението се осъществява в активната лента и се регулира от пътна полиция. ", "date": "2019.03.03", "title": "Временно е ограничено движението в изпреварващата лента на АМ \"Тракия\""}
{"url": "http://www.cross.bg/obshtestveniya-neznaiiniya-provedat-1598049.html", "text": "/КРОСС/ В следващите три дни мерките за сигурност в столицата ще са изключително засилени, предава БГНЕС.В неделя, 3-ти март, когато България отбелязва тържествено 141 години от Освобождението, на територията на София ще се проведат редица мероприятия. От Столичната дирекция на вътрешните работа са предприети стриктни мерки за опазване на обществения ред, организация на движението и недопускане на нарушения в града.От 11 часа пред Паметника на Незнайния войн ще се проведе церемония по издигане на националното знаме на Република България и полагане на венци. По време на церемонията ще се проведат 20 артилерийски салюти. На подходите към Паметника на Незнайния войн ще бъдат изградени 6 контролно пропускателни пункта, където служители на НСО ще осъществяват пропускателен режим на гостите, акредитирани журналисти и граждани, желаещи да присъстват на церемонията.От 12 часа пред сградата на Администрацията на Президента на Р. България Националната гвардейска част ще извърши смяна на почетния гвардейски караул.От 18.30 часа на пл.„Народно събрание\" ще се проведе тържествена проверка заря по повод честване на Националния празник.За осигуряване на охраната на обществения ред и безопасността на официалните лица и гости, ще бъдат изградени два кръга на охраната, съвместно със служители на „Военна полиция\".Граждани ще бъдат допускани в обособения джоб на бул. „Цар Освободител\", откъм ул. „Г. С. Раковски\", както и по пътното платно на бул. „Цар Освободител\" в отсечката от пл.„Народно събрание\" до бул.\"Васил Левски\", като района ще бъде отцепен с полицейска лента и тежки парапети.През деня предстоят да се проведат множество различни по формат и сборни пунктове шествия и митинги по повод честванията на Националния празник в района на паметниците на Незнайния войн, Цар Освободител и Българския Опълченец.От СДВР напомнят на решилите да присъстват на събитията, че следва да спазват чл. 6, ал.1 от Закона за събранията, митингите и манифестациите и чл. 23, ал. 5 от Наредба № 1 за обществения ред и опазването на общинските имоти на територията на Столична голяма община, която гласи: „При провеждане на масови прояви на обществени места се забранява: внасянето на огнестрелно или хладно оръжие, както и на други предмети, предназначението или употребата на които би застрашило обществения ред, живота и здравето на присъстващите; забранява се посещението на лица в явно нетрезво или неадекватно състояние, както и ползването на предмети, предизвикващи силен шум\".На 4 и 5 март на официално посещение в София ще пристигне делегация, водена от Председателя на правителството на Руската Федерация Н. Пр. г-н Дмитрий Медведев. На 4 март пред Паметника на Незнайния воин ще се състои церемония по официалното им посрещане. От СДВР са предприети всички необходими мерки за охраната на обществения ред и безопасността на движението по време на официалната визита. При необходимост поетапно ще бъдат затваряни улиците по маршрута на делегацията.От СДВР призовават гражданите и гостите на столицата да проявят търпение и разбиране, ако им бъде причинено евентуално неудобство. ", "date": "2019.03.03", "title": " Три дни засилени мерки за сигурност в София"}
{"url": "http://www.cross.bg/lynata-aparat-karta-1598025.html", "text": "/КРОСС/ Триизмерна карта на релефа на Луната ще бъде съставена от орбиталния космически апарат \"Луна-Ресурс-01\", съобщи ТАСС.Агенцията цитира информация на специалиста Роман Бесонов от Института за космически изследвания към Руската академия на науките, където се разработват цифровите спътникови камери.На \"Луна-Ресурс-1\" ще бъде монтирана стереотопографска камера, която ще заснеме от борда на орбиталния апарат цялата повърхност на Луната. Това ще даде възможност на учените да съставят триизмерна карта на релефа на нашия естествен спътник с висока резолюция.Тази информация ще бъде много полезна за избирането на бъдещи места за прилуняване на пилотирани и автоматични мисии.\"Луна-Ресурс-1\" е орбитален лунен апарат, който ще бъде доставен на полярна окололунна орбита. Неговата основна задача ще бъде дистанционното изследване на повърхността на Луната. Планирано е той да бъде изстрелян през 2023 г. ", "date": "2019.03.03", "title": "Русия ще прави триизмерна карта на Луната "}
{"url": "http://www.cross.bg/bulgariya-horo-ednovremenno-1598050.html", "text": "/КРОСС/ Българи в 16 държави, в повече от 30 града и над 50 села в България ще заиграят едновременно хоро на връх Националния ни празник 3 март.Мащабната патриотична проява е под знака на инициативата „Пробуждане с хоро\", организирана за четвърта поредна година от „Сдружение Азбукари\" и „Българи за България\", съобщава БГНЕС.Освен в България, световната инициатива ще се проведе едновременно в Австралия, Англия, Аржентина, Белгия, Гърция, Испания, Италия, Малта, Молдова, Сърбия, САЩ, Украйна, Франция, Холандия, Шотландия.Основен домакин на събитието е паркът „Заимов\" в София. Всеки, който желае да се присъедини към празненството, може да го направи от 12 до 16 часа.Паралелно с това организаторите са подготвили и два конкурса - за носии и за приготвяне на погача.Компетентно жури ще оцени народните носии на присъстващите на събитието в парка „Заимов\", а най-красивата и вкусна питка ще донесе на собственика си награда от 100 лева. ", "date": "2019.03.03", "title": "Българи по света се хващат на хоро по случай 3 март"}
{"url": "http://www.cross.bg/fredi-meri-merkyuri-1598038.html", "text": "/КРОСС/ \"Единственият приятел, който имам е Мери и не искам никой друг\". Това казва Фреди Меркюри за \"любовта на живота си\" Мери Остин в едно от интервютата си.Докато връзките на легендарния вокалист на \"Куин\" винаги са били обект за медийни публикации, (особено в последните месеци, откакто филмът \"Бохемска рапсодия\" предизвика фурор и донесе \"Оскар\" на актьора Рами Малек, влязъл в ролята на Меркюри), връзката с човека, който е бил от най-голямо значение за певеца, най-малко е привличала вниманието, пише Bored Panda.Мери Остин е на 19, когато през 70-те за първи път среща Фреди Меркюри, чието истинско име е Фарук Булсара.В онзи период Мери работи като PR агент в магазин в Кенсингтън, Лондон, когато погледът й се спира върху \"артистично изглеждащия музикант\", казва тя в едно от интервютата си.През 2013 г. Остин споделя пред Daily Mail: \"Той беше различен от всички, които познавах. Беше уверен - нещо, което аз никога не съм била. Израснахме заедно. Харесвах го и всичко започна оттам\".Двамата започват връзка, която оставя белег върху Фреди до края на живота му. Когато обаче всичко приключва, след като Меркюри разкрива своята сексуалност, приятелството между тях става все по-силно с годините.\"Романтичната ни връзка приключи със сълзи, но от нея се роди силно приятелство, което никой не може да ни отнеме\", е споделял Фреди. \"Недостижимо е. Партньорите ми са питали защо не могат да изместят Мери, но това е просто невъзможно\", е заявявал той.По-късно Мери се омъжва и ражда две деца.Въпреки всичко, тя е плътно до Фреди, когато болестта му напредва. След смъртта му, Мери получава като завещание по-голямата част от богатството на певеца.\"Ако нещата бяха различни, ти щеше да бъдеш моя съпруга и всичко това щеше да е твое така или иначе\", е написал Меркюри в завещанието си.След смъртта му нещата за Мери не вървят добре.Тя се разболява, живее в стрес заради \"завистта и гнева на членовете на \"Куин\", казва самата тя в интервюто от 2013 г.\"Фреди беше много щедър към тях (\"Куин\") през последните му години и не мисля, че те осъзнаха тази щедрост. Не мисля, че оцениха това, което Фреди им завеща. Той остави на групата своя дял от последните им четири албума, без да е длъжен да го прави. След смъртта му никой от тях не се е сещал за мен\", казва Мери.Филмът \"Бохемска Рапсодия\" припомни на света наследството, което Фреди Меркюри и \"Куин\" оставиха. Освен това показа на зрителите по-отблизо какви са били отношенията между Фреди и Мери и отпечатъкът на любовта им върху певеца.От всички изпети думи в песните на \"Куин\", посланието, което лежи под повърхността на повечето от тях е именно любовта и нуждата от някой, когото да обичаме. ", "date": "2019.03.03", "title": "Първата и истинска любов на Фреди Меркюри"}
{"url": "http://www.cross.bg/mart-krustovishteto-dvizhenieto-1598052.html", "text": "/КРОСС/ Хиляди българи ще се включат в тържествата в цялата страна по повод 141-вата годишнина от Освобождението. В същото време, не са малко и тези, които използват дългия уикенд, за да пътуват.Очаква се сериозен трафик, а заради промените в движението и ремонтите има риск от задръствания и инциденти.Винаги тръгвайте на път с достатъчно гориво, храна, вода и търсете актуална информация за обстановката.За тържествата на връх Шипка по случай Националния празник на Република България, до 18 ч. днес ще бъде ограничено двупосочното транзитното преминаване на превозни средства през Шипченския проход по път I-5 (Е-85) Габрово - връх Шипка - Казанлък.Както всяка година, транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно.Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел „Мъглиж\" (път I-5 с път I6).Ограничението не важи за организирания междуградски автобусен транспорт.За гостите на тържествата движението на 3 март ще се организира както следва: От 05:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово; От 13:00 ч. до 18:00 ч. автомобилите ще преминават еднопосочно от връх Шипка до град Габрово.От 05:30 ч. до 13.00 ч. се осигурява еднопосочно движение на автомобилите от град Казанлък до връх Шипка; От 13:00 ч. до 18:00 ч. автомобилите ще преминават еднопосочно от връх Шипка до град Казанлък.Без автомобили от 08:00 ч. до 12:30 ч. на 03.03.2019 г. ще бъде по: ул. \"Оборище\" между бул. \"Васил Левски\" и ул. \"Г.С. Раковски\"; ул. \"Московска\" между бул. \"Васил Левски\" и ул. \"Г.С. Раковски\"; ул. \"11-ти август\" между бул. \"Княз Ал. Дондуков\" и пл. \"Св. Ал. Невски\"; ул. ,,15-ти ноември\" между бул. \"Цар Освободител\" и пл. \"Св. Ал. Невски\";От 14:00 ч. до 20:00 ч. на същия ден се забранява преминаването, престоя и паркирането на коли по: бул. \"Цар Освободител\" между бул. \"Васил Левски\" и ул. \"Г.С.Раковски\"; ул. ,,15-ти ноември\" между бул. \"Цар Освободител\" и пл. \"Св. Ал. Невски\"; ул. .Аксаков\" между бул. \"Васил Левски\" и ул. \"Г.С. Раковски\"; ул. \"Цар Шишман\" между ул. \"Славянска\" и пл. \"Народно събрание\"; ул. ,,6-ти септември\" между ул. \"Славянска\" и бул. \"Цар Освободител\"; ул. \"Хаджи Димитър\" между бул. \"Васил Левски\" и ул. \"Цар Шишман\";Същата забрана, но само от 11:30 ч. до 12:30 ч. на 3 март важи  по ул. \"Леге\" между ул. \"Съборна\" и пл. \"Атанас Буров\".Няма да се разрешава престоят и паркирането на пътни превозни средства, с изключение на автомобилите осигуряващи мероприятията.Във връзка с честването на 141 години от Освобождението на България и издигане на националния флаг на 3 март, от 10 ч. до приключване на мероприятието (около 11 ч.) ще се преустанови движението на автомобили:-На площад „Св. Св. Кирил и Методий\";- ул. „Мария Луиза\" - в частта от пл. „Св. Св. Кирил и Методий\" до кръстовището с ул. „Шипка\";- бул. „Владислав Варненчик\" - в отсечката от кръстовището с бул. „Съборни\" до пл. „Св. Св. Кирил и Методий\";- бул. „Христо Ботев\" - от кръстовището с ул. „Кракра\" до кръстовището с ул. „Бачо Киро\".Във връзка с отбелязването на Националния празник на Република България в Шумен на 3 март, неделя, временно се спира движението на моторни превозни средства по следните участъци:- от 16:00 часа до 19:30 часа по ул. „Панайот Волов\" в участъка от ул. „Цар Иван Александър\" до бул. „Славянски\";- от 16:00 часа до 19:30 часа по ул. „Климент Охридски\" в участъка от бул. „Славянски\" до ул. „Цар Иван Александър\";- по бул. „Славянски\" от ул. „Карел Шкорпил\" до площад „Кристал\" в 16:00 часа - за около 15 мин., докато курсантите се придвижат за участие в тържествената заря проверка по случай 3 март.По време на церемонията, която започва в 18:30 часа пред Паметника на загиналите във войните шуменци на пл. „Кристал\", бул. „Славянски\" ще бъде отворен за движение на автомобили.След приключване на ритуала, който ще продължи около 45 мин. същият участък ще бъде за кратко време затворен (отново за около 15 мин.), за да се  осигури възможност за връщане на курсантите обратно във военното училище.Движението по бул. „Шести септември\" в участъка от кръстовището с бул. „Руски\" до кръстовището с бул. „Цар Борис III Обединител\" ще бъде спряно на 3 март (неделя) за времето от 17:30 ч. до 20:00 ч.Причината е тържествената проверка-заря, която ще се състои на площад „Съединение\" по случай националния празник 3 март и с участието на военни формирования от гарнизон Пловдив.Във връзка с подготовката и реализацията на програмата за честване на Националния празник на република България - 3 март се въвежда следната временна организация на движението:- Затваря се за движение от 09:30 до 12:30 ч. ул. \"Васил Левски\" в участъка от кръстовището с ул. \"Христо Ботев\" до кръстовището с ул. \"Цар Освободител\";- Затваря се за движение от 19:45 до 20:30 ч. Площад \"Цар Асен I\", както и свързаните с него улици:\"Иван Вазов\" в участъка от кръстовището с ул.\"Читалищна\" до Площад \"Цар Асен I\";- ул. \"Читалищна\" в участъка от кръстовището с ул. \"Михаил Кефалов\" до Площад \"Цар Асен I\";\"Свети Климент Охридски\" в участъка от Площад \"Цар Асен I\" до каменния мост над река Янтра;\"Никола Пиколо\";- ул.\"Михаил Кефалов\" за посоката на движение от кръстовище \"Обходен път крепост Царевец\" - ул. \"Крайбрежна\"- ул. \"Сливница\" до кръстовището с ул. \"Читалищна\".Временно се ограничава движението на МПС на 3 март 2018 г. за времето от 8:30 ч. до 10:45 ч. по ул. „Стоян Заимов\" - моста на р. Тученица и по ул. „Вардар\" в отсечката между ул. „Стоян Заимов\" и общинския паркинг зад Параклис-мавзолей „Св. Георги Победоносец\". В забранения участък не се допуска преминаването на МПС с изключение на автомобили от СНМП, ПБЗН и МВР.Забранява се спирането и паркирането на МПС на общинските паркинги до Административната сграда на Община Плевен и до ДКТ „Иван Радоев\" за времето от 7:00 ч. до 14:00 ч. на 3 март 2018 г., спирането и паркирането на общинския паркинг зад Параклис-мавзолей „Св. Георги Победоносец\" на 3 март ще е забранено от 7:00 ч. до 11:00 ч. ", "date": "2019.03.03", "title": "Какви промени ни чакат по пътищата на 3 март"}
{"url": "http://www.cross.bg/myasto-myasto-godini-1598053.html", "text": "/КРОСС/ В навечерието на националния ни празник 3 Март, общинската организация на БСП - Сопот за 7-ма поредна година организира станалия вече традиционен турнир по тенис на маса. При откриването му Станислав Стоенчев, председател на местната структура поздрави всички съграждани и участници с националния празник.„Честит национален празник!Уважаеми съграждани, скъпи приятели, уважаеми участници.Приемете моите най - искрени поздравления по повод 3 март- Националния празник на Република България! Този ден е символ на общата ни воля за независимост, свобода и обединение на нацията. Ден, спрямо, който предизвикателствата на времето и трудностите, пред които като народ неизбежно се изправяме, ни кара да изразяваме твърдото убеждение, че сме на прав път.Убеден съм, че всеки от нас, където и да се намира, с каквато и да се занимава, брани с позициите си, с действията името на България.Нека помним, нека бъдем единни и носим в сърцата си българския дух.Поклон пред величието на всички загинали за свободата на България.!\"Победители в оспорваното състезание станаха съответно: Момичета до 14 години: Невена Вътева - 1 място, Гергана Вътева - 2 място, Пламена Желева - 3 място; Момчета до 14 години: Галин Гидиков - 1 място, Илия Тенев - 2 място, Тодор Радулов - 3 място; Момчета до 18 год.: Константин Рачев- 1 място, Илия Василев - 2 място, Радослав Дишкелов- 3 място; Жени над 18 години- Кристина Алибийска- 1 място, Нели Ковачева -2 място; Мъже над 18 години Константин Богданов- 1 място, Димитър Аврамов - 2 място, Кирил Ганашев и Георги Цонков - 3 място.Гости на турнира бяха Атанас Тумбалев - председател на Областния съвет на Младежкото обединение в БСП Пловдив и Галин Дурев - член на НС на БСП.", "date": "2019.03.03", "title": "БСП - Сопот организира турнир по тенис на маса за 3 Март"}
{"url": "http://www.cross.bg/bulgariya-zashtoto-nashite-1598054.html", "text": "/КРОСС/ Уважаеми сънародници,Честит Трети март! В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България. Саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност.Поколения българи се бориха, за да си върнем свободата, независимостта, държавността, да заемем достойно място сред развитите демократични държави. Днес, когато тези национални каузи са спечелени, продължаваме да отстояваме авторитета на България пред света. Няма как да не се чувстваме горди с постигнатото от всички нас заедно, когато виждаме уважението и признанието на нашите външнополитически партньори. Вековете чуждо управление са далеч в миналото и българската дума вече не само се чува, но се търси и цени.Идеалите на Възраждането са надградени със 141-годишните опит и мъдрост на българската нация. Днес съм убеден, че трябва да сме  повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета.Бъдете живи и здрави и нека бъдем горди, че сме българи.Честит празник!Бойко БорисовМинистър-председателна Република България ", "date": "2019.03.03", "title": "Поздравление на министър-председателя по случай Националния празник "}
{"url": "http://www.cross.bg/tpyabva-sleansoat-vcyaa-1598039.html", "text": "/КРОСС/ Πo-лyĸcoзнитe xoтeли вeчe ca и чacтичнo aвтoмaтизиpaни. B тяx мoжeтe дa видитe вoдeщитe тeми нa дeня в oглeдaлoтo или дa cи ocигypитe личeн тpeньop, щoм вĸлючитe тeлeвизopa.B нoвooтĸpития xoтeл Оttіlіа в Koпeнxaгeн, ĸoйтo e чacт oт гpyпaтa Вrосknеr Ноtеlѕ, cтaятa ви ce пoчиcтвa вcяĸa cyтpин caмa, бeз дa e нyжнo ĸaмepиepĸитe дa cи мъpдaт пpъcтa.Xoтeлът paбoти зaeднo c дaтcĸaтa ĸoмпaния АСТ.Glоbаl, ĸoятo изпoлзвa дeзинфeĸциpaщaтa тexнoлoгия СlеаnСоаt, пишe Вlооmbеrg. Tя e бeзцвeтнa, бeз миpиc и ce aĸтивиpa oт cлънчeвaтa cвeтлинa. Ocнoвнaтa cъcтaвĸa в нeя e титaнoв диoĸcид. Tecтoвeтe, пpoвeдeни oт Дaтcĸия нaциoнaлeн изcлeдoвaтeлcĸи цeнтъp ca дoĸaзaли, чe aнтибaĸтepиaлният cпpeй paзгpaждa мyxъл, aлepгeни и дopи виpycни миĸpoби.Texнoлoгиятa нaпoдoбявa нeвидимoтo тeфлoнoвo пoĸpитиe нa тигaн. Cтaятa ce нaпpъcĸвa и ce пoлyчaвa нeвидимa изoлaция. Eфeĸтът нa вeщecтвoтo ce aĸтивиpa пpи cлънчeвa cвeтлинa и cyтpин пpeчиcтвa пoмeщeниeтo oт зaмъpcитeли, нaпpимep, цигapeн дим или дpyги миpизми, биoлoгични вpeдитeли. Texнoлoгиятa paбoти eднa гoдинa, cлeд ĸoeтo пoмeщeниeтo тpябвa дa ce нaпpъcĸa oтнoвo.Toвa пpaви paбoтaтa нa cлyжитeлитe мнoгo пo-лecнa. He ce нaлaгa дa изпoлзвaт пoчиcтвaщи пpeпapaти. Te caмo тpябвa дa чиcтят c пpaxocмyĸaчĸa, дa cмeнят cпaлнoтo бeльo и дa зaбъpcвaт пoвъpxнocтитe. Ocтaнaлoтo въpши СlеаnСоаt.Гocтитe cъщo ca oблaгoдeтeлcтвaни oт тoвa. Cтaитe им ce пoчиcтвaт бъpзo и бeз xимиĸaли, ĸoитo мoгaт дa пpeдизвиĸaт aлepгични peaĸции.Изcлeдoвaтeлcĸaтa ĸoмпaния Nіеlѕеn изчиcлявa, чe пoĸpитиeтo нa вcяĸa cтaя c СlеаnСоаt излизa $2500.\"Texнoлoгиятa e cĸъпa, нo пъĸ yлecниxмe нaшитe cлyжитeли c 50 пpoцeнтa пo мaлĸo paбoтa. Toвa им ocигypявa дocтa пo-лeceн paбoтeн дeн и oгpaничaвa ĸoнcyмaциятa нa вoдa. Paзxoдитe зa пoддpъжĸa cъщo нaмaлявaт, тъй ĸaтo вeчe нe изпoлзвaмe пoчиcтвaщи пpeпapaти\", ĸaзвa изпълнитeлният диpeĸтop нa гpyпaтa Вrосknеr Ноtеlѕ, Kapим Heлcън.Xoтeлът имa 155 cтaи и зaeмa двe бивши cгpaди нa opигинaлнaтa пивoвapнa Саrlѕbеrg. Изпoлзвaнeтo нa пoчиcтвaщaтa cиcтeмa в тoлĸoвa гoлямa cгpaдa oбaчe имa и нeдocтaтъĸ. Зa дa нaпpъcĸa eднa cтaя c СlеаnСоаt, Heлcън тpябвa дa я изпpaзни. Toвa oзнaчaвa дa изнece вcичĸи мeбeли извън нeя, ĸoeтo мoжe дa ce cлyчи caмo пo вpeмe нa peмoнт. A фopмyлaтa нa СlеаnСоаt тpябвa дa ce пpилaгa вcяĸa гoдинa. ", "date": "2019.03.03", "title": "Хотелът, в който стаите се почистват сами"}
{"url": "http://www.cross.bg/ignatiev-rysiya-graf-1598055.html", "text": "/КРОСС/ - Смятам, че той така силно е бил свързан с православието и за него българите на първо място са били братя по вяра и затова в Русия е имало голям ентусиазъм да се застъпи за младата българска държава.- Да, аз съм възпитан в руско семейство, роден съм в Париж, но родителите ми така ме възпитаха. Те не желаеха да приема френско поданство. До 44-а година французите ни приравняваха с циганите. И мен даже не ме пратиха във френско училище, а в руска гимназия в Париж. След 44-а година заминахме за Германия.- Баща ми - да. Дядо ми се надяваше, че Съветският съюз ще бъде освободен от болшевиките с помощта на Хитлер и че ние всички ще се върнем в родина. Така ме възпитаваха до 10-ата ми годишнина.- Сложен въпрос. Граф Игнатиев е славянофил. Той вярва в освобождението на славяните и на Константинопол. Смята, че Константинопол трябва да стане столица на обединено славянско царство. Той е бил против партийната система в Русия, която идва от Запад. И това не съвпада с руската политика.- Моят прадядо го дава на сина си Алексей, той - на своя син, който е мой баща, а той - на мен. Предава се по права линия от син на син. Всички останали артефакти пропаднаха, изчезнаха. Неотдавна братовчедка ми, която имаше много неща и не искаше да ги дава, се разболя от Алцхаймер. И всичко беше разграбено. ", "date": "2019.03.03", "title": "Графът, който подписа Санстефанския мирен договор"}
{"url": "http://www.cross.bg/mars-dydorov-hora-1598068.html", "text": "/КРОСС/ С построяването на база на Марс трябва да се заемат роботи, а не хора. За хората тази задача ще е прекалено рискована, предаде ТАСС. Това заяви Евгений Дудоров, изпълнителен директор на научно-производственото обединение \"Андроидна техника\", което създаде новия руски човекоподобен робот Фьодор.\"Мисията на Марс е изключително рискована за човека. Затова си струва да се използват роботехнически комплекси, за да се създаде инфраструктура, да се произведат елементи за построяване на помещения и за добив на полезни изкопаеми\", отбеляза Дудоров.По думите му, няма да е възможно всичко, което е нужно за производството, да бъде доставено на друга планета с помощта на ракета-носител. Затова той предлага на Марс или други планети да бъдат изпратени роботехнически комплекси, които да създадат инфраструктура. Едва след това ще може там да пристигнат хора, смята Дудоров.През месец юли м.г. бе оповестено, че през 2022 г. пръв на борда на новия космически кораб \"Федерация\" ще полети роботът Фьодор. ", "date": "2019.03.03", "title": "Руски специалисти: Усвояването на Марс трябва да започнат роботи, а не хора "}
{"url": "http://www.cross.bg/bivsh-depytat-ivet-1598033.html", "text": "/КРОСС/ О.з. ген.-майор Любен Гоцев, дипломат, бивш депутатВеличка Велянова, директор на Лицея за изучаване на италиански език - Горна баняИнж. Георги Божинов, бивш депутатГеорги Новаков, актьорДимитър Шумналиев, писател и журналистИвет Григорова, собственичка на модна агенция \"Ивет фешън\"Костадин Язов, бивш депутатТодор Стойков, бивш баскетболистВеселин Пантелеев-Ешкенази, цигуларЯна Кузова, актриса  ", "date": "2019.03.03", "title": "Рожденици на 3 март  "}
{"url": "http://www.cross.bg/tema-praznik-natzionalniya-1598032.html", "text": "/КРОСС/Тема: Специално издание на „Събуди се\". На живо, от връх Шипка.На Националния празник 3 март, онези, които днес пишат съвременната българска история - проф. Иво  Петров, писателката Теодора Димова, „101 кабагайди\".Тема: Специално издание на „Тази неделя\".На живо, от връх „Шипка\". Честване на Националния празник 3 март.Тема: Празнична програма на БНТ по случай Националния празник на Бългаиря 3 март. ", "date": "2019.03.03", "title": "Теми и гости в сутрешните блокове на телевизиите"}
{"url": "http://www.cross.bg/kopae-insaiit-aparat-1598034.html", "text": "/КРОСС/Космическият апарат \"ИнСайт\" (InSight) на НАСА започна да копае в марсианската повърхност, но попадна на скали, предаде Асошиейтед прес.От Германския аерокосмически център оповестиха, че бормашината на \"ИнСайт\" се натъкнала на онова, което вероятно са два камъка. Тя успяла да копае на дълбочина едва 18 см и 50 см, т.е. на съвсем малка дълбочина в сравнение с първоначално обявената цел.След време се очаква да бъдат извършени изкопни работи на дълбочина 5 метра. \"ИнСайт\" копае в почвата, за да изследва вътрешната температура на Марс. Космическият апарат кацна на Червената планета през ноември м.г. В четвъртък специалисти от Лабораторията за реактивни двигатели на НАСА в Калифорния изпратиха команди до \"ИнСайт\" да започне да копае. Той ще направи малка почивка, преди да започне отново да копае.Космическият апарат наскоро позиционира сеизмометъра си на марсианската повърхност, чрез който ще следи за евентуални сеизмични сигнали.", "date": "2019.03.03", "title": "InSight започна да копае на Марс"}
{"url": "http://www.cross.bg/potok-bulgariya-tyrski-1598047.html", "text": "/КРОСС/ „Някои тук казват, че в енергийните си политики с Европа Русия си има работа с играч, който може да променя правилата в процеса на самата игра. Ако например Европейският съюз поиска, той може да промени антимонополното си законодателство, както става в момента с газовата директива\", отбеляза Митрахович в предаването „Събота 150\" на програма „Хоризонт\"С водещия експерт във Фонда за национална енергийна сигурност разговаря Ангел Григоров - кореспондент на БНР в Москва.- Действително през 2014 г. двустранните отношения изглеждаха сериозно влошени. България имаше планове да става газов хъб. Според мен наистина можеше да спечели пари от транзита и много други неща, но под влиянието на политически фактори - определен натиск от страна на Европейската комисия и от страна на Вашингтон, което не е тайна - България се отказа от проекта. Както е известно, Путин обяви, че Русия ще строи „Турски поток\". Някъде пред 2017-2018г. обаче отношенията започнаха да се възстановяват. Това е свързано с факта, че страните започнаха да разглеждат вариантите как може да бъде продължена втората линия на „Турски поток\". Стана ясно, че всъщност българският вариант също има някои преимущества. За мен например симптом за затоплянето на отношенията беше посещението през пролетта на 2018г. на българския президент. Макар и натовски генерал, той беше забелязан с някои изказвания, които бяха възприети в Русия с определена симпатия. Разбрах, че след като идва на посещение и обсъждат теми, свързани с енергетиката, то напълно възможно е възстановяването на българския маршрут.- По разчети на нашия фонд България можеше да получава около 800 милиона евро от транзита по „Южен поток\". В случая с продължаването на втората линия на „Турски поток\" доходът на България ще бъде около 180 милиона евро годишно. Що се отнася до възможностите на България да построи дадената тръба, то те също бяха изчислени в 2018г. Ще се наложи да бъдат похарчени пари, но е напълно по силите на България да си ги върне от транзитните такси. За разлика от проекта „Южен поток\" тук Газпром не може да бъде съсобственик на тръбата, защото тогава има голям риск от попадане под антимонополните регулации. Навремето именно фактът, че Газпром беше съинвеститор и съсобственик на българския участък от „Южен поток\" беше поводът Европейската комисия да увеличава натиска върху България и да иска разваляне на вече подписаните междуправителствени споразумения.- Тази компания е била подизпълнител на „Газпром\". В този смисъл, теоретично, към нея може да има претенции като към компания, която има някакво отношение към Газпром. Формално обаче, доколкото Газпром не плаща за строителството на тръбата, то от юридическа гледна точка, според мен, Европейската комисия няма да има основания за натиск върху България. Ще видим какво ще стане по-нататък. ---------------Някои тук казват, че в енергийните си политика с Европа Русия си има работа с играч, който може да променя правилата в процеса на самата игра. Ако например Европейският съюз поиска, той може да промени антимонополното си законодателство, както става в момента с газовата директива.- Доколкото това е по-малко амбициозен проект, макар и безусловно да е важен и за Русия, и за региона, и за България, и за Европа, и за Турция, все пак той не е толкова мащабен като „Южен поток\" и затова не мисля, че Америка ще играе ва банк. Макар че ако поискат вероятно биха могли да ударят. Да, те са много влиятелни, но ако започнат да използват оръжието си прекалено агресивно, включително санкционното оръжие, могат да провокират негативно отношение към себе си.- Не изключвам, че на някакъв етап идеята за „Турски поток 2\" може да се реализира и тогава всъщност, по време на обсъждането, той ще се превърне от „турски\" в „български\". Такъв вариант принципно е възможен. Особено ако възникнат трудности в работата на „Северен поток 2\" и ако търсенето на газ в Европа се увеличи. ", "date": "2019.03.03", "title": "Руски експерт: Проблем със „Северен поток 2“ ще подобри шансовете на „Турски поток“ "}
{"url": "http://www.cross.bg/magazini-amazon-hranitelni-1598035.html", "text": "/КРОСС/ Amazon планира да открие десетки хранителни магазини в големи американски градове, съобщават запознати източници. Това става в момент, когато гигантът в търговията на дребно се стреми да разшири обхвата си в хранителния бизнес и да се докосне до повече аспекти от живота на потребителите, съобщава Wall Street.Компанията планира да открие първия си магазин в Лос Анджелис още в края на годината, разкри единият от източниците. Amazon вече е подписала договори за наем в най-малко още две локации за хранителни магазини, а откриването им е планирано за началото на следващата година, разкрива източникът, без да уточнява къде ще се намират тези магазини.Водят се допълнителни разговори за хранителни магазини на Amazon в Сан Франциско, Сиатъл, Чикаго, Вашингтон и Филаделфия, съобщават още запознатите източнициНовите магазини ще бъдат различни от луксозната верига Whole Foods Market на компанията. Не е ясно дали новите магазини ще носят името на Amazon. Въпреки че Amazon вече е подписала договори за наем, това не е гаранция, че ще отвори магазините за хранителни стоки. Компаниите за търговия на дребно подписват договори и след това се оттеглят или забавят отварянето на магазини, ако не са изпълнени някои условия, отбелязва Wall Street Journal.Новите магазини не целят да се конкурират директно с по-луксозните магазини Whole Froods и ще предлагат различни видове продукти на по-ниски цени. Whole Foods не продава продукти с изкуствени ароматизатори, оцветители и подсладители.Amazon постига смесени резултати с бизнеса си с доставка на храни и иска да разбере по-добре как може да обслужва купувачите на хранителни стоки, съобщават запознатите източници със стратегията на компанията.Оператори на супермаркети като Walmart, Kroger и други също опитват да намерят начини за предлагат доставки на клиентите на по-оптимална цена.Новият бранд магазини за хранителни стоки на Amazon идва в момент, когато компанията развива безкасовите си магазини Amazon Go в редица градове. В същото време Whole Foods разширява присъствието си в САЩ.Не е ясно дали новите магазини ще бъдат безкасови, но фокусът ще бъде насочен към бързото обслужване на клиентите, разкриват запознатите източници. Amazon търси начини за установяване на контрол върху свързано паркомясто за колкото се може по-бързо пазаруване от клиентите.Според анализатори стратегията, при която големи търговци на дребно комбинират електронната търговия с физически магазини, е посоката на развитие на индустрията. „Клиентите искат да могат да пазаруват, когато им е най-удобно - във физически магазин, онлайн или комбинация от двете\", казва говорителка на Международния съвет на търговските центрове.След две десетилетия присъствие в търговията на дребно в последните години Amazon все повече е съсредоточена върху физическите магазини, създавайки заплаха за традиционните хранителни магазини. Новата верига ще помогне на Amazon да осъществи инициативата си да изгради физическо присъствие в търговията с хранителни стоки, която преди време предвиждаше отварянето на над 2 хил. физически магазина с различни размери и формати.Amazon проучва и възможността да закупи регионални вериги магазини за хранителни стоки с десетина действащи обекта, което може да подкрепи новата верига, разкри един от източниците ", "date": "2019.03.03", "title": "Amazon създава нова верига магазини за хранителни стоки "}
{"url": "http://www.cross.bg/estoniya-partii-partiya-1598048.html", "text": "/КРОСС/ Естонците гласуват днес за нов парламент. Право на глас имат почти 1 милион души, които ще изберат 101 депутати в Държавното събрание (Рийгикогу), предаде Асошиейтед прес.Десет политически партии и 15 независими кандидати от общо 1099 ще се борят за места в парламента.Главните претенденти са Центристката партия на премиера Юри Ратас, чиито привърженици включват и етнически руснаци, които са 25 на сто от населението в бившата съветска република; Партията на реформите, която се застъпва за либерална икономическа политика, и Социалдемократическата партия, която се съсредоточава върху социални и свързани с благосъстоянието въпроси. Ратас е начело на коалиция, съставена от неговата Центристка партия, социалдемократите и консервативната партия \"Отечество\".Допитванията показват, че националистическата крайнодясна Консервативна народна партия на Естония (КНПЕ), е увеличила популярността си през последните години. Тя се оглавява от баща и син - Март и Мартин Хелме, и твърди, че представлява естонските ценности. Партията остро критикува задължителните квоти на ЕС за прием на мигранти. Риториката на КНПЕ накара основните партии да заявят, че в новото правителство няма място за популисти, независимо колко добре се представят на изборите.Основните теми на предизборната кампания бяха икономически и вътрешнополитически, като данъчно облагане и здравеопазване и въпросът как да бъдат убедени да се върнат в страната десетки хиляди души, емигрирали най-вече в съседна Финландия и във Великобритания, което доведе до недостиг на квалифицирана работна ръка.Всички партии са единодушни, че Естония е активен член на ЕС и твърд съюзник на Вашингтон, както и че НАТО е крайъгълен камък в политиката по сигурността на Естония. Но Русия запазва интереса си към делата във военната област и сигурността на Естония и балтийските й съседки, откакто трите републики се присъединиха към НАТО през 2004 г.Допитване на 25 февруари, по поръчка на обществената радио и телевизия ERR, с участието на 4700 анкетирани, показа, че партията на Ратас може да спечели 28 % от гласовете, при 24,8 през 2015 г., следвана от Партията на реформите с 24 на сто и КНПЕ със 17 %.Според анализатори, двете основни партии може да сформират коалиция, вероятно с един младши партньор от по-малките партии.Естония е една от водещите в прилагането на нови технологии европейски държави и през 2005 г. първа в света използва онлайн гласуване на национални избори.Сега около 26 % от гласоподавателите гласуваха чрез правителствен сайт преди крайния срок 27 февруари. В деня на изборите не се гласува по електронен път.Кандидатите са обучени да обезопасяват страниците си в интернет, в случай на хакване, а естонските власти следят отблизо за фалшиви новини и дезинформация.Естонската избирателна комисия досега не е докладвала за опити от Русия или другаде за намеса в изборите, независимо дали чрез хакерски атаки, фалшиви новини или дезинформация. Миналата седмица Майкрософт каза, че Естония не е сред страните, атакувани от хакерска група с предполагаеми връзки с Русия преди изборите за Европейски парламент през май. ", "date": "2019.03.03", "title": " Естонците гласуват за парламент "}
{"url": "http://www.cross.bg/chasa-bulgariya-ploshtad-1598036.html", "text": "/КРОСС/ София.Президентът Румен Радев ще участва в тържествената програма, с която ще бъде отбелязан Националният празник на България 3 март. От 11.00 часа държавният глава ще присъства на тържествената церемония по издигането на националното знаме пред Паметника на Незнайния воин в столицата, по случай 141 години от Освобождението на България. От 18.30 часа на пл. „Народно събрание\" в София ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. От 18.40 часа държавният глава ще произнесе слово. От 19.30 часа в зала „Концертна\" на Централния военен клуб ще се състои традиционният прием за Трети март, даван от държавния глава.*** Шипка.Председателят на Народното събрание Цвета Караянчева и народни представители ще участват в официалните чествания на Националния празник на България на връх Шипка. От 11.00 часа Великотърновският митрополит Григорий ще отслужи заупокойна панихида. Председателят на Народното събрание ще произнесе слово по повод Националния празник, ще приеме строя на почетния караул и ще поднесе цветя на паметника на историческия връх.***София.От 08.30 часа в храм „Св. Александър Невски\" ще започне Архиерейска света Литургия за Неделя Месопустна. От 10.00 часа ще бъде отслужена Панихида и Молебен по повод 3 март.***София.От 10.00 до 17.00 часа Националният военноисторически музей ще отбележи 3 март с Ден на отворени врати и специален показ на експонати.***София.От 11.00 часа на ъгъла на ул. „Павел Красов\" и бул. „Цариградско шосе\" ще се състои откриването на реставрирания паметник на руския воин Павел Красов.***София.От 11.45 часа пред Паметника на българския опълченец ще започне тържествено честване на Националния празник. Организатори на събитието са Столична община, Фондация „Героите на България\" и Сдружение на приятелите на Русия „Александър Невски\". Приветствени слова ще имат Н. Пр. Посланикът на Русия - Анатолий Макаров, както и от Любомир Коларов, председател на Сдружение на приятелите на Русия „Александър Невски\".***София.От 13.00 часа ПП „Атака\" ще отбележи Oсвобождението на България от турско робство пред Паметника на Цар Освободител.***Асеновград.От 11.00 часа в храм „Свети Димитър\" ще се отслужи панихида в памет на загиналите за Освобождението на България, след което ще се поднесат цветя на гроба на прапоршчик Вишняков. В 11.30 часа на пл. \"Акад. Николай Хайтов\" ще се проведе военен ритуал по издигане на националния флаг на Република България. Кметът на Община Асеновград д-р Емил Караиванов ще произнесе тържествено слово. Честванията завършват с празничен концерт на рок група „Епизод\".***Благоевград.От 09.30 часа в храм „Въведение Богородично\" ще бъда отслужена панихида за загиналите за Освобождението на България от османско иго и ще бъдат поднесени цветя на паметния знак на Майор Иван Павлович Орлински в двора на храма.***Благоевград.От 10.20 часа от сградата на Съдебна палата ще тръгне празнично шествие, което ще премине по улица „Тодор Александров\", „Ларго мол\" , ул. „Тракия\" и ще стигне до пл. „Македония\". Парадът на училищата ще бъде предвождан от Детско- юношески духов оркестър към Център за личностно и творческо развитие на децата на Благоевград.***Благоевград.От 10.30 часа ще бъдат положени цветя на паметната плоча в чест на посрещането на руските освободителни войски в градинката пред централен вход на стадион „Христо Ботев\". След това от тям ще тръгне шествие до пл. „Македония\", което ще премине по ул. „Трети март\".***Благоевград.От 11.00 часа двете шествия ще се слеят на площад „Македония\", където ще бъде издигнат националния флаг и ще прозвучи химна на Р България. Пред жители и гости на града ще бъде отслужен молебен за благоденствие на българския народ от свещеници от благоевградския църковен храм „Въведение Богородично\". Благоевградската общественост ще сведе глава и пред паметника на героя Гоце Делчев, където ще бъде извършен ритуал по полагане на венци и цветя в памет на загиналите за Свободата на България.***Бургас.От 09.00 до 17.00 часа Регионалният исторически музей ще работи с вход свободен по повод Националния празник на България.***БургасОт 11.00 часа на Пл. „Атанас Сиреков\" ще се проведе ритуал по издигане на националния флаг на Република България, флаговете на Европейския съюз и Община Бургас. От 11.30 часа на Паметника на руските освободители ще се проведе тържествен ритуал по полагане на венци и цветя и отдаване на военни почести.***Бургас.От 11.00 до 13.30 часа на площад „Тройката\" няколко обособени тематични къта ще представят „Пътя на свободата\". От 11.00 до 12.00 часа млади бургаски таланти ще имат възможността със стихове и песен да възпеят Свободата на сцената „Възпявам тебе, майко Свобода\". От 12.00 до 13.00 часа над 20 състава от община Бургас ще вземат участие в Празничното хоро. Честването на Трети март ще завърши с концерт-спектакъл в Операта от 18.00 часа.***Бургас.От 18.00 в Държавната опера ще се състои Тържествен концерт с участието на Веселин Маринов и Николина Чакърдъкова.***Българово.От 10.00 часа на градския площад ще бъде издигнат националният флаг по повод Националния празник на България. Веднага след това ще започне фолклорен концерт . От 10.45 часа ще започне „Българовското шествие\" и поднасяне на венци и цветя пред Костницата в двора на храм „Свети Атанасий\".***Варна.От 9.00 часа в Катедралния храм „Свето Успение Богородично\" във Варна ще започне отслужването на Божествена литургия. От 10.30 часа на площад „Св. Св. Кирил и Методий\" ще се състои тържествено издигане на националното знаме. От 10.45 часа от Катедралния храм „Свето Успение Богородично\" ще потегли общоградско шествие.***Варна.От 09.30 до 17.30 часа Военноморският музей във Варна ще бъде с вход свободен по повод Националния празник на България.***Варна.От 11.00 часа във Военноморския музей ще отвори врати Фотоателието „Сподели историята\". Принтираните снимки ще могат да бъдат взети за спомен от участниците.***Варна.От 11.00 часа пред НЧ „Просвета 1927\" в кв. „Аспарухово\" ще започне празничната програма „Пробуждане с хоро\" по повод Националния празник на България.***Варна.От 18.00 часа в зала 1 на Фестивалния и конгресен център ще започне празничният концерт-спектакъл „България - един завет\".***Велики Преслав.От 10.00 часа в храм „Св. св. Петър и Павел\" ще започне богослужение по повод Нацзионалния празник. От 10.30 часа пред паметника на загиналите преславяни във войните ще бъдат поднесени венци и цветя. От 12.00 часа на площада пред читалището ще започне празничен концерт „Танцът на свободата\". От 13.30 часа програмата ще продължи с тържествено издигане на националния флаг и представяне на военноисторическата възстановка „Освобождението на Преслав 1878 г.\"***Велико Търново.От 10.00 часа от площад „Съединение\" № 1 пред музей „Възраждане и Учредително събрание\" ще тръгне безплатна пешеходна обиколка на Велико Търново, организирана от Историческия музей.***Велико Търново.От 10.30 часа Пред сградата на Общината ще се състои Военен ритуал за издигане на Националното знаме на Република България. От 11.00 часа пред Паметник „Майка България\" ще се състои празничен благослов, отслужен от Негово Високоблагоговейнство свещеноиконом Славчо Иванов. От 20.00 часа на Площад „Цар Асен І\" ще се състои аудио-визуален спектакъл „Царевград Търнов- звук и светлина\".***Враца.От 10.30 часа с празнично шествие, което ще бъде съпроводено от 25-метров национален флаг ще започне тържественото отбелязване на 141 години от Освобождението на България. Пъстрата колона ще тръгне от пл. „Македония\" и ще продължи до пл. „Христо Ботев\", където в 11.00 часа ще започне официалната церемония по издигане на българското знаме по случай Националния празник - 3 март. След края на тържествения ритуал, пъстро българско хоро ще се извие на централния площад, под звучните песни на дует „Пирин\".***Горна Оряховица.От 11.00 часа на пл. „Георги Измирлиев\" по повод Национлания празник ще се проведе ритуал по издигане на националното знаме. Ще бъдат поднасени венци и цветя пред паметника на Георги Измирлиев и ще се проведе поздравителен концерт с участието на гост-изпълнител Ивелина Колева и фолклорни състави при НЧ „Братя Грънчарови-2002\".***Добрич.От 09.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България.***Добрич.От 10.00 часа от храм „Свети Георги\" за първи път на националния празник на България Община Добрич организира празнично шествие до мястото на тържествения ритуал - Мемориалния комплекс „Хан Аспарух\".***Добрич.В 10.30 часа на Мемориалния комплекс „Хан Аспарух\" ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение.***Добрич.От 12.00 часа на площад „Свобода\" празничен концерт ще изнесе Професионален фолклорен ансамбъл „Добруджа\".***Добрич.От 09.00 до 17.00 часа се организират Дни на отворените врати в Музея в Градски парк „Свети Георги\" и Военно гробище музей. Посетители ще посреща от 11.00 до 17.00 часа и Художествената галерия.***Дупница.От 10.45 часа на паметната плоча на опълченците от Дупница ще се състои поднасяне на цветя. В 11.00 часа пред сградата на общината ще се състои церемония по тържествено издигане знамето на Република България, след което на площад „Свобода\" ще започне концертна програма. От 13.00 часа в заседателната зала на Община Дупница ще се състои конкурс за рецитал на тема „За теб, Българийо\".***Златоград.От 10.00 часа на Паметника на независимостта ще се състои тържественото поднасяне на венци и цветя, след което от там ще тръгне шествие помаршрут: Паметника на независимостта - Паметна плоча на загиналите във войните от Община Златоград - Паметна плоча на генерал Черевин -Паметник на Делю войвода на Централен площад - Лобно място на Делю войвода.***Златоград.От 11.00 часа в Стария град ще се проведе възстановка на борбите на българския народ за освобождение по повод Националния празник.***Каварна.От 11.00 часа ще се проведе тържествено поднасяне на цветя и венци на Костницата.***Казанлък.От 09.00 часа на площад „Севтополис\" ще запознат честванията за Националния празник.***Карлово.От 10.00 часа на Площад \"20-ти юли\" ще се състои церемония по издигане на националното знаме. От 10.45 часа се организира общобългарско хоро в подкрепа на националната кампания \"Пробуждане с хоро\". От 11.00 пред паметника на Генерал Карцов ще се състои поднасяне на цветя.***Кърджали.От 11.00 часа пред паметника на Руския воин в градинката пред църквата „Св. Георги\" ще се състои тържественото поднасяне на цветя и венци. От 12.00 часа ще се състои тържестве ритуал пред паметника на Освободителите в Градската градина.***Кюстендил.От 11.00 часа на площад „Велбъжд\" четиринадесетте участнички в конкурса „Девойка Кюстендилска пролет - 2019\" ще раздадат над 1000 знамена на гражданите и гостите на Община Кюстендил.***Кюстендил.От 11.00 часа на площад „Велбъжд\" ще бъде отбелязан Националният празник на България.***Ловеч.От 11.00 часа в храм „Св. Троица\" ще бъде отслужена панихида за загиналите и поднасяне на венци и цветя на Паметника на загиналите ловчалии. В 12.00 часа ще се състои гражданско поклонение и военен ритуал на Белия паметник в парк „Стратеш\". От 18.00 часа ще се състои концертът „България - земя на герои\".*** Момчилград.От 11.00 часа пред паметника-мемориал „Костница\" на загиналите за освобождението на града през войните ще се състои ритуал по издигане на националния флаг по повод 3-ти март. След това пред паметника ще бъдат поднесени венци и цветя.*** Монтана.От 10.30 часа на площад \"Жеравица\" с тържествен военен ритуал ще бъде издигнат националният флаг. В 11.30 часа в Младежкия дом ще започне концертът „Любими песни от български филми\".***Пазарджик/Септември.От 8.46 от гара Септември Родопската теснолинейка организира празнично пътуване по случай 3 март.***Пазарджик.От 10.00 ще бъдат поднесени цветя на всички паметници и паметни плочи, свързани с Освобождението. Празничен концерт на площад „Константин Величков\" ще започне в 10.30 часа. Кметът на Община Пазарджик Тодор Попов ще вдигне знамето на Република България в 11.00 часа на площад „Константин Величков\" и ще произнесе празнично слово.***Пазарджик.От 10.00 до 14.00 часа Регионалният исторически музей в Пазарджик ще приема посетители безплатно по повод Националния празник на Република България.***Петрич.От 11.00 часа пред паметник „Загинали за Родината\" ще бъде изнесена програма от ученици на Първо основно училище „Кочо Мавродиев\" - Петрич и положени цветя и венци. В 12.00 часа на сцената на градския площад започва празничният концерт на Вокално студио „Сгушена звездица\" под надслов „За теб, Българийо\". От 15.00 часа в квартален клуб „Дълбошница\" ще се проведе литературно четене „За род и Родина\", съвместна инициатива на Народно читалище „Братя Миладинови - 1914\" и клуб на пенсионера кв. „Дълбошница\".***Пловдив.От 9.30 до 17.00 часа Експозиция „Българско възраждане\" на Историческия музей в Пловдив ще работи с вход свободен.***Пловдив.От 11.00 в Катедрален храм „Св. Богородица\" Пловдивският митрополит Николай ще отслужи молебен.***Пловдив.От 12.00 часа пред Паметника на освободителите на хълм Бунарджика ще започне тържественото честване на 3-ти март.***Пловдив.От 12.00 на пл. „Стефан Стамболов\" ще се проведе концерт на Духов оркестър - Пловдив с диригент Николай Гешев, а в 16.00 часа на същото място ще започне празничен концерт на Представителният духов оркестър на ВВС с ръководител майор Михаил Младенов. Празничната програма по повод Националния празник на България ще завърши в 18.30 часа на пл. „Съединение\" с тържествена заря-проверка с участието на военни формирования от гарнизон Пловдив***Пловдив.От 13.00 на Паметника на опълченците на Централните гробища ще има панихида за загиналите български опълченци.***Попово.От 09.00 до 14.00 часа Музеят и художествената галерия в Попово ще бъдат отворени.***Разград.От 11.00 часа на площад „Възраждане\" ще бъде представена историческа възстановка „Освобождение\".***Свищов.От 11.00 часа на площад „Алеко\" ще се състои военен ритуал по издигане на националното знаме на Република България.***Свищов.От 11.15 часа от площад „Алеко\" до площад „Свобода\" ще тръгне празнично общоградско шествие.***Свищов.От 11.30 часа на паметника на Свободата на площад „Свобода\" ще се състои ритуал по полагане на венци и цветя в памет на загиналите за Освобождението на България.***Силистра.От 10.30 часа на пл. „Свобода\" ще се състои ритуал по издигане на националното знаме на Република България. Ще бъдат поднасяне венци и цветя от официалните лица и гражданите пред паметниците на Стефан Караджа, капитан Георги Мамарчев и Лев Толстой в град Силистра.***Сливен.От 10.30 часа на пл. „Хаджи Димитър\" ще се проведе официалната церемония по повод 141 години от Освобождението на страната ни от турско робство.***Смолян.От 09.00 часа в храм „Св. Никола\" в квартал Устово Архимандрит Висарион ще отслужи Света Божествена литургия. От 10.00 часа в църквата ще има тържествен благодарствен молебен за руските освободители, посрещнати преди 141 години в същия храм.***Смолян./ с. Широка лъка.От 10.00 часа пред паметниците на Капитан Петко войвода и героите от Широка лъка ще бъдат поднесени венци и цветя по повод Трети март. От 11.00 часа ще бъде открит традиционния кукерски празник „Песпонеделник\".***Смолян.От 10.30 часа от църквата „Св. Никола\" ще тръгне празнично шествие до площад „Възраждане\" с църковните хоругви, водено от Сдружение „Родопски хайдути\", които носят пушката на Капитан Петко войвода, защитник на Родопите през 1878-1879 г., съхранявана в Регионален исторически музей „Стою Шишков\" - гр. Смолян.***Смолян.От 11.00 часа с почетен караул, поклонение и поднасяне на цветя пред Паметника на борците за свобода и Паметника на ген. Пьотр Черевин на площада ще бъдат отбелязани 141 години от Освобождението на България. След това за жителите и гостите на града, ще се проведе празничен концерт с участие на състави от НЧ „Кирил Маджаров-1866\".***Сопот.От 10.00 часа на пл. „Иван Вазов\" ще се състои тържествено вдигане на националния флаг на Република България и знамето на Община Сопот.***Стара Загора.От 09.00 часа Тържествата на Трети март ще започнат с Божествена света литургия в Катедрален храм „Свети Николай\".***Стара Загора.От 10.30 часа ще бъдат положени венци и цветя на паметниците, посветени на Освобождението на Стара Загора - Мавзолей-костница „19 юлий 1877\", Паметник на Трета опълченска дружина и подп. Калитин, Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание.***Стара Загора.От 11.00 часа пред сградата на Община Стара Загора ще започне ритуалът за издигане на Националното знаме.***Стара Загора.От 11.30 часа от сградата на Община Стара Загора ще тръгне паметното шествие „За свободата... Да развеем българското знаме\". Тоще премине по бул. „М.М.Кусев\", ул. „Ген. Гурко\", бул. „П. Евтимий\", а след това по бул. Цар Симеон Велики\" и обичайния маршрут ще достигне до монумента „Бранителите на Стара Загора.***Твърдица.От 09.30 часа от пл. „Свобода\" започва традиционният поход до връх Кутра. В 18.30 часа в голямата зала на читалището в Твърдица ще започне тържествен концерт с участието на местни състави. В 19.30 на площада е церемонията за поднасяне на цветя.***Търговище.От 10.00 часа в храм „Св. Йоан Рилски\" ще бъде отслужен молебен за благоденствие на българския народ.***Търговище.От 10.30 часа на площад „Свобода\" ще се състои ритуалът за издигане на националния флаг и знамената на Европейския съюз и Общината.***Търговище.От 10.45 часа от централния площад ще потегли традиционното празнично шествие до паметника на българо-руската дружба, предвождано от ученици от II СУ „Проф. Никола Маринов\", които ще развеят 15-метров български трибагреник. Пред монумента възпитаници I ОУ „Христо Ботев\" ще изнесат музикално-поетичната композиция „Пред олтара на свободата\", след което ще се състои и ритуалът за поднасяне на венци и цветя.***Чепеларе.От 08.30 часа под звучните патриотични песни и гордо развените байраци шествие ще се отправи от площад „Олимпийски\" към Паметника на загиналите във войните чепеларци. След отдаване на заслужена почит и уважение към загиналите, шествието ще се отправим към връх Мечи чал.***Чепеларе.От 17.30 часа на площад „Олимпийски\" ще започне концерт на самодейците от НЧ „Родопска искра 1880\" заедно с Детския театрален състав към читалището.***Чепеларе.От 18.00 часа на площад „Олимпийски\" ще започне тържествена програма по повод Националния празник и военен ритуал проверка -заря, с участието на 101-ви Алпийски полк - гр. Смолян.***Хасково.От 11.00 часа на пл. „Общински\" Община Хасково организира тържествено честване на 141 години от Освобождението на България. От 11.15 часа пред паметника на Незнайния воин ще се извърши ритуал по полагане на цветя и венци.***Хасково.От 11.30 часа на сцената на пл. „Свобода\" ще се проведе концерт в подкрепа на световната инициатива „Пробуждане с хоро\".***Хасково.От 19.00 часа в Театър „Иван Димов\" ще се проведе празничен концерт на Камерен оркестър - Хасково*** Шумен.От 09.00 до 17.00 часа Регионалният исторически музей и къщите „Добри Войников\", „Лайош Кошут\" и „Панайот Волов\" ще бъдат отворени за посещения със свободен по повод Националния празник на България.*** Шумен.От 10.15 часа в храма „Св. Възнесение Господне\" ще бъде отслужена заупокойна молитва и молебен за здраве по повод Националния празник.** Шумен.От 11.00 часа в Драматично-кукления театър „Васил Друмев\" започва концертът на фолклорния ансамбъл „Мизия\" от Търговище „Свободата... Святата\".*** Шумен.От 18.30 часа на площад „Кристал\" пред Паметника на загиналите във войните шуменци ще се проведе тържествена заря проверка.***Ямбол.От 09.30 часа пред община Ямбол с тържествената церемония по издигане на националния флаг, благодарствен молебен и празнично слово на кмета на Община Ямбол ще започне отбелязването на Националния празник.***Ямбол.От 11.30 часа в Културно-информационен център „Безистен\" ще започне концерт „Български корени\" на Камерен оркестър „Дианополис\". Солист на концерта ще бъде Цветомира Гицова а диригент- Иван Стоянов.***Ямбол.От 13.00 часа в Музея на бойната слава ще бъде представена лекция на тема „Опълченците от Ямболска област, участвали в Руско-турската война (1877-1878 г.)\".   ", "date": "2019.03.03", "title": "Предстоящи събития в страната на 3 март  "}
{"url": "http://www.cross.bg/rutze-piana-bulgariya-1597990.html", "text": "/КРОСС/ Концерт без прецедент ще зарадва почитателите на класическата музика у нас тази есен.  За пръв път в България /след грандиозния му успех в Германия/ ще бъде реализиран проект с подобен мащаб. Организаторите гарантират едно изключително преживяване за публиката в София, Пловдив, Варна и Велико Търново. \"Концерт на 8 рояла\" е едно от закриващите събития в програмата на \"Пловдив 2019\", което ще обедини четирите града.8 рояла, 16 пианиста, 32 ръце ще изнесат 4 концерта на територията на страната ни. Пианистите  идват от осем различни държави:  Германия, Италия, Русия, Канада, Корея, Япония, Словакия, разбира се България и дори Филипините!Идеологът  и създател  на „КОНЦЕРТ НА 8 РОЯЛА\" е българинът проф.ТОМИСЛАВ БАЙНОВ, който от години гради впечатляваща кариера на германската и световна музикални сцени.  С реверанс към почитателите на класиката, диригентът и музикантите са подготвили  вълнуващо емоционално пътуване с композициите на Карл Орф, Джоакино Росини, Карл Черни, Рихард Вагнер, Дариу̀с Мийо̀, Джордж Гершуин и други.Създателят  на проекта „Концерт на 8 Рояла\" е българският пианист и педагог проф. Томислав Байнов, който заедно с още шестима свои колеги основава  Клавирен ансамбъл „Байнов\" през 1989 г. Център за изявите на състава е Южна Германия, но много скоро популярността му става и международна. Особено атрактивни са телевизионните им изяви. Репертоарът им обхваща както специално написани творби за четири и повече ръце, така и аранжименти на някои от най-популярните класически пиеси.Клавирен ансамбъл „Байнов\" е записал няколко изключително запомнящи се програми: „Шест ръце на едно пиано\", „Повече от 8 пиана\", „Пиана и перкусия\", „На живо в Люцерн\", „Карл Черни: Концертни квартети\".  Специалитет на ансамбъла са изпълнения на творби на шест ръце, но на един роял, или 11 или 12 ръце на две пиана, пиеси за повече от 8 пиана, дори до невероятния оркестър от 25 пиана.Диригентът на концертите  е Григор Паликаров - изтъкнат диригент в Софийската Опера и Classic FM symphony Orchestra , композитор, пианист, преподавател и член на MENSA. Носител на множество национални и международни награди, дирижирал е по целия свят. ", "date": "2019.03.03", "title": "Уникален „Концерт на 8 рояла“ ще гостува през ноември в България "}
{"url": "http://www.cross.bg/praznik-chestit-bulgari-1598046.html", "text": "/КРОСС/ЧЕСТИТ ПРАЗНИК, БЪЛГАРИ!БЪЛГАРИЯ НАД ВСИЧКО !ЧЕСТИТ НАЦИОНАЛЕН ПРАЗНИК !", "date": "2019.03.03", "title": "ЧЕСТИТ ПРАЗНИК, БЪЛГАРИ!"}
{"url": "http://www.cross.bg/mesni-zagovezni-meso-1598030.html", "text": "/КРОСС/ Днес е църковният празник Неделя Месопустна, наричан още Месни заговезни.  Месни Заговезни е винаги в неделя - осем седмици преди Великден.Празникът получава името си от традиционната вечеря с месни ястия, след която е забранено да се яде месо до края на Великия (Великденския) пост. Думата „заговезни\" идва от заговявам, започвам да постя. В съботата преди Месни заговезни е Задушница, когато се прави помен за мъртвите.Седмицата между Месни и Сирни Заговезни се нарича Сирница, защото е подготовка за Великия пост. До Сирни Заговезни трябва да приключат всички сватби, защото през Великия пост до вторник на Светлата седмица не се позволява венчаване.Заговява се от месо, затова празничната трапеза е само от месни ястия. В седмицата след това се яде много сирене, масло и яйца. Това е и последната седмица, в която младите могат да се събират на хорището, да пеят и играят хора.До Великден (Пасха) следват хранителни и духовни пости. На Месни Заговезни се приготвят баница с мас и извара, кокошка, яде се свинско месо. В храмовете се четат откъси от Светото Писание, които говорят за Страшния съд.Така Църквата припомня за трагичните последици от греха и призовава всички към служба на ближния и към добродетелност.  ", "date": "2019.03.03", "title": "Неделя Месопустна (Месни заговезни)."}
{"url": "http://www.cross.bg/promenyat-napreduk-promyana-1598029.html", "text": "/КРОСС/ Напредък е невъзможен без промяна и онези, които не са способни да променят мисленето си, не могат да променят нищо. Джордж Бърнард Шоу", "date": "2019.03.03", "title": "Напредък е невъзможен без промяна"}
{"url": "http://www.cross.bg/zebra-london-puteki-1598043.html", "text": "/КРОСС/ Наскоро в северозападен Лондон се появи първата във Великобритания 3D пешеходна пътека \"зебра\", чиято идея е да намали инцидентите на улица пред начално училище. Инициативата е на група загрижени майки, които са настоявали за промени, заради зачестилите инциденти с деца.Идеята им обаче среща одобрението на общината, която от своя страна дава за пример ефекта, който подобна 3D \"зебра\" е имала в Ню Делхи, Индия.Твърди се, че пътеката е подтикнала водачите в района индийския град да намалят средната си скорост от 50км/ч на 30км/ч, което действително е забележително постижение.Ефектите на \"зебрата\" в Лондон ще бъдат тествани в продължение на година, след което е възможно да се подеме по-мащабна инициатива за поставянето на подобни пешеходни пътеки и на други места. ", "date": "2019.03.03", "title": "Ефектът на 3D пешеходните пътеки"}
{"url": "http://www.cross.bg/desennum-vepciya-aud-1598041.html", "text": "/КРОСС/ Гepмaнcĸaтa мapĸa Аudі пpeдcтaви cпeциaлнa вepcия нa cyпepaвтoмoбилa R8, нapeчeнa Dесеnnіum. Hoвaтa мoдифиĸaция нa мoдeлa e paзpaбoтeнa в чecт нa 10-тa гoдишнинa нa дeceтцилиндpoвия двигaтeл, c ĸoйтo e oбopyдвaн. Cпopтнoтo ĸyпe Аudі R8 V10 Dесеnnіum e cъc cпeциaлeн цвят нa ĸapocepиятa, нapeчeн Dауtоnа Grеу, нoви 20-инчoви джaнти c бpoнзoв цвят, ĸaĸтo и чepни aepoдинaмични eлeмeнти. Cтpaничнитe пpaгoвe и ĸopпycитe нa външнитe oглeдaлa ca изpaбoтeни oт ĸapбoн.B oфopмлeниeтo нa caлoнa ce изпoлзвaни пpeдимнo тъмни цвeтoвe, ĸaĸтo и ĸoнтpacтни \"мeдни\" шeвoвe. Ha пpeдния пaнeл и нa вpaтитe ce oтĸpoявa лoгo c нaимeнoвaниeтo нa cпeциaлнaтa вepcия. Аudі R8 V10 Dесеnnіum e oбopyдвaн c 5,2-литpoв aтмocфepeн двигaтeл V10, paзвивaщ 620 ĸ.c. и 580 Hм въpтящ мoмeнт. Cyпepaвтoмoбилът мoжe дa ycĸopи oт 0 дo пъpвитe 100 ĸм в чac зa 3,1 ceĸyнди, a мaĸcимaлнaтa мy cĸopocт e 331 ĸм в чac.Eвpoпeйcĸитe пpoдaжби нa cпeциaлнaтa вepcия Dесеnnіum щe зaпoчнaт пpeз пpoлeттa нa тaзи гoдинa - пo cъщoтo вpeмe, ĸoгaтo нa пaзapa щe ce пoяви oбнoвeният cтaндapтeн R8. Цeнитe нa юбилeйния cyпepaвтoмoбил зaпoчвaт oт 222 xил. eвpo - c 22 xил. eвpo пo-cĸъпo oт ĸoнвeнциoнaлния мoдeл.", "date": "2019.03.03", "title": "Audi направи юбилеен суперавтомобил за 222 хиляди евро"}
{"url": "http://www.cross.bg/rysiya-mart-bulgariya-1598031.html", "text": "/КРОСС/ 3-ти март, денят на Освобождението на България е национален празник от 1990 г. На 3 март (19 февруари по стар стил) 1878 г. е подписан Санстефанският мирен договор между Русия и Османската империя, с който се слага краят на Руско-турската война от 1877-1878 г. Войната, която е десета в поредицата от Руско-турски войни, е наречена Освободителна, тъй като довежда до освобождаването на част от българите от Османската империя и създаването на Третата българска държава.По долу ще споделим някои не толкова известни, но любопитни факти около Освобождението на България:3 март се празнува като Ден на Освобождението на България от турско владичество от 1888 г. Еднократно като официален празник е отбелязан през 1978 г. по повод 100-годишнината от Освобождението.Априлското въстание от 1876 година, което избухва преждевременно на 20 април по стар стил в Копривщица, и е организирано от Гюргевския революционен комитет, е потушено с големи жестокости. Въпреки че е неуспешно, то представлява своеобразен връх на българското националноосвободително движение. Въстанието, макар и незавършило с военен успех, постига друга своя основна цел - политическата, тъй като народният бунт за независимост намира силен отзвук в Западна Европа и Русия и доказва на европейските народи, че българите копнеят за свобода и са готови да се борят за нея с цената на живота си.Санстефанския прелиминарен договор е своеобразен подарък от страна на руската дипломация към император Александър II, който се възкачва на престола на 19 февруари 1855 г., а през 1861 г. на същата дата подписва декрета за отмяна на крепостното право. У нас той е известен като Цар Освободител. Преговорите по сключването на договора започват в главната квартира на руската армия в Одрин, а едва след това се водят в Сан Стефано. Русия е представена от Николай Игнатиев и Александър Нелидов, а Турция от Савфет паша и Садък паша. Заседанията се провеждат два пъти дневно. За основа на преговорите служи проект, разработен от Граф Игнатиев, чиито основни положения са одобрени от императора Александър II. На войниците са раздадени по 100 патрона и всички очакват или да се обяви краят на войната, или да се издаде заповед за навлизане в Цариград.Мирният договор е подписан в къщата на семейството на Симеоноглу в Сан Стефано - предградие на Истанбул. От 1926 мястото се нарича Йешилкьой, откогато се въвежда законодателното правило всяко населено място в Турция да има турско име. В Османската такова правило не е било валидно, тъй като не е прието империите да сменят имената на градовете, които завземат, с малки изключения. Дори Истанбул не е турско, а гръцко име. Така в рамките на Османската империя имало много градове и села, чиито имена не били на езика на владетелите. Сан Стефано по византийско време бил Айос Стефанос (Свети Стефан). През 1203 г. Рицарите от четвъртия кръстоносен поход акустирали в селището. И понеже за римляните било трудно за произнасяне гръцкото название, те го превели на родния си език и от там дошло Сан Стефано.Добре известно е, че Самарското знаме (превърнало се в един от символите на българското опълчение и на българската бойна слава) е изработено по инициатива на жителите на гр. Самара като израз на тяхната морална подкрепа за справедливата борба на българите. На лицевата страна е избродиран образът на Иверската света Богородица, а на обратната страна се намират ликовете на светите Кирил и Методий. Към дръжката на знамето са прикачени две червени и две сини ленти, като на едната червена лента е изписано: „Самара - Болгарскому народу вь 1876 году\". Върху една от сините ленти има надпис: „Да воскреснеть Богь и разтучаться враги его\".Граф Николай Игнатиев е бил освен известен дипломат и много добър финансов спекулант. В Русия от край време прогресивните хора му се подигравали. По времето, докато бил министър на държавното имущество, му правили толкова чести ревизии и откривали такива липси, че Игнатиев го грозял затвор, но бил прекалено близък до сърцето на царя. Той единствен от Съвета на Руската империя бил арестуван. В крайна сметка граф Игнатиев умира напълно разорен.От турска страна договора е пописан от Сефет Мехмед Паша - външен министър. По-интересната личност от този исторически момент е Садуллах Бей - един от прочутите османски бонвивани. Бил е посланик в Германия и Австрия. Той се самоубива през 1901 г. с газ, след няколко опита да се обеси. Причината - \"любовта му към един млад сътрудник\".Ген. Николай Обручев (1830-1904) разработва предварителния план на руското командване за войната срещу Турция. За да се избегнат продължителни и кръвопролитни сражения в района на Североизточна България (където се намирали четирите най-мощни укрепителни съоръжения на турската отбрана - Силистра, Русе, Шумен и Варна), се предвиждало в началото на бойните действия да се предприеме демонстративно настъпление през Добруджа, което трябвало да заблуди турското командване, че руската армия ще насочи ударите си към Източна България. Цялата кампания, разчитаща на изненадата и бързото настъпление, можела да завърши за около 3 до 4 месеца. Княз Горчаков, който се колебаел и се опитвал да ограничи военните ангажименти на Русия, коригирал плана на ген. Обручев, ограничавайки зоната на бойните действия само до Стара планина, надявайки се, че след първите си неуспехи Османската империя бързо ще склони да преговаря. Вероятно заради това войната се проточва доста по-дълго.В Руско-турската освободителна война участват пет държави: Русия, Турция, Румъния, Черна гора и Сърбия. Преговорите за евентуално сътрудничество между Петербург и Букурещ завършват с подписването на две конвенции. Първата уреждала свободното преминаване на руските войски през територията на Румъния, срещу което Русия се задължавала да съблюдава териториалната цялост на Румъния. По-късно Петербург не спазил тази уговорка и отнел от Букурещ Бесарабия, предоставяйки като компенсация Северна Добруджа.Генерал-майор Михаил Скобелев (1843-1882) е сред най-популярните герои на Руско-турската освободителна война. През март 1877 г. е привлечен на разпореждане на главнокомандващия на Дунавската армия великия княз Николай Николаевич. Включва се активно в битката за Плевен, когато си спечелва и прозвището Белия генерал. Ръководените от него части допринасят съществено за успешната обсада на Плевен, в боевете при Шипка-Шейново, както и за устремното настъпление към Одрин и Цариград.Решенията на свикания в Берлин международен конгрес се вземат шестте велики сили: Англия, Германия, Австро-Унгария, Италия, Русия и Франция. Както е известно, заседанията се ръководят от германския канцлер Ото фон Бисмарк. Интересно е да се отбележи, че екзарх Антим (свален от поста си и заточен в Мала Азия по решение на Високата порта още на 14 април 1877 г.) още преди началото на конгреса отправя молба към руското правителство за изпращане в Берлин и на български делегат, но лично канцлерът княз Горчаков отхвърля тази молба, поради което в германската столица има представители на Румъния, Гърция, Черна гора и Сърбия. Така България остава без представител на този съдбоносен конгрес.И малко встрани от темата, но надяваме се любопитно. Освен паметна дата от българската история, 3-ти март е и важен ден за световния футбол - тогава е въведена като правило дузпата. Измислил я ирландецът Уилям Маккръм - бизнесмен и вратар на местен отбор. В началото дузпата била наречена \"ирландска измишльотина\" или \"вратарска глупост\". Въпреки това, по-късно самите британци се убеждават, че в правилото има смисъл и на 3 март 1891 г. дузпата е била въведена официално в правилата на играта. ", "date": "2019.03.03", "title": "3 март  в историята"}
{"url": "http://www.cross.bg/bulgariya-polk-zname-1597983.html", "text": "/КРОСС/ Честваме 141 години от Освобождението на България. На 3 март 1878 година по нов стил е подписан Санстефанския предварителен мирен договор, сложил край на Руско-турската война и обособил Третата българска държава.  С церемония по издигането на националния флаг ще започнат тържествата на трети март в София, на които ще присъства президентът Румен Радев. Военнослужещи от Българската армия ще участват в честванията на  Националния празник - Трети март, и ще се включат в обществените прояви в знак на преклонение пред паметта на загиналите за освобождението и националното обединение на България в цялата страна. В тържественото отбелязване на празника, което ще се състои пред Паметника на Свободата на връх Шипка, ще участват военнослужещи от 61-ва Стрямска механизирана бригада. На ритуала ще присъства министърът на отбраната Красимир Каракачанов.В София честването на Националния празник на Република България ще започне в 11.00 ч. с церемония по издигане на Националното знаме на Република България пред паметника на Незнайния воин. На нея ще присъстват  началникът на отбраната генерал Андрей Боцев, представители на ръководния състав на Министерството на отбраната и висши офицери от Въоръжените сили. В ритуала ще участват представителни подразделения на Националната гвардейска част и Гвардейският представителен духов оркестър. По време на изпълнението на химна на Република България ще бъде изпълнен артилерийски салют от 20 залпа. Те ще бъдат произведени от 122 мм артилерийска батарея от състава на Националната гвардейска част, разположена в Княжевската градина в столицата.По повод Националния празник в 12.00 ч. ще бъде извършена тържествена смяна на почетния гвардейски караул пред официалния вход на сградата на Администрацията на президента.Тържествената проверка (заря) в чест на 141-ата годишнина от Освобождението на България ще се проведе от 18.30 ч. на площад „Народно събрание\". В нея ще участват Гвардейският представителен духов оркестър, представителни блокове от състава на Националната гвардейска част, военни формирования 28 860 - Горна Малина, 42 600 - Мусачево, 22 320 - Божурище и знаменен взвод със знамената-светини - Самарско знаме, Щандарт на 1-ви конен полк, Знаме на 23-ти пехотен Шипченски полк, Знаме на 15-ти пехотен Ломски полк, Знаме на 13-ти пехотен Рилски полк, Знаме на 25-ти пехотен Драгомански полк, Знаме на 30-ти пехотен Шейновски полк и Знаме на 6-ти пехотен Търновски полк.Командващ на тържествената проверка (заря) ще бъде бригаден генерал Валентин Кръстев - началник на щаба на Съвместното командване на силите.Националният военноисторически музей ще отбележи Трети март с Ден на отворени врати и специален показ на експонати - символ на извоюваната свобода. По традиция в празничния ден Музеят ще работи от 10.00 ч. до 17.00 ч. с вход свободен за постоянната хронологична и външната експозиция, както и за временните си изложби.Заради честването на националния празник движението в центъра на София ще бъде ограничено. От 7 до 21 часа ще са затворени площадите Народно събрание и Св. Александър Невски. От 8 до 12:30 ще са затворени улиците около Паметника на незнайния воин, а от 14 до 20 часа тези около парламента.", "date": "2019.03.03", "title": "Честваме 141 години от Освобождението на България "}
