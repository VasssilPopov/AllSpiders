{"url": "http://www.cross.bg/papa-frantzisk-grazhdani-1603507.html", "text": "/КРОСС/ Около 12 000 души са присъствали на празничната Света литургия на площад \"Княз Александър I\". Събитието е част от Апостолическото пътуване на папа Франциск в България. По време на провеждането му не са регистрирани инциденти. Двама граждани - мъж и жена, в явно неадекватно състояние не са допуснати до събитието, а поради отказ да изпълнят полицейско разпореждане са отведени в столично районно управление.Оказана е медицинска помощ на място общо на шестима, четирима от тях - чужди граждани.Две деца, изгубили се в множеството, са били предадени на родителите им.Утре посещението на папа Франциск продължава според предварителната програма.", "date": "2019.05.05", "title": "Без инциденти премина празничната Света литургия в центъра на София"}
{"url": "http://www.cross.bg/promeni-horata-interes-1603501.html", "text": "/КРОСС/ „Мисля, че Националният съвет подреди листата, оттук нататък всеки трябва да направи своето усилие като част от листата и изобщо част от БСП, защото всички разбираме, че залогът не е само колко евродепутати ще вкара една или друга партия. Залогът е каква е политическата среда в страната и има ли условия за промени, желание за промени, или хората си харесват статуквото. Това ще бъде големият спор на тези избори”, това каза в интервю за предаването „Беновска пита” по Канал 3 лидерът на ПЕС Сергей Станишев. „Вие знаете, че аз имам известен опит в правенето на кампании, затова за мен е най-важно да стигнем до хората, да ме чуят, аз да ги чуя, какво ги вълнува и е много сложна задачата да се преведе европейската тематика на това, което касае ежедневието на българина. Затова знаем, че винаги на европейски избори активността е по-ниска, хората смятат, че тези избори са много далечни, те не разбират работата на тези институции. Но всъщност започват да осъзнават, според мен, все повече българи, че това, което се решава в Европейския парламент и изобщо в Европейския съюз касае нашия живот ежедневно”, заяви Станишев. „И затова водихме такава ожесточена битка, защитавайки българския национален интерес и търсейки различен баланс. Но освен това разбира се, кое ги вълнува хората? Ами естествено, на първо място доходите, работата им, възможността да изучат децата си и също така да помогнат на своите родители. Това е нормалният стремеж и грижа на всеки един човек. Говоря и за това как Европа може да промени нашия живот тук сега. И социалистите в Европейския съюз тръгваме към тези избори с много амбициозна програма за промени в Европейския съюз. Първо, не трябва да допуснем един голям риск за България – Европа на скоростите. Има много сили, които виждат Европа на концентрични кръгове и тогава ние сме неизбежно в периферията”, такава позиция изрази лидерът на ПЕС. „Аз не само, че се чувствам длъжен, аз така съм и работил и работя във всяко едно мое качество. Когато опира до българския интерес, съм на страната на българския интерес, независимо какво е правителството и мога да кажа, за разлика от много бивши евродепутати и други представители в България, че никога не съм правил политически игри в името на нечий партиен интерес на гърба на България. Никога не съм действал срещу едно правителство само защото то е от друга политическа сила, но то е българско правителство. Ако някой твърди обратното, нека го докаже”, каза още Сергей Станишев.", "date": "2019.05.05", "title": "Сергей Станишев: Не трябва да допуснем Европа на скоростите"}
{"url": "http://www.cross.bg/krit-avariiino-hanya-1603496.html", "text": "/КРОСС/ Самолетът на гръцкия президент Прокопис Павлопулос направи аварийно кацане на летището в Ираклион на остров Крит заради буря, съобщава РИА Новости.Машината се насочи към град Ханя в Крит, но климатичните условия не й позволиха да се приземи. В резултат беше решено да се извърши аварийно кацане в Ираклион, откъдето Павлопулос се отправи с кола към Ханя.Заради силните ветрове в региона в неделя, бяха анулирани полети на две гръцки авиокомпании от Ханя до Атина и обратно.", "date": "2019.05.05", "title": "Самолетът на гръцкия президент кацна аварийно на о. Крит"}
{"url": "http://www.cross.bg/petrol-iran-pazar-1603499.html", "text": "/КРОСС/ Иран е мобилизирал всичките си ресурси, за да продава петрол на \"сивия пазар\", заобикаляйки санкциите, които Техеран определя като незаконни, предаде \"Ройтерс\", позовавайки се на местни медии, които цитират заместник-министъра на петрола на Иран Амир Хосеин Заманиния.На 22 април държавният секретар на САЩ Майк Помпейо заяви, че САЩ вече няма да правят изключения за вносители на ирански петрол.Изключенията позволяваха на Китай, Индия, Италия, Гърция, Япония, Южна Корея, Тайван и Турция да продължат да купуват ирански петрол въпреки американските санкции, които влязоха в сила през ноември. Тези купувачи имаха срок до 2 май да сведат до нула вноса си на черно злато от Иран.Мобилизирали сме всички ресурси на страната и продаваме петрол на \"сивия пазар\", заяви Заманиния, цитиран от местната агенция ИРНА.Това не е контрабанда. Това е противопоставяне на санкциите, които не смятаме за справедливи и легитимни, каза той.", "date": "2019.05.05", "title": "Иран продава петрол на сивия пазар"}
{"url": "http://www.cross.bg/maznini-orehi-nasitenite-1603500.html", "text": "/КРОСС/ Консумацията на орехи може да е ключът към по-доброто здраве на сърдечносъдовата система, сочат резултатите от изследване, цитирани от ЮПИ.Хората, които са заменили с орехи 5 процента от наситените мазнини в хранителния си режим, са с по-ниско диастолично кръвно налягане в сравнение с ненаправилите подобна промяна.\"Когато похапват цели орехи, участниците извличат по-голяма полза, отколкото при приема на наситени мазнини, без да се консумират въпросните ядки - заяви ръководителката на изследването Пени Крис-Едъртън от Пенсилванския университет. - Изглежда, че орехите съдържат още нещо, което е полезно. Може да става въпрос за биоактивните им съставки, фибрите им или нещо друго.\" Учените предположили, че причината орехите да понижават кръвното налягане се крие в алфа-линоленовата киселина.Изследването е обхванало 45 души на възраст между 30 и 65 години, които са с наднормено тегло или затлъстели. Около 12 процента от калориите в храната на американците идва от наситените мазнини. Затова учените решили да заменят наситените мазнини с по-здравословните растителни мазнини. Участниците консумирали храни, в които 5-процентното намаляване на наситените мазнини било заменено с алфа-линоленова и полиненаситена киселина, олеинова киселина или цели орехи.Докато всяко заместване на наситени мазнини подобрило здравето на сърдечносъдовата система, участниците, които ги заменили с орехи, имали по-ниско кръвно налягане.Резултатите от изследването са публикувани в Journal of the American Heart Association.", "date": "2019.05.05", "title": "Яжте орехи против високо кръвно"}
{"url": "http://www.cross.bg/gyaiido-madyro-voenna-1603490.html", "text": "/КРОСС/ Венецуелският опозиционен лидер Хуан Гуайдо, който се самопровъзгласи за временен президент на Венецуела и който беше признат като такъв от около 50 страни, включително САЩ, призна за допуснати грешки при опита да се предизвика бунт сред военните по-рано тази седмица, пише в. \"Вашингтон пост\".В екслузивно интервю за американското издание Гуайдо казва, че е очаквал Николас Мадуро да се оттегли от поста си, ако военните започнат да минават масово на негова страна, но така и не се стигнало до подобно нещо.\"Може би ние се нуждаем от повече военни, може би ние се нуждаем от повече представители на режима, които да имат желанието да ни подкрепят, да подкрепят конституцията\", казва Гуайдо, обяснявайки защо очакванията му за бунт срещу Мадуро не са се сбъднали.В интервюто Гуайдо не подкрепи едностранна американска военна интервенция в страната му. Той даде ясно да се разбере, че всяка американска военна подкрепа трябва да бъде за онези венецуелски сили, които са се обърнали срещу Мадуро. Гуайдо обаче не навлезе в подробности за това кое би било приемливо.Администрацията на Доналд Тръмп каза, че всички опции са на масата. Но тя не даде ясно да се разбере дали ще подкрепи военна интервенция срещу Мадуро.Запитан какво ще направи, ако съветникът по националната сигурност на Белия дом Джон Болтън му се обади с оферта за американска военна интервенция, Гуайдо каза, че ще отговори: \"Скъпи приятелю, посланик Джон Болтън, благодаря ви за цялата помощ за справедливата кауза тук. Благодаря ви за опцията, ще я оценим и вероятно ще я разгледаме в парламента, за да разрешим тази криза. Ако е необходимо, може би ние ще я одобрим\".Това е едно от най-силните изказвания на Гуайдо досега относно деликатния въпрос за американската военна помощ - опция, която остава широко непопулярна дори и сред противниците във Венецуела на Мадуро.Запитан дали американският държавен секретар Майк Помпейо е провалил преговорите на опозицията във Венецуела, като е споменал имена на предполагаеми конспиратори, които искали да се обърнат срещу Мадуро, включително и неговия министър на отбраната Владимир Падрино Лопес, Гуайдо каза, че Помпейо не е навредил. По-скоро неговите действия са били демонстрация на \"важна подкрепа\", допълни той.В отговор на призиви от международната общност към венецуелската опозиция да започне официални разговори с лагера на Мадуро, Гуайдо повтори, че е против разговори без предварителното условие да е оттеглянето на Мадуро.\"Да преговаряме с Мадуро не е опция. Това се случи през 2014 г., 2016 г., 2017 г. Краят на узурпацията на властта е предварително условие за всеки възможен диалог\", заяви Гуайдо.Той освен това намекна, че шефът на разузнаването на Мадуро, изчезнал във вторник, може да е минал на противниковата страна, но допълни, че няма да навлиза в подробности.На въпрос защо Мадуро не е наредил ареста на Гуайдо, той отвърна: \"Мадуро е изплашен\".", "date": "2019.05.05", "title": "Хуан Гуайдо призна: Имаше грешки при опита за бунт  "}
{"url": "http://www.cross.bg/letishte-pozhara-zapali-1603503.html", "text": "/КРОСС/ Пътнически самолет се запали на московското летище \"Шереметиево\",съобщи \"Спутник\".По последни данни, има загинал и ранени. Загинали са най-малко 13 души, а други петима са пострадали. Според първоначалните съобщения, всичките 78 пътници бяха успешно евакуирани.Самолетът \"Сухой Суперджет 100\" е изпълнявал полет от Москва за Мурманск, но е кацнал аварийно на това летище. Кадри от пожара вече се появиха в социалните мрежи. Вероятно мълния е причинила пожара. Руските власти са започнали проверка на правилата за безопасност. ", "date": "2019.05.05", "title": "Пътнически самолет се запали на летище \"Шереметиево\""}
{"url": "http://www.cross.bg/silyanovska-davkova-gordana-vmro-dpmne-1603504.html", "text": "/КРОСС/ Стево Пендаровски е новият президент на Северна Македония. Кандидатът на управляващата коалиция води с 57,64 процента пред конкурента си опозиционната ВМРО-ДПМНЕ Гордана Силяновска-Давкова. Това стана ясно след днешния втори тур на президентските избори. Това са все още частични резултати. Официалните ще бъдат обявени в понеделник.Избирателната активност надмина 40%, необходим минимум, за да бъде признат за валиден по закон балотажът. Тя достигна 44,5% в края на изборния ден. Припомняме, че на първия кръг на изборите Пендаровски и кандидатката на ВМРО-ДПМНЕ Гордана Силяновска-Давкова - първата жена, която се бори за президентския пост - получиха по около 41 процента от гласовете.Всички избирателни секции отвориха навреме за втория тур на президентските избори. Гласуването премина мирно и без регистрирани нередности.", "date": "2019.05.05", "title": "Стево Пендаровски е новият президент на Северна Македония"}
{"url": "http://www.cross.bg/papa-razkaza-plovdiv-1603487.html", "text": "/КРОСС/ Започна обиколката на папа Франциск в центъра на София. Папамобилът премина по бул. \"Цар Освободител\", поздрави множеството и спря на площад \"Княз Александър I\". Там е сцената за провеждане на неделната литургия.Часове преди началото площадът е изпълнен с хиляди, които желаят да чуят и видят Светия отец. Някои от тях очакват чудодейно изцеление.Голяма група хора е дошла на площада с четири автобуса от няколко села край Пловдив и от град Раковски. Беше малко тясно на предишното ни местенце, но тук предполагам, всички ще се доближат поне духовно до папата, разказа католичката Мария Павлова, която е от едно от пловдивските села. Жената е присъствала и по време на посещението на папа Йоан Павел Втори в Пловдив. Мина на няколко метра от мен, с вълнение си спомня тя. Тогава беше много болен, но отслужи литургията, каза Павлова.Голяма радост е за нас, присъствала съм на идването на предишния папа и знам какво е преживяването, разказа Емилия Големанова от Русе. Като уточни, че един автобус с хора от енорията в града е пристигнал в София. Има и възрастни хора и дори детенце, което няма годинка, разказа жената.Дарина Палукова е от София, от енорията \"Успение Богородично\", тя е дошла с децата си на месата, като за тях това е първа среща с папа. Очакваме с нетърпение да присъстваме на тази меса, изнесена от папа Франциск, разказа жената.С нетърпение чакахме датата 5-и, за да дойдем в София, разказа Весела Сотирова от Пловдив. Аз за втори път виждам папа, предишният дойде при нас в Пловдив, разказа възрастната жена, която е дошла на месата заедно с десетгодишната Виктория, за която се грижи. Виктория редовно посещава католическия храм в града, а всяка събота е на вероучение. Развълнувана съм, чула съм, жена се е изцерила, като го е видяла, разказва обнадеждената от предстоящата среща с папата възрастна жена.", "date": "2019.05.05", "title": "Франциск помаха от папамобила, хиляди го посрещнаха за неделната меса"}
{"url": "http://www.cross.bg/godini-putyvali-putya-1603489.html", "text": "/КРОСС/ Още една жена е починала след тежката катастрофа на пътя Пловдив - Асеновград, при която се сблъскаха челно лек автомобил и джип и загинаха двама, съобщиха от МВР.По-рано стана ясно, че двете жертви на фаталния инцидент са жена на 43 и мъж на 67 години, които са пътували в леката кола.В болница са откарани шофьорът на колата, на 43 години, и две жени, пътували с него, на 64 години. Една от тях по-късно е издъхнала в болницата.Джипът пък е бил управляван от 70-годишен мъж.Взета му е кръвна проба за употреба на алкохол и наркотични вещества. По случая е образувано досъдебно производство за разследване на причините, довели до инцидента.Движението по пътя след приключване на огледа е било възстановено.", "date": "2019.05.05", "title": "Трета жертва на тежката катастрофа край Асеновград  "}
{"url": "http://www.cross.bg/semkata-osobeno-namalyava-1603486.html", "text": "/КРОСС/ През последните години авокадото се наложи като предпочитана храна за повечето хора. Освен че е много вкусно, то е и изключително полезно, особено за хората, които се опитват да се хранят здравословно.Има два начина да приготвите гореща напитка от този плод -като сварите семката или листата. помага за храносмилането, лекува стомашните болки и намалява възпалението. Той е силен антиоксидант, който заздравява имунната система и балансира холестерола в организма.успокоява главоболието и улеснява насищането на мозъка с кислород. Освен това намалява стреса и има успокояващ ефект. В комбинация с мед помага за храносмилането. Рецептите не са особено трудоемки и са достъпни за всяко домакинство. ", "date": "2019.05.05", "title": "Домашен чай от авокадо"}
{"url": "http://www.cross.bg/medii-trump-sotzialnite-1603488.html", "text": "/КРОСС/ Президентът на САЩ Доналд Тръмп разкритикува компаниите - собственици на социални медии, след като фейсбук забрани редица екстремистки личности, и предупреди, че \"следи и наблюдава внимателно\", предаде Асошиейтед прес.Тръмп публикува неколкократно възраженията си през последните два дни и заяви, че ще \"следи цензурирането на американските граждани в социалните медии\".По-рано Тръмп е заявявал, че компаниите, които стоят зад социалните медии, проявяват неприязън към хора с консервативни възгледи, което компаниите отричат.Реакцията на президента Тръмп беше предшествана от забраната, наложена от фейсбук на някои екстремистки фигури като Луис Фарахан и Алекс Джоунс, тъй като нарушават забраната срещу \"опасни лица\".Фейсбук отстрани също крайно десни фигури като Пол Нелън, Майло Янопулос, Пол Уотсън и Лора Лумър, заедно със сайта на Джоунс \"Инфоуорс\", където често са публикувани теории на конспирацията. Последната забрана обхваща текстове във фейсбук и инстаграм и се простира и върху страници на почитатели и други свързани акаунти.В туитър Тръмп изброи редица хора, които според него са несправедливо третирани от социалните медии и изтъкна, че \"за консерваторите нещата в социалните медии стават все по-зле\". Според президента социалните медии и медиите на фалшивите новини заедно с партньора си - Демократическата партия, нямат представа какви проблеми си създават.", "date": "2019.05.05", "title": "Тръмп нападна социалните медии"}
{"url": "http://www.cross.bg/predstaviteli-papa-frantzisk-1603480.html", "text": "/КРОСС/ Председателят на Народното събрание Цвета Караянчева и народни представители присъстваха на церемонията по официалното посрещане на папа Франциск и на срещата на Негово светейшество с представители на държавните институции, гражданското общество и дипломатическия корпус. По-късно председателят на Народното събрание и народни представители присъстваха на неделната молитва \"Царица небесна\", която Светият отец произнесе на площад \"Свети Александър Невски\". Те ще бъдат и на Светата литургия, която папа Франциск ще отслужи, на площад \"Княз Александър Първи\" от 16.45 часа. Негово светейшество папа Франциск пристигна на апостолическо пътуване в България, което ще продължи до 7 май 2019 г., с папска свита, съставена от 35 души – най-висши представители на Светия престол. Сред тях са държавният секретар на Светия престол – кардинал Пиетро Паролин, както и кардиналите Леонардо Сандри и Курт Кох. ", "date": "2019.05.05", "title": "Цвета Караянчева и народни представители присъстваха на молитвата \"Царица небесна\""}
{"url": "http://www.cross.bg/vreme-meropriyatiyata-nyama-1603482.html", "text": "/КРОСС/ Задържаха 58-годишен мъж със забранени предмети по време на мероприятията с папа Франциск в София, съобщиха от МВР. Нарушителят бил забелязан от служители на реда по един от централните булеварди и е отведен в столично районно управление.По информация на вътрешното министерство към 14.00 часа няма други допуснати нарушения на обществения ред по време на масовите мероприятия във връзка с посещението на папата в София. Предвидените събития от посещението продължават по програма. Призивът към гражданите, които искат да присъстват на публичните прояви, е да се отправят местата, на които те ще се състоят колкото се може по-рано.Контролните пунктове имат готовност за проверки 3 часа по-рано от планираното начало на проявите. Изискванията са да не се носят обемисти багажи, което би отнело повече време при осъществяването на проверките. Няма да се допускат хора в явно нетрезво състояние и такива носещи огнестрелно и хладно оръжие.За времето на провеждането на мероприятията няма да се допуска използването на дронове, за да не се застрашава живота и здравето на присъстващите.", "date": "2019.05.05", "title": "Задържаха мъж със забранени предмети по време на мероприятията с папа Франциск"}
{"url": "http://www.cross.bg/frantzisk-gospod-sinod-1603483.html", "text": "/КРОСС/ В Синодалната палата се състоя среща между Негово светейшество Българския патриарх Неофит и Светия синод на БПЦ-БП с папа Франциск, който е на посещение у нас. Заедно с него на срещата присъстваха кардинали и епископи от Ватикана, придружаващи го във визитата му, съобщиха от Българската патриаршия.\"От името на Светия синод на Българската православна църква - Българска патриаршияприветстваме Вас и Вашите спътници с \"Добре дошли\". Добре дошли в земите, носителки на наследството на Светите равноапостолни Кирил и Методий, на Свети княз Борис-Михаил Покръстител, на Свети Климент Охридски и на много други Божии светци и угодници, благодарение на чието просветителско дело през девети и десети век християнството се разпространи в Европа и отвъд нейните предели\", е казал в обръщението си към папа Франциск патриарх Неофит.Той е изтъкнал още, че \"глава и кормчия на кораба на Едната, Света, Вселенска и Апостолска църква е сам Господ Иисус Христос и в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души. Стараем се да опазваме Църквата, която е \"без петно, или порок, или нещо подобно\" (Еф. 5:27) и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения\". Папа Франциск е споделил в обръщението си: \"В радостта на възкръсналия Господ отправям към Вас пасхалния поздрав в тази неделя, която в Християнския изток е наричана \"Томина неделя\". Съзерцаваме апостола, който слага ръка в ребрата на Господ и след като е докоснал раните Му, изповядва: \"Господ мой и Бог мой!\" (Йоан. 20:28). Раните, които в хода на историята се отвориха сред нас, християните, са болезнени разкъсвания, нанесени на Тялото Христово, което е Църквата. И днес докосваме с ръка техните последствия. Но може би, ако сложим заедно ръка в тези рани и изповядаме, че Иисус възкръсна, и Го обявим за наш Господ и наш Бог, ако, признавайки нашите несъвършенства, се потопим в Неговите рани от любов, можем да намерим отново радостта от прошката и да предвкусим деня, в който с Божията помощ ще можем да отслужваме на един и същ олтар пасхалната тайна\".Папа Франциск е благодарил за оказания му прием и е уверил, че ще носи в сърцето си спомена за тази братска среща с патриарх Неофит и Светия синод. В срещата са участвали Плевенският митрополит Игнатий, Ловчанският митрополит Гавриил, Пловдивският митрополит Николай, Западно- и Средноевропейският митрополит Антоний, Варненският и Великопреславски митрополит Йоан, Неврокопският митрополит Серафим, Русенският митрополит Наум, Старозагорският митрополит Киприан, Врачанскиятмитрополит Григорий, и Мелнишкият епископ Герасим - главен секретар на Светия синод.", "date": "2019.05.05", "title": "Патриарх Неофит и Светият синод се срещнаха с папа Франциск"}
{"url": "http://www.cross.bg/zlateva-evropeiiskite-denitza-1603481.html", "text": "/КРОСС/ „Основният въпрос, който повдигат гражданите по време на срещите, е кога най-накрая ще има наказани за корупцията – и с европейските, и с националните средства. Има огромен гняв и недоволство сред хората. Борбата с корупцията трябва да бъде национален приоритет“, това заяви кандидатът за евродепутат на „БСП за България“ Деница Златева в Бургас. Днес тя откри предизборния информационен офис на левицата в морския град.Деница Златева коментира последните скандали с еврофондовете. Тя посочи, че първо трябва да има много стриктно прилагане на европейските регламенти за използване на европейските средства, много ясни критерии, на които трябва да отговарят проектите.„Не на последно място - много е важно контролните органи да си влязат във функциите, защото в момента искат да обвържат фондовете с върховенството на закона в страните членки на ЕС и ако ние продължаваме да сме пример за корупционни практики по използването на европейските средства, да не се окаже, че един ден ЕК ще реши, за определен период от време, да спре европейското финансиране“, каза Златева.По нейните думи, най-важното е да променим възприятието и приемането на тези европейски средства като извор на корупция, защото има много добри примери за използване и за реализиране на европейски проекти, но има и такива, където ясно си личи, че просто сме инвестирали едни 5 млн. за някаква спортна сграда, а болниците също имат нужда от ремонт. Много важно, според нея, е държавните институции и контролните органи да си свършат работата и най-накрая да има наказани.„Надявам се, че и разследващите органи са узрели, че трябва да има конкретни резултати, а не само да си разменяме кореспонденция с тях. От много години се говори за корупция на всички нива. Знаете, че ние имахме различно виждане за ролята и мястото на КПКОНПИ в целия този процес, искахме по друг начин да бъде структурирана Комисията. Надявам се, че и там ще проверят всички сигнали по отношение на ръководството на този орган и ако е необходимо, да се предприемат кадрови мерки, но не само, за да уредим следващия на тази позиция, а да имаме ефективна Комисия, независимо кой я управлява“, заяви кандидатът за евродепутат.Деница Златева подчерта, че е изключително важно да има съгласие и сътрудничество по чувствителните теми, важни за българина.По думите й, трябва да имаме много силна обществена дискусия, не да се крием зад позиции на правителството, които никой не знае какви са, да активираме целия бранш, който може да бъде засегнат от едно решение, да имаме сътрудничество с европейските депутати, както и да имаме тясно сътрудничество и с българския парламент, защото той също има своята роля. „Имаме подготвена силна листа и смятам, че когато си част от една силна политическа група, като Партията на европейските социалисти в Европейския парламент, гласът на българските евродепутати ще се чува и ще отстояваме интересите си“, заключи Златева.След откриването на информационния офис, кандидатът за евродепутат положи цветя на паметника на Ана Маймункова- видна активистка на жените-социалистки. Деница Златева разговаря и с хората в Морската градина на Бургас. Тя посети също така и пролетното изложение в Експозиционен център „Флора“. Златева бе придружавана от народните представители Петър Кънев и Николай Тишев, общинския председател на БСП - Бургас Живко Господинов, областния лидер Стойко Танков и председателя на МО в БСП - Бургас Васил Иванов.", "date": "2019.05.05", "title": "Деница Златева: Борбата с корупцията трябва да бъде национален приоритет"}
{"url": "http://www.cross.bg/gaza-ivitzata-izrael-1603472.html", "text": "/КРОСС/ Израелска авиация е нанесла удари по сградата на „Анадолската агенция“ в Ивицата Газа в събота вечерта. Кореспондент на медията съобщава, че самолетите от ВВС на Израел са ударили зданието с 5 ракети, след като преди това са направили предупредителни изстрели. Не се съобщава за загинали. „Нападението над офиса на „Анадолската агенция“ в Газа е непредизвикана агресия на Израел“, заяви турският външен министър Мевлют Чавушоглу в „Туитър“ и добави: „Безразборното насилие на Израел над невинни хора е престъпление срещу човечеството. Тези, които насърчават Израел, също са виновни. Ще продължим да защитаваме палестинската кауза, дори и сами“. „Осъждаме категорично нападението на Израел срещу офиса на „Анадолската агенция“ в Газа, което цели да прикрие новите му престъпления“, написа помощникът на турския президент Ибрахим Калън също в „Туитър“. Израел е изпратил танкова бригада на границата с Ивицата Газа, съобщи пред журналистите един от ръководителите на армейската пресслужба Йонатан Конрикус, предава РИА Новости. „Ние сме в процес на разполагане на 7-а бронетанкова бригада, която при необходимост ще бъде задействана в настъпателни действия. Прехвърлянето се прави не за укрепване на отбраната, а за да има там достатъчно сили“, уточни той. Руската агенция припомня, че на границите на Ивицата Газа, където има около 40 хиляди бойци с десетки хиляди ракети, израелските военни обикновено държат две бригади с по две хиляди души във всяка. По думите на Конрикус, армията е призовала резервистите в частите на противовъздушната отбрана (ПВО) и разузнаването, но засега не се планира мащабна мобилизация. В същото време той коментира възможни преговори за мир. „Те може да се проведат, или да не се проведат, но ние не знаем нищо за тях, това не е наш прерогатив. Нашата задача е да защитаваме гражданското население на Израел и да караме ХАМАС и „Ислямски джихад“ да плащат цена за тяхната агресия“, подчерта офицерът. Израелският премиер Бенямин Нетаняху съобщи, че е дал заповед на армията да продължи „масираните атаки“ срещу палестинските терористи. През последните дни израелските военни са засекли изстрелването на около 430 реактивни снаряда и са атакували около 220 цели в Ивицата Газа в отговор на ракетния обстрел от страна на палестинските бойци. Бомбардировката е срещу обекти на двете основни групировки в анклава – движението ХАМАС и съюзниците му от „Ислямски джихад“. В петък палестински снайпер рани двама войници, като в отговор израелската авиация атакува позиции на терористите в Ивицата Газа. При това загинаха трима палестинци, а още 50 пострадаха при сблъсъци с военните на границата. Обменът на удари прекъсна затишието, което се бе установило от март, когато с посредничеството на Египет управляващото в Ивицата Газа правителство ХАМАС обяви взаимно прекратяване на огъня с Израел. Сред загиналите са един израелтянин и шестима палестинци. Ескалацията на конфликта може да постави под въпрос сигурността на провеждането на музикалния конкурс Евровизия, който се открива в средата на май в Тел Авив.", "date": "2019.05.05", "title": "Израел удари офиса на „Анадолската агенция“ в Ивицата Газа"}
{"url": "http://www.cross.bg/vurnem-zayavi-zashtoto-1603498.html", "text": "/КРОСС/ \"Господ знае колко силно за нас е изкушението да се върнем назад. Искаме да си върнем нещо от онова, което сме оставили. Пред опита на провала, болката, дори на това, че нещата не са такива, каквито сме се надявали, се появява фино изкушение, което ни кара да се обезкуражим. Да се привържем към сладникавата тъга, която разяжда всяка надежда като молец...Братя, Господ не се уморява да призовава...Призовава ни да го търсим. Когато го приемаме, се издигаме по-високо. Приемаме най-красивото си бъдеще не като възможност, а като реалност\", заяви папа Франциск.\"Бог изненадва, защото той обича. Любовта е неговият език...Господ ни обича...Днес ние сме призвани да погледнем и открием това, което Господ е направил в миналото, за да се хвърлим с него в бъдещето\", заяви главата на римокатолическата църква в литургията си.След края на словото му, събралите се запазиха тишина, за да помислят над думите на папата.", "date": "2019.05.05", "title": "Папа Франциск: Бог изненадва, защото той обича. Любовта е неговият език"}
{"url": "http://www.cross.bg/frantzisk-papa-palata-1603471.html", "text": "/КРОСС/ Негово светейшество папа Франциск се срещна в Синодалната палата с българския патриарх Неофит и със Светия синод на Българската православна църква. На входа на Синодалната палата папа Франциск беше посрещнат от Западно и Средноевропейския митрополит Антоний.След срещата си с патриарх Неофит и със Светия синод на Българската православна църква в Синодалната палата, папа Франциск посети патриаршеската катедрала \"Св. Александър Невски\", където отправи т.нар. мълчалива молитва пред иконостаса на Светите братя Кирил и Методий.По пътя от Синодалната палата до патриаршеската катедрала \"Св. Александър Невски\", а и в самия храм, Светият отец беше придружаван от Западно- и Средноевропейския митрополит Антоний. Заедно с него беше и директорът на Дирекцията по вероизповеданията при Министерския съвет.Папа Франциск написа и свое пожелание в книгата на патриаршеската катедрала \"Св. Александър Невски\".Часове преди неделната молитва \"Царице небесна\" на площад \"Св. Александър Невски\" са се събрали множество хора, голяма част от тях с малки знаменца - с българския трибагреник, знамето на Ватикана, с логото на апостолическото пътуване на Светия отец, съдържащо мотото \"Мир на Земята\". Издигнати са транспаранти, приветстващи папа Франциск, пеят се и религиозни песни. Сред събиращите се на площада са духовници от различни изповедания, католически монаси и монахини. Организацията преминава при строги мерки за сигурност.На излизане от храма, на площада пред него, папа Франциск разговаря с вярващи, дошли да го видят, а някои от тях си направиха и снимка със Светия отец.", "date": "2019.05.05", "title": "Папа Франциск се срещна с патриарх Неофит "}
{"url": "http://www.cross.bg/flamingo-perata-tehniyat-1603473.html", "text": "/КРОСС/ За последните три седмици във виенския зоопарк \"Шонбрун\" са се излюпили 12 пиленца фламинго. Вероятно до края на месеца техният брой ще се увеличи, защото женските все още мътят. И двамата родители се грижат за новоизлюпените бебета, топлят ги с телата си и ги хранят с богата на протеини течност, която изливат в човките на малките.Само няколко дни след като се появят, бебетата фламинго напускат гнездото и тръгват да опознават света наоколо.На пръв поглед те изобщо не изглеждат като розово фламинго, приличат на грозното патенце от приказката на Андерсен - сивички и пухкави. Едва след около три години перата им добиват блестящия прекрасен розов цвят на възрастните птици. На свобода те си набавят естественото багрило от рачетата, с които се хранят в природата. В зоопарка към храната им се прибавя специален оцветител, които обагря перата им в познатия розов цвят. Розовото фламинго е най-големият вид фламинго. Достига на височина 120 до 140 сантиметра. Птиците са широкоразпространени в Африка, Азия и Европа. Специалистите допускат, че техният брой възлиза на около 600 000.", "date": "2019.05.05", "title": "Във виенския зоопарк „Шонбрун“ се излюпиха розови фламинго "}
{"url": "http://www.cross.bg/poslanieto-hristos-bulgarski-1603469.html", "text": "/КРОСС/ Радвам се, че се намирам в България - място за срещи на множество култури и цивилизации, мост между Източна и Южна Европа, отворена врата към Близкия Изток. Това е земя с древни християнски корени, които подхранват призванието, благоприятстващо срещата, както в региона, така и в международната общност, каза папа Франциск в посланието си, произнесено заедно с посланието на президента Румен Радев на площад \"Атанас Буров\" пред представителите на българските власти, гражданското общество и дипломатическия корпус у нас.Папата поздрави с \"Христос възкресе\" на български. \"Тук на многообразието, уважавайки специфичните особености, се гледа като на възможност и богатство, а не като причина за конфликт\", заяви Светият отец.", "date": "2019.05.05", "title": "Папата поздрави с „Христос възкресе“ на български"}
{"url": "http://www.cross.bg/papa-iioan-pavel-dvete-1603474.html", "text": "/КРОСС/ „Посещението на папа Франциск е продължение на мисията на папа Йоан-Павел II – да могат двете християнски църкви да се сближат и да се прекъсне тази студена война, която съществува“. Това коментира за БНР журналистът Иван Гарелов.„Ако посещението на папа Йоан-Павел II събори последната „желязна завеса“, която съществуваше, днес можем ли да кажем, че 10-вековната студена война между католическата и православната църква е завършила? За съжаление, не можем и то го виждаме тук на наша земя“, заяви Гарелов в интервю за предаването „Неделя 150“ на програма „Хоризонт“. Той припомни, че папа Йоан-Павел II е знаел, че за да постигне сближаване на двете религии, трябва да отиде в Москва. „Именно там, а не в Цариград е главната пречка за сближението на двете църкви“, добави журналистът. „Нищо лошо няма в това министър-председателят да посрещне папата на летището, но да се подчертава, че той е първият… това са дребни хитринки, които показват опита да се прави някаква дребна политика. Имаме и избори, всичко се експлоатира. Вече не знам кое от това, което се случва около нас, не е подчинено на изборите“, изказа мнение още Иван Гарелов.", "date": "2019.05.05", "title": " \"Студената война\" между католическата и православната църква не е завършила"}
{"url": "http://www.cross.bg/zapryanov-dogovor-stremim-1603475.html", "text": "/КРОСС/ „Съвпадането на посещението на папа Франциск с Гергьовденския парад е един добър знак за това, че България стои стабилно на картата на света, излъчва сигурност и мир“, това заяви пред БНР зам.-министърът на отбраната Атанас Запрянов.Веднага след Гергьовден делегация, водена от Запрянов, заминава за САЩ за преговори за придобиването на нов многоцелеви изтребител за бойната авиация Ф-16.„Намираме се по средата на подготовката на договора. Американската страна работи много активно по своето предложение и неговата ценова оценка. Двете страни ще имат възможност да разгледат всяко едно предложение от бъдещия договор, неговата стойност, да дискутираме пакета, който ще получим. Намираме се в един много интензивен и важен етап. Екипът, който заминава, има ясен мандат. Той е разписан и утвърден от министъра на отбраната, съгласуван е с другите министерства. Онези основни параметри, към които ние ще се стремим да получим като проект на договор и пакет, за нас е ясен. Въпросът е доколко двете страни ще можем в рамките на това наше искане да удовлетворим и ценовата оферта, която ние смятаме, че би следвало да бъде понижена“, обясни Атанас Запрянов в интервю за предаването „Неделя 150“.По думите му мандатът от българския парламент е с рамка от 1,5-1,8 млрд. лв. с ДДС. Имаме разрешение да се отклоним от този параметър, но това не може да е безгранично, подчерта зам.-министърът и добави:„Цената на този проект, начинът на нейното заплащане може да повлияе на другите два проекта. Ние затова се стремим към решение, което да не окаже негативно влияние върху проекта за корабите и проекта за военната машина“.Запрянов заяви, че има сериозна декларация от американска страна за преглед на пакета и цената. Надявам се да се договорим, каза той и добави:\"Тази инвестиция ще ни помогне да започнем създаването, не възстановяването, на едно много по-модерно военновъздушно училище от това, което беше закритото през 2003 г. Това е един шанс - чрез инвестиции от фирмата-изпълнител на основната част на проекта за самолета да създадем такива модерни способности във военновъздушното училище\".По думите на заместник военния министър има червени линии, които няма да бъдат прекрачени: \"Първо по отношение на срока за доставка - не може да бъде удължаван. Второ - пакетът не бива да бъде орязван, за да постигнем понижение на цената, че да загубим способности. Ще се стремим към разумен пакет на Ф-16. Има други направления, в които ще търсим съгласие на американската страна за намаляване на разходите\".\"Ние се стремим не да постигнем договор за Ф-16 на всяка цена и на каквато и да е цена, а договор, който да бъде взаимно приемлив и да създава реални способности\", категоричен бе Атанас Запрянов и посочи очакванията си:\"В средата на юни трябва да имаме представен от американската страна проект на договор\".", "date": "2019.05.05", "title": "Атанас Запрянов: Не се стремим да постигнем договор за Ф-16 на всяка цена"}
{"url": "http://www.cross.bg/bulgariya-tazi-papa-1603476.html", "text": "/КРОСС/ По обед започна неделната молитва на папа Франциск \"Царице небесна\" на площад \"Св. Александър Невски\" в София.Хиляди вярващи, не само католици, но и православни християни, се събраха за неделната папска молитва. Още два часа преди молитвата на площад \"Св. Александър Невски\" се бяха събрали множество хора. Някои от тях носят знаменца с българския трибагреник, знамето на Ватикана, с логото на апостолическото пътуване на Светия отец, съдържащо мотото \"Мир на Земята\".Издигнати са транспаранти, приветстващи папа Франциск, пеят се и религиозни песни. Сред събиращите се на площада са духовници от различни изповедания, католически монаси и монахини. Организацията преминава при строги мерки за сигурност.Това е първото основно събитие със Светия отец, на което могат да присъстват граждани и гости на столицата. „Царице небесна“ всяка седмица се проследява в ефир от над 100 милиона вярващи от цял свят. Този път тя бе от столицата на България.Молитвата към Света Богородица носи името „Царице небесна“ в периода след Великден, докато в останалото време се нарича „Ангел Господен“. Докато папа Франциск я произнасяше, на сцената на пл. „Св. Александър Невски“ бе изложена икона на Месемврийската Богородица, любима на папа Йоан XXIII или т. нар. Български папа – Анджело Ронкали. Почти 10 години - от 1924 до 1935 г. той е бил в България като апостолически легат. През дните на посещението на папата у нас България е в центъра на вниманието на медиите от цял свят.Пълният текст на молитвата: Скъпи братя и сестри, Христос воскресе! – Воистина воскресе! С тези думи от древни времена по тези български земи християните – православни и католици – си разменят пожелания в пасхално време. Те изразяват голямата радост от победата на Исус Христос над злото и над смъртта. Те са твърдение и свидетелство на сърцето на нашата вяра: Христос живее. Той е нашата надежда и най-прекрасната жизненост на този свят. Всичко, което Той докосва, става ново, изпълва се с живот. Затова първите думи, които искам да отправя към всеки от вас, са: Той живее и те иска жив! Той е в теб, Той е с теб и не те изоставя никога. Колкото и да се отдалечиш, до теб е Възкръсналият, Който те зове и те очаква, за да започнеш отначало. Когато се чувстваш преуморен от тъга, кавги, страхове, съмнения и провали, Той ще бъде там, за да ти даде отново сила и надежда (срв. Постсинодално апостолическо насърчение Christus vivit, 1-2). Тази вяра във възкръсналия Христос бива известявана от две хиляди години във всяка част на Земята чрез щедрата мисия на мнозина вярващи, които са призвани да дадат всичко за известяването на Евангелието, без да задържат нищо за себе си. В историята на Църквата, също тук, в България, е имало пастири, които са се отличили чрез святост на живота. Сред тях би искал да спомена моя предшественик, когото вие наричате Българския светец – свети Йоан XXIII, свят пастир, чиято памет е особено жива на тази земя, където той живя от 1925 г. до 1934 г. Тук той се научи да цени традицията на Източната църква, установявайки отношения на приятелство с другите вероизповедания. Неговият дипломатически и пастирски опит в България остави толкова силна следа в сърцето му на пастир, че го отведе дотам да насърчи в Църквата перспективата на икуменичния диалог, който получи забележителен импулс във Втория ватикански събор, пожелан именно от Папа Ронкали. В известен смисъл трябва да благодарим на тази земя за мъдрата и вдъхновяваща интуиция на Добрия папа. По следите на този икуменичен път, след малко ще имам радостта да поздравя представителите на различните вероизповедания в България, която, въпреки че е православна страна, е кръстопът, на който се срещат и водят диалог различни вероизповедания. Желаното присъствие на тази среща на представителите на тези различни общности показва желанието на всички да изминат пътя, с всеки изминал ден все по-необходим, „да възприемат културата на диалога като път, общото сътрудничество като поведение, взаимното познаване като метод и критерий“ (Документ за човешкото братство, Абу Даби, 4 февруари 2019 г.). Намираме се близо до раннохристиянската църква „Света София“ и до Патриаршеския храм „Свети Александър Невски“, където преди това се молих в спомена на свети свети Кирил и Методий, евангелизатори на славянските народи. В желанието да демонстрирам уважение и обич към тази почитаема Българска православна църква, имах радостта да поздравя и прегърна преди малко моя брат Негово Светейшество Неофит, Патриарх, както и Митрополитите от Светия Синод. Сега се обръщаме към Блажената Дева Мария, Царица на Небето и Земята, да се застъпва пред възкръсналия Господ, за да дари на тази обична земя винаги необходимия импулс да бъде земя на срещи, в която, отвъд културните, религиозни или етнически различия, да продължите да се признавате и уважавате взаимно като деца на един и същ Баща. Нашият призив се изразява с раннохристиянската молитва Царице Небесна. Ще го направим тук, в София, пред иконата на Богородица от Несебър-Врата небесна, толкова скъпа на моя предшественик свети Йоан XXIII, който започнал да я почита тук, в България, и я е носил със себе си до смъртта си. ", "date": "2019.05.05", "title": "Папата произнесе неделната молитва „Царице небесна“ в София "}
{"url": "http://www.cross.bg/chasa-andreii-subitieto-1603477.html", "text": "/КРОСС/ Кандидатът за евродепутат Андрей Ковачев ще присъства на откриване на ремонтирания паметник на загиналите в Първата световна война в сeло Волуяк.Събитието ще се проведе на 6 май 2019 г. от 11.00 часа.В 17.00 часа кандидатите за евродепутати Андрей Ковачев, Мария Габриел и Лиляна Павлова ще се срещнат с жители на Банкя. Събитието е от 17.00 часа в парк „Ротонда“ в града.", "date": "2019.05.05", "title": "Кандидати за евродепутати ще се срещнат с граждани във Волуяк и Банкя"}
{"url": "http://www.cross.bg/iioncheva-mediite-horata-1603479.html", "text": "/КРОСС/ „Ние не мълчим и ГЕРБ вече си отиват. Управляващите владеят медиите и това се вижда в Европейския съюз. Само преди 10 години бяхме на едно място с Франция по свобода на медиите\", това заяви водачът на листата на \"БСП за България\" за евроизборите Елена Йончева по време на среща с обществеността в Кресна.„Ако истината се изрича достатъчно силно, тя има сила. Дори партньорите на ГЕРБ в Европа не могат да не вземат отношение по огромната корупция в България”, заяви още тя. Йончева изрази мнение, че ГЕРБ разчитат на манипулации чрез медиите и че страхът на хората идва от това, че срещу тях се вадят бухалки.По думите ѝ незащитеният човек не знае дали няма да остане без работа, ако надигне гласа си срещу несправедливостта.„Опитваме се да даваме гласност на нередностите у нас. България е болна, но не безнадеждно и има алтернатива. Левицата ще бъде силна в Европейския парламент”, категорична бе тя.Йончева каза, че с колегите ѝ е ще реализират социалната програма за минимална европейска пенсия и минимална европейска заплата.„Има програми - младежка, детска гаранция, образователна програма, които ще дадат на младите хора възможост да се реализират и ние ще ги реализираме”, каза тя. „Когато имаш човек, който 10 години управлява и не го е грижа за хората, на първо място, важността на тези избори е за България”. Йончева изтъкна, че БСП ще разчита на европейската прокуратура.„След тези изборите ще има предсрочни парламентарни избори, след които бандата на Борисов ще се разпадне. Тя вече започна да се разпада, защото хората видяха, че това е машина за грабеж”, добави тя. Йончева каза със съжаление, че младите хора напускат България, всеки втори българин е на границата на бедността, а икономическият ни растеж е растеж на развиващите се страни, който гарантира бедността и на следващите поколения. ", "date": "2019.05.05", "title": "Елена Йончева:  Управляващите владеят медиите и това се вижда в Европейския съюз"}
{"url": "http://www.cross.bg/stoichkov-kamata-vsichki-1603478.html", "text": "/КРОСС/ Легендарният български футболист Христо Стоичков представи официалната си биография „Христо Стоичков. Историята\", написана в съавторство с Владимир Памуков, пред стотици представители на българската общност в Чикаго. Срещите бяха много специални за Камата, защото в американския град преди 25 години България отбеляза първата си победа на световни първенства.Програмата на Стоичков започна още от сутринта на 4 май, когато футболистът изнесе специална лекция на децата от „Малко българско училище\". Звездата говори пред учениците за усилията и работата, които стоят зад успеха му. Разказа за футболните си години и за сегашното си амплоа на журналист в телевизионния гигант „Унивижън\".До Стоичков на сцената застана Шефкет Чападжиев, един от най-уважаваните българи в САЩ. Именно той имаше привилегията за първа лична снимка с Камата и Златната топка.В ранния следобед Христо Стоичков разписваше автографи в шоурума на компанията за европейски стъклопакети Valda USA, която щедро предостави офиса си, за да имат възможност всички почитатели на Модерния ляв да се видят с него и да получат автограф и снимка.Вратите на Hanging Gardens бяха отворени час по-рано от предвиденото, за да посрещнат всички желаещи. Официалното представяне на книгата започна в 20:00 часа и за първи път бе във формат галавечеря с богата шоупрограма, с участието на Jersey Girls, фолклорния ансамбъл „Хоро\" и детската школа към център „Магура\" и DJ Matty. Сред официалните гости бяха видни спортни звезди като футболните национали от миналото Божидар Искренов и Цветан Йончев, ММА боецът Благой Иванов-Багата, бизнесменът Шефкет Чападжиев, както и семейството на Стоичков.Легендарната осмица влезе в залата под звуците на \"We Are The Champions\" на Queen и бе посрещнат от деца, облечени в различни футболни екипи - на всички отбори, от които Камата е бил част през дългата си кариера. Една от големите изненади на вечерта беше посещението на съотборниците на Камата от американския отбор Chicago Fire.Срещата продължи до ранни зори на следващия ден, но Стоичков отново удържа на думата си - всички гости получиха възможност да се снимат с него и Златната топка и да получат автограф.Биографията на Камата „Христо Стоичков. Историята\" достигна рекордния 50 000 тираж, а запитванията за срещи и представяния от цял свят продължават. През 2019 г. издателство „Софтпрес\" отбелязва 25 години от основаването си и събитията с участието на Христо Стоичков ще бъдат основен акцент в отбелязването на юбилея.„Христо Стоичков. Историята\" се превърна в най-продаваната биография в България през 2018 г., а очакванията на издателството са тя да е сред най-успешните книги и през тази година. „Софтпрес\" е сред най-големите издателства в България, а портфолиото му включва над 1500 заглавия, подбрани така, че да отговарят на мотото „Книги за цялото семейство\". ", "date": "2019.05.05", "title": "Стоичков представи биографията си пред над 2000 българи в Чикаго"}
{"url": "http://www.cross.bg/faradzh-naiidzhul-izbori-1603502.html", "text": "/КРОСС/ Лидерът на Партия Брекзит Найджъл Фарадж предложи на лидера на опозиционната Лейбъристка партия да проведат дебат преди предстоящите през май избори за Европейски парламент, предава ТАСС. „Парламентарната фракция на лейбъристите решително подкрепя идеята за запазване на членството в ЕС и много нейни представители се стремят към провеждането на втори референдум (за Брекзит), за да останат (в ЕС). Но има още 5 милиона лейбъристки избиратели, които гласуваха за излизане от Съюза, особено в централната и северната части на Англия, както и в Южен Уелс. Иска ми се, в периода, който остава до гласуването, да проведа дебати с Джереми Корбин по тази тема, защото хората са объркани за това, към каква позиция се придържа Лейбъристката партия“ заяви Фарадж в неделя по телевизионния канал Sky News. „Партия Брекзит“ продължава да води в последното изследване на общественото мнение на You Gov/Times за предстоящите избори за Европейския парламент, като за партията на Найджъл Фарадж възнамеряват да гласуват 30% от избирателите, от 28% в анкетата през миналата седмица. Лейбъристите са на второ място с 21% от гласовете (от 22%), докато Консервативната партия е на път да претърпи съкрушително поражение, като остава със само 13%. „Зелените“ и „Промени Обединеното кралство“ отстъпват с по един пункт на 9%. Либералните демократи биха получили 10% от гласовете на избирателите (от 7% миналата седмица). ЮКИП също отстъпва с 1% до 4%.", "date": "2019.05.05", "title": "Найджъл Фарадж призова Джереми Корбин на дебат преди европейските избори"}
{"url": "http://www.cross.bg/oriz-predpazva-sudurzha-1603467.html", "text": "/КРОСС/ Тичате ли постоянно до аптеката за лекарства? Може би ще е по-добре да надникнете в кухнята или в най-близкия магазин. Ето няколко предложения за любими храни, които, оказва се, имат и способността да лекуват, които препоръчват от Elle.Спомага за храносмилането и лекува запек. Освен това съдържа противовъзпалителния ензим бромелин, който намалява отоците и възпаленията при бронхит, кашлица, артроза и разширени вени. Според някои изследвания помага и срещу появата на тромби и по този начин намалява риска от инсулт и инфаркт. Съдържа и голямо количество разтворими влакна, подпомагащи правилното функциониране на червата.Как да се консумира? Най-добър е суров, добре узрял и без да се смесва с друга храна. Може да се нареже на дребно, да се смеси с нарязани чушки и червен лук, да се разбърка с джинджифил, мед и лимонов сок. Ще се получи невероятен тропически сос за риба или пиле. Препоръчваме ви и приятна ананасова напитка - разбийте ананаса с кисело мляко и добавете мед.Помага за предотвратяването на акне, сърдечни болести и при затлъстяване. Съдържа голямо количество бета-каротен, който помага срещу очни болести, и калий, който понижава кръвното налягане и се бори с бъбречните камъни. Една купичка варена тиква ви осигурява четвърт от дневното количество калий. Съдържа и голямо количество магнезий, който играе важна роля в борбата с алергиите, астмата, бъбречните камъни и предменструалния синдром. Веществото лутеин предпазва от катаракта и рак на дебелото черво. Тиаминът е много важен за правилното функциониране на мозъка и подобрява паметта и настроението, а витамин В6 се бори срещу депресията.Как да се консумира? Можем да я сварим, както и да я добавим нарязана на парченца в супа и задушени ястия. Обелената и настъргана тиква се добавя към сместа за омлет или се вари на супа. Пробвайте да смесите пасирана варена тиква с настърган пармезан и подправки и я използвайте като сос за спагети. Тиквата може да се добави и към ястия с ориз, както сладки, така и пикантни.Съдържа магнезий, който понижава кръвното налягане, облекчава предменструалното напрежение и предпазва от образуване на камъни в бъбреците. Купичка неолющен ориз съдържа една пета от необходимата дневна доза магнезий. Той подобрява състоянието при менопауза, понижава нивото на лошия холестерол, доставя допълнителна енергия и спира киселините и диарията. Съдържа и селен, който предпазва от алергии, астма, катаракта, безплодие и проблеми с простатата. Кафявият ориз е по-полезен от обработения бял, който е изцяло олющен.Как да се консумира? За закуска - залейте го с пилешки бульон и го варете, докато стане на каша. Добавете варен ориз в сместа за омлет заедно с подправките. Пригответе пикантен оризов омлет, който можете да поднесете заедно с основното ястие. Хрупкав солен кейк с ориз - смесете варен ориз, белтък и малко настърган кашкавал и запечете като пикантен кейк.Тя е вкусна, но и много калорична. Помага срещу рак, като спира деленето на болните клетки. Фолиевата киселина понижава риска от сърдечни заболявания, а лутеинът предпазва очите. Разтворимите влакна понижават високото ниво на холестерола, като се свързват с него и блокират абсорбирането му. Увеличава обема на храната и създава усещане за ситост. Тиаминът е незаменим за правилното функциониране на нервната система.Как да се консумира? Печете си царевичен хляб и добавяйте в него цели зърна. Царевични зърна смесете с нарязан лук, червени чушки, сос от люти чушлета и лимонов сок. Поднесете сместа с месо, пиле или риба. Вместо ориз или макарони използвайте за гарнитура царевична каша. Добавяйте царевично брашно в тестото за палачинки, кейкове и бисквити.Съдържат големи количества бета-каротен, който предпазва от акне, загуба на зрението и някои видове рак. Веществото ликопен, което се съдържа в доматите, е още по-мощно средство за борба с рака от бета-каротена - то е силен антиоксидант и предпазва клетките от увреждане. Доматеният сок е силно концентриран източник на ликопен. Витамин С се съдържа предимно в желеобразната част около семенцата и предпазва от заболявания на сърцето и дихателните пътища, както и от рак на кожата.Как да се консумира? Сварете пресни домати със захар, канела и портокалова кора. Ще се получи интересно сладко. Смесете сок от домати и моркови и охладете. Поднесете като освежителна супа, украсена с нарязани домати и кисело мляко. Увеличете калоричността на пикантните супи, като замените половината вода с доматен сок. Бърз сос за спагети: смесете доматено пюре, доматен сок, зехтин, балсамов оцет и нарязан пресен босилек.", "date": "2019.05.05", "title": " Най-добрата аптека е собствената ни кухня"}
{"url": "http://www.cross.bg/kurnare-romi-zavedenieto-1603463.html", "text": "/КРОСС/ Десетки българи от Кърнаре излизат днес на протест срещу роми от селото. Хората ще протестират на площада, където снощи двадесет въоръжени роми помляха заведение в центъра на Кърнаре, съобщи Марица, предаде Канал 3.Екшънът се разиграл около 23.00 часа. Няколко млади роми от Кърнаре поискали да влязат в заведението на Георги Алексиев, за да пият бира. Кафенето обаче било затворено, в него имало семейно абитуриентско парти.Ромите побеснели от отказа да бъдат обслужени. Само няколко минути след това пред заведението пристигнала група от 20 младежи, въоръжени с големи ножове. Начело бил 30-годишен циганин от махалата, който командвал бандата. С колове и камъни те потрошили заведението.Хората се разбягаха, няма ранени, а тарторът на групата бе задържан, разказаха жители на Кърнаре пред пловдивската медия.\"Потресени сме от това, което стана снощи в селото, заявиха местните. Ромите пристигнаха изведнъж, бяха голяма и въоръжена група. Нямаше никакъв повод за този вандализъм. Това заведение по принцип не работи вечер и те знаят това. Кафенето работи само до обяд, а снощи там имаше абитуриентска вечер\", разказа очевидец. \"Претенциите на ромите да си купят бира оттам бяха съвсем неоснователни\", допълни човекът от Кърнаре.Кърнаре е едно селата с най-многобройно ромско население в Подбалкана, ромската махалата е в западната част на селото, но никога досега не се стигало до толкова остър конфликт, уточняват от Марица.", "date": "2019.05.05", "title": "Тумба роми потрошиха заведение в Кърнаре, местните излизат на протест"}
{"url": "http://www.cross.bg/frantzisk-papa-nito-1603465.html", "text": "/КРОСС/ Няма проблем или напрежение между Българската православна църква (БПЦ) и Ватикана. Това коментира пред Дарик Западно и средноевропейският митрополит Антоний.„Според каноните не може да имаме обща молитва с католическата църква, нито да участваме в каквито и да било съвместни и богослужения. Това е в самия устав на Българската православна църква. Що се отнася до предстоящата визита на папа Франциск, бих искал ясно да подчертая, че Светият синод и българският патриарх оказват нужното гостоприемство на папа Франциск“, допълни още най-младият митрополит в страната.Ето какво още каза митрополит Антоний за Дарик: \"Ако някой мисли, че има някакво напрежение, то е инспирирано от трети лица, които нямат нищо нито с Ватикана, нито с Българската православна църква. При такава значима визита като идването на папа Франциск в България, естествено, ще се опитат някои хора да изкарат дивиденти на гърба на БПЦ и на Ватикана и да се явяват като мними посредници без никой да ги е молил за това\". \"Имаше коментари, че програмата на папа Франциск била много скучна и аз се шегувам, да бяха поканили Цирк дю Солей, като искат да им е по-интересно. Ватикана строго следва определената си програма, много държат на протокола и затова веднъж решена програма, няма как да се промени в движение, не може да има генерални импровизации. Папа Франциск е известен с това, че е нетрадиционен човек и много често излиза извън рамките на програмата. Но що се касае до основни, фундаментални въпроси, касаещи общата молитва, тя няма как да бъде между православни и католици\", подчерта митрополит Антоний.\"Програмата на папа Франциск извън това, което касае Българска патриаршия и БПЦ, тя е съгласувана със съответния държавен протокол на президентството и на министър-председателя. Папа Франциск идва като държавен глава, тъй като поканата идва от първите двама държавни мъже в страната. Но тъй като той е и духовен глава, пожела част от програмата му да бъде свързана и с тези му негови функции. Затова той иска среща с българския патриарх. Ние сме част от тази програма, не сме нито инициатори, нито сме отправили покана към папа Франциск, за да изискват нещо повече извън това, което е в програмата\", посочи още митрополитът. Според него \"няма защо да обвиняват Светия синод, че е закостенял или пък консервативен. Има неща, с които няма как да бъдат направени компромиси и това е ясно и на двете страни. Въпросът е, че се намират трети лица, които се опитват да профитират на гърба на църквата\".", "date": "2019.05.05", "title": "Митрополит Антоний: Няма напрежение между църквата ни и Ватикана"}
{"url": "http://www.cross.bg/papa-frantzisk-molitva-1603470.html", "text": "/КРОСС/ Хиляди вярващи, не само католици, но и православни християни, очакват неделната молитва на папа Франциск.Още два часа преди молитвата \"Царице небесна\" на площад \"Св. Александър Невски\" се бяха събрали множество хора. Някои от тях носят знаменца с българския трибагреник, знамето на Ватикана с логото на апостолическото пътуване на Светия отец, съдържащо мотото \"Мир на Земята\".Издигнати са транспаранти, приветстващи папа Франциск, пеят се и религиозни песни. Сред събиращите се на площада са духовници от различни изповедания, католически монаси и монахини. Организацията преминава при строги мерки за сигурност. ", "date": "2019.05.05", "title": "Хиляди очакват неделната папска молитва в София"}
{"url": "http://www.cross.bg/dimitrov-madrid-grigor-1603466.html", "text": "/КРОСС/ Българският тенисист Григор Димитров предизвика огромен интерес в Мадрид.Преди началото на Мастърс турнира в испанската столица Григор Димитров заедно с Доминик Тийм направиха открита тренировка на един от кортовете, а на трибуните се събраха стотици зрители.Григор Димитров и партньорът му на двойки Карен Хачанов (Русия) ще започнат участието си на турнира \"Мастърс\" в Мадрид днес с мач срещу колумбийците Хуан Себастиан Кабал и Роберт Фара.Димитров ще срещне квалификант в първия кръг на Мастърса в Мадрид, който стартира в понеделник. Българинът обаче няма такъв късмет, ако погледнем към втория кръг, защото там го очаква №1 в схемата Новак Джокович. Сърбинът започва директно от тази фаза, така че една победа на Димитров ще значи сблъсък с 15-кратния шампион от Големия шлем.Интересен факт е, че именно в Мадрид през 2013-а дойде единствената до този момент победа за Григор над Джокович и изобщо над действащ №1.Ако българинът успее да повтори това постижение, то нататък може да срещне някой измежду Жереми Шарди, Жо-Вилфрид Цонга, Диего Шварцман и Марко Чекинато. ", "date": "2019.05.05", "title": "Григор Димитров предизвика огромен интерес в Мадрид"}
{"url": "http://www.cross.bg/politicheski-papata-vatikana-1603468.html", "text": "/КРОСС/ Посещението на папа Франциск у нас е чисто политически акт. Около това мнение се обединиха PR експертът Соня Момчилова и експертът по протокол и етикет Милена Хлебарова.В \"България сутрин\" Момчилова заяви, че визитата на папата у нас може да е свързана с желанието на голяма част от Европа да превърне територията ни в бежански лагер. Тя също така сподели, че репутацията на Ватикана е пропукана и вече прилича на католически институт.\"Струва ми се, че мога да направя разлика между политическото обръщение на държавния глава на Ватикана и богувдъхновеното слово. Този папа е популист. Такова му е поведението, разбиранията, желанието му да е близо до хората. Те са в услуга на глобалния политически свят. Ватикана е средновековен католически институт. Ние посрещаме неговия висок чиновник. В момента репутацията на Ватикана се е пропукала. Папата иска да се съдейства на бежанците. Прави чисто политически жестове. Демонстрира чисто популистки действия и прийоми. Дали папата не идва да огледа дали територията ни не става за бежански лагер?\", каза PR експертът.Милена Хлебарова подкрепи Момчилова и бе категорична, че посещението на папата е политически акт, а не духовен.\"Всеки, който се среща с папата, трябва да бъде облечен семпло. Затова и основният цвят при аудиенция с него е черен. Да дойде папа в православна държава е много смела постъпка. Това е повече политически акт отколкото духовен. Това е държавно посещение. Убедена съм, че това политическо посещение на Балканите е само, за да огледа територията ни заради бежанците\", обясни експертът по протокол и етикет пред Bulgaria ON AIR.", "date": "2019.05.05", "title": "Посещението на папата у нас е политически акт "}
{"url": "http://www.cross.bg/laskin-godini-chocho-1603460.html", "text": "/КРОСС/ Чочо си отиде преди 6 години на 5 май, часове след Възкресение Христово, а близкият на сърцето му Ласкин ни напусна тази година през нощта срещу Богоявление.Преди 2 години Иван Ласкин изповяда: \"Нямам никакъв изказ. Денят ми е труден. Заваля точно, когато приседнах на парапета... Знаеш, че ходя сам...само единият близнак ме засече. Александра също... отделно от мен.Не е тъга, не е спомен; вкус на краставички и прегръдка! Обичам те, мой скъпи приятелю. Непрежалим си, мили ми Чочи!\"Сега те са заедно Горе. Приседнали са двамата по мъжки и бистрят политиката. Ласкин още не е му разказал всички новини от земята... Сипали са си по едно, няма как, защото не свършват спомените.Така поне ни се иска да бъде, за да понесем, колкото може по-безболезнено липсата, която оставиха в сърцата ни двете вечни момчета.Чочо Попйорданов издъхва в \"Пирогов\", около 6 часа сутринта на Великден, 5 май 2013 година, вследствие на черепно-мозъчна травма с недостатъчност на мозъчния ствол, причинена при падане от 2 метра височина, близо до гроба на наскоро починалата му майка. Само след месец и 6 дни, на 11 юни, е щял да стане на 49.", "date": "2019.05.05", "title": "На 5 май се навършват 6 години от загубата на Чочо Попйорданов"}
{"url": "http://www.cross.bg/katastrofiral-rabotnitzi-vidin-1603461.html", "text": "/КРОСС/ Движението от село Арчар към Видин е временно преустановено заради катастрофа в района. Това съобщиха от МВР.\"Около 10 часа бус, който е превозвал работници, е катастрофирал, след като водачът не е успял да вземе завой. Само един човек е пострадал, но няма опасност за живота му\", допълниха от полицията.В момента на място има екип на полицията и на Бърза помощ. Призовават се шофьорите да карат в повишено внимание в участъка. ", "date": "2019.05.05", "title": " Бус с работници е катастрофирал край Видин"}
{"url": "http://www.cross.bg/frantzisk-bulgariya-papa-1603462.html", "text": "/КРОСС/ Радвам се, че се намирам в България - място за срещи на множество култури и цивилизации, мост между Източна и Южна Европа, отворена врата към Близкия Изток, заяви Негово светейшество папа Франциск на площад \"Атанас Буров\" пред представителите на българските власти, гражданското общество и дипломатическия корпус у нас. Това е земя с древни християнски корени, които подхранват призванието, благоприятстващо срещата, както в региона, така и в международната общност. Тук на многообразието, уважавайки специфичните особености, се гледа като на възможност и богатство, а не като причина за конфликт, отбеляза папа Франциск. Сърдечно поздравявам властите на Републиката и им благодаря за поканата, отправена към мен, да посетя България, благодаря на г-н Президента за любезните слова, които ми отправи, приветствайки ме на този исторически площад, който носи името на държавника Атанас Буров, който понесе жестокостта на един режим, който не можеше да приеме свободата на мисълта, заяви папа Франциск. Отправям с уважение моя поздрав към Негово светейшество патриарх Неофит, с когото ще се срещна след малко, както и към митрополитите и епископите от Светия Синод и към всички верни на Българската православна църква, каза още той. Изпращам сърдечен поздрав на епископите, свещениците, монасите и монахините и на всички членове на Католическата църква, за които идвам, за да ги утвърдя във вярата и да ги насърча в всекидневния им път на живота и християнското свидетелство, посочи папа Франциск. Изпращам сърдечните си поздрави и на християните от другите църковни общности, на членовете на еврейската общност и на вярващите мюсюлмани и потвърждавам с вас Дълбокото убеждение, че истинските учения на религиите ни призовават да останем вкоренени в ценностите на мира; да поддържаме ценностите на взаимното опознание, човешкото братство и общото съжителство, отбеляза той. Да се възползваме от гостоприемството, което ни оказва българският народ, така че всяка религия, призована да насърчава хармония и съгласие, да подпомогне растежа на една култура и среда, проникнати от пълното уважение към човешката личност и нейното достойнство, установявайки жизнени връзки между различните цивилизации, разбирания и традиции, и отхвърляйки насилието и принудата, апелира папа Франциск. По думите му по този начин ще победим онези, които с всички средства се опитват да я манипулират и експлоатират. \"Моето днешно посещение възнамерява идейно да се свърже с това, направено от Св. Йоан Павел II през май 2002 г., и се случва в благодарното възпоменание за присъствието в София за около едно десетилетие на тогавашния апостолически делегат монс. Анджело Джузепе Ронкали. Той винаги носеше в сърцето си чувство на благодарност и дълбоко уважение към вашия народ и то до такава степен, че е казал, че където и да би отишъл, къщата му винаги ще бъде отворена за вас, без нуждата да казвате дали сте католици или православни, но само: брат от България\", каза Негово светейшество. Св. Йоан XXIII работеше неуморно, за да насърчава братското сътрудничество между всички християни и с Втория ватикански събор, който той свика и ръководи в първата му фаза, даде голям импулс и тласък за развитието на икуменическите отношения, припомни той. Вследствие на тези събития на Провидението, започвайки от 1968 г., т.е. от вече над 50 г., една официална българска делегация, съставена от най-висшите граждански и църковни власти, всяка година посещава Ватикана по повод празника на Св. Св. Кирил и Методий. Те са евангелизирали славянските народи и са в основата на развитието на техния език и култура, и преди всичко на изобилни и трайни плодове на християнско и свято свидетелство, заяви още той. Да бъдат благословени Св. Св. Кирил и Методий, съпатрони на Европа, които със своите молитви, находчивост и обща апостолическа дейност са станали примери за нас, и остават, след повече от хилядолетие, вдъхновители на плодотворен диалог, хармония и на братска среща между Църквите, държавите и народите, каза папа Франциск. Нека техният блестящ пример да породи много последователи дори и в наши дни, и да се появят нови пътища на мир и хармония, допълни той. Папа Франциск каза, че сега, тридесет години след края на тоталитарния режим, България е изправена пред последствията от емиграцията през последните десетилетия на повече от два милиона нейни съграждани, търсещи нови възможности за работа. В същото време България, подобно на много други страни от Стария континент, трябва да се справи с това, което може да се разглежда като нова зима - демографската, която е паднала като ледена завеса в голяма част от Европа, като последствие от намаляването на доверието в бъдещето, посочи той. По думите му спадът в раждаемостта, съчетан с интензивния миграционен поток, доведе до обезлюдяване и изоставяне на много села и градове. Освен това, България се сблъсква и с явлението на онези, които се опитват да влязат в нейните граници, за да избягат от войни и конфликти или от бедност, и се опитват да достигнат във всеки случай до най-богатите райони на европейския континент, за да намерят нови възможности за съществуване или просто едно безопасно убежище, отбеляза Негово светейшество. Познавам ангажимента, с който управниците на тази държава от години се стремят да създадат условия, така че особено младите да не са принудени да емигрират. Бих искал да ви насърча да продължите по този път, да положите всички усилия за насърчаване на благоприятни условия, така че младите хора да могат да вложат техните свежи сили и да планират своето лично и семейно бъдеще, намирайки в Родината условията, които позволяват един достоен живот, пожела той. И на вас, които познавате драмата на емиграцията, бих си позволил да ви предложа да не затваряте очите, сърцето и ръката си - както е и във вашата традиция - към тези, които чукат на вашите порти, каза още папа Франциск. Вашата държава винаги се е отличавала като мост между Изтока и Запада, способна да благоприятства срещата между различни култури, етнически групи, цивилизации и религии, които тук от векове живеят мирно заедно. Развитието, също икономическото и гражданското, на България задължително преминава през признаването и оценяването на тази специфична характеристика, коментира Негово светейшество. Нека тази земя, обградена от великата река Дунав и от бреговете на Черно море, станала плодородна от скромния труд на много поколения и отворена за културен и търговски обмен, интегрирана в Европейския съюз и със солидни връзки с Русия и Турция, да може да предложи на децата си бъдеще на надеждата, пожела той. Папа Франциск завърши обръщението си с благословия. Бог да благослови България, да я запази мирна и гостоприемна, и да я направи просперираща и щастлива, каза Светият отец. ", "date": "2019.05.05", "title": " Папа Франциск: Радвам се, че се намирам в България - място за срещи на множество култури"}
{"url": "http://www.cross.bg/sharliiiz-andzhelina-godini-1603485.html", "text": "/КРОСС/ Откакто се появиха слуховете, че става нещо между Брад Пит и Шарлийз Терон, не закъсняха и спекулациите, че Шарлийз и Анджелина враждуват от години и че има какво да делят в професионален план, борейки се за едни и същи роли.Шарлийз първо отрече да има връзка с когото и да било, споделяйки, че от десет години е сама: „Някой просто трябва да дойде и да ме вземе. Направо е шокиращо колко съм отворена за връзки“, с усмивка коментира тя.Сега, в участието си в предаването Watch What Happens Live, водещият Анди Коен й зададе директен въпрос: „Вярно ли е, че с Анджелина Джоли не можете да се понасяте?“„Всичко това е просто класическата ситуация с измислена история, разпространена из медиите, която настройва двама души един срещу друг. Няма нищо вярно в това. Да, не я познавам много добре и никога не сме били приятелки. Срещали сме се по различни събития и винаги е била очарователна, много изискана, любезна и мила“, категорична е Шарлийз.Казват, че няма дим без огън, но засега изглежда, че между Анджелина и Шарлийз всичко е мирно и тихо.", "date": "2019.05.05", "title": "Шарлийз Терон: Враждата между мен и Анджелина е пълна лъжа"}
{"url": "http://www.cross.bg/chasa-aktivnost-izbiratelna-1603484.html", "text": "/КРОСС/ 20,73% от имащите право на глас в Северна Македония са гласували до 13,00 часа местно време (14,00 българско) на втория тур на президентските избори, съобщава Македонската информационна агенция, като се позовава на съобщение на Държавната избирателна комисия.Общо до този момент са гласували 359 024 македонци.До 10,00 часа местно време (11 часа българско) избирателната активност беше 6,31% или 99 192 избиратели са упражнили правото си на глас на президентските избори.Всички избирателни секции отвориха навреме за втория тур на президентските избори. Към момента гласуването преминава мирно и без регистрирани нередности.До 10,00 часа най-голяма активност е отчетена в Крива паланка (14,91%), Демир Капия (13,24%), Кратово (12,46%) и Берово (11,06%). Най-ниска избирателна активност е регистрирана във Врабчище (1,16%), Дебър (1,29%) и Боговине (1,31%).За гласуване са отворени 3480 избирателни участъка. Право на глас имат 1,8 милиона души.На първия кръг на изборите кандидатът на управляващата коалиция Стево Пендаровски и кандидатката на ВМРО-ДПМНЕ Гордана Силяновска-Давкова - първата жена, която се бори за президентския пост - получиха по около 41 процента от гласовете.Резултатите от вота зависят от това как и дали етническите албанци, които съставляват около една четвърт от 2,1-милионното население на страната, ще гласуват.Очаква се предварителните резултати от вота да станат известни около полунощ, а официалните ще бъдат обявени на следващия ден.За да бъде валиден вотът, необходима е избирателна активност от 40%+.Гласуването ще продължи до 19,00 часа местно време.Премиерът Зоран Заев обяви, че ще се свика предсрочни избори, ако кандидатът им Стево Пендаровски не спечели изборите.", "date": "2019.05.05", "title": "20,73% избирателна активност в Северна Македония към 13.00 часа"}
{"url": "http://www.cross.bg/imeto-hari-megan-1603451.html", "text": "/КРОСС/ Медиите във Великобритания са притихнали в очакване на първото дете на принц Хари и съпругата му Меган Маркъл, а залозите за името на бебето вървят с пълна сила, предава Канал 3. Дори анализаторите на Форбс не останаха настани от новините за британското кралска семейство и публикуваха извадка от данните на няколко букмейкърски къщи на Острова, които приемат залози за името на първородната рожба на Хари и Меган. Феновете на двойката пък засилват вълнението си с пари и имат нов фаворит за името на бебето. Абсолютният лидер с най-висок коефициент е името Алегра. Защо залагат на него? Според слуховете във Великобритания това е името, което покойната принцеса Даяна би искала да даде на дъщеря си, ако все пак е имала такава. На второ място по залози остава името Даяна, а на третото е Грейс. Алегра обаче е най-очевидният избор за Хари и Меган. Името не е включено в родословието на благородниците, а сред всички известни личности то се носи само от дъщерята на Донатела Версаче. Най-популярните имена за евентуалния син на херцозите на Съсекс са Филип, Артър и Джеймс.", "date": "2019.05.05", "title": "Букмейкърите с нов фаворит за името на бебето на Хари и Меган"}
{"url": "http://www.cross.bg/oriz-zabolyavaniya-sushto-1603452.html", "text": "/КРОСС/ Ползите за здравето от ориза включват способността му да осигури бърза енергия, да стабилизира нивата на кръвната захар, като забавя процеса на стареене и същевременно осигурява съществен източник на витамин B1 в човешкото тяло. Други ползи от ориза са способността му да стимулира здравето на кожата, стимулирането на метаболизма, подпомага храносмилането, намалява високото кръвно налягане, подобрява имунната система и осигурява защита срещу рак и сърдечно-съдови заболявания. Оризът е основна храна в много културни по света и е важна зърнена култура, с която се храни повече от половината от населението на света.Различните видове ориз не се обработват много, така че високото съдържание на хранителна стойност в тях да се запази. Хората избират различни сортове на ориза за специфични вкусове, в зависимост от техните кулинарни нужди, а също така и заради наличието и възможностите за здравословни ползи от него!Тъй като оризът е пълен с въглехидрати, той действа като гориво за тялото и помага за нормалното функциониране на мозъка. Освен това оризът съдържа много  витамини, минерали и различни органични компоненти, които увеличават функционирането и метаболитната активност на всички органи и системи, което допълнително увеличава енергийните нива в организма.Консумирането на ориз е изключително полезно за здравето, просто защото той не съдържа вредни мазнини, холестерол или натрий. Оризът е неразделна част от всяка балансирана диета. Всяка храна, която може да осигури хранителни вещества, без да има отрицателно въздействие върху здравето е бонус! Ниските нива на мазнини, холестерол и натрий също ще помогнат за намаляване на затлъстяването и за регулиране на наднорменото тегло. Белият ориз, например, е една от най-широко използваните и консумирани храни в света, тъй като може да държи хората здрави и жизнени, дори и в много малки количества.Оризът е с ниско съдържание на натрий, така че се смята за една от най-добрите храни за хора, страдащи от високо кръвно и хипертония. Натрият може да подейства върху свиването на вените и артериите, увеличаване на стреса и напрежението върху сърдечно-съдовата система и повишаване на кръвното налягане. Това е свързано и със сърдечни заболявания като атеросклероза, инфаркти и инсулти, затова е добре да се избягва излишният прием на натрий.Медицински експерти казват, че прахообразният ориз може да се прилага локално за лечение на някои кожни заболявания. На Индийския субконтинент, оризовата вода се използва за успокояване на кожни раздразнения. Съединенията фенолни, които са намерени в ориза(особено в кафевия ориз) имат противовъзпалителни свойства, които също са добри за успокоение на раздразнение и зачервяване. Независимо дали се консумира или локално се прилага, веществото, получено от ориза облекчава редица кожни заболявания. Антиоксидантът в него също помага да се забави появата на бръчки и други признаци на преждевременно стареене, които могат да повлияят на кожата.Кафявият ориз съдържа високи нива на хранителни вещества, които стимулират растежа и активността на невротрансмитерите, което предпазва от . Различни видове див ориз е показано, че стимулират невропротективни ензими в мозъка, които инхибират действието на свободните радикали и други опасни токсини, причиняващи деменция и болестта на Алцхаймер.Китайците вярват, че ориз значително увеличава апетита, лекува стомашни заболявания и намалява всички храносмилателно проблеми. Като диуретик, оризовите люспи могат да ви помогнат да изгубите излишно тегло, да премахнете токсините от тялото и дори да отслабнете. Високото съдържание на фибри също увеличава чревното движение и предпазва от различни видове рак, като намалява вероятността от сърдечно-съдови заболявания.Оризът е отличен източник на витамини и минерали като ниацин, витамин D, калций, фибри, желязо, тиамин и рибофлавин. Тези витамини осигуряват основата за обмяната на веществата, имунната система и общото функциониране на органите.Маслото от оризови трици е известно, че има антиоксидантни свойства, които насърчават кардиоваскуларната сила чрез намаляване на нивата на холестерола в организма. Вече споменахме за сърдечно-съдовите ползи от фибрите и ниските нива на мазнини и натрий. Кафявите сортове ориз са далеч по-добри от белия ориз в това отношение, тъй като обвивката на зърното е мястото, където много от хранителните вещества се отстраняват в подготовка бял ориз.Оризът изобилства от устойчиво нишесте, което стимулира растежа на полезните бактерии, които помагат за нормални движения на червата. Също така, този неразтворим ориз е много полезен за намаляване на ефектите на състояния като синдром на раздразнените черва (IBS) и други.", "date": "2019.05.05", "title": "Неподозираните ползи на ориза"}
{"url": "http://www.cross.bg/borisov-boiiko-regiona-1603454.html", "text": "/КРОСС/ „Неслучайно след тези три дни папата ще иде в Северна Македония, заради това че поставяме мира и разбирателството на първо място”, това каза пред журналисти министър-председателят Бойко Борисов, в коментар за папската визита у нас, след срещата си на четири очи с Папа Франциск. „Подаръците са ни символ. Благодарихме, че всяка година на 24 май има владика от нашия синод. Кирил и Методий те почитат много, направили са много за мира и за образоването на много народи в региона. Затова и подаръкът беше икона, везана, кадифе. Един личен подарък, за първи път е чул \"българско\", когато баба му му дала купичка мляко”, изтъкна премиерът. „Той идва с най-важните си министри. Това посещение е реклама пред целия свят. Такава реклама иначе струва милиони. Цял свят ще може това да го види. България стои добре на фона на конфликтите, които има в региона и това се оценява”, коментира Борисов. „От разговорите с папата, много неща човек научава”, каза още Бойко Борисов.", "date": "2019.05.05", "title": "Бойко Борисов: България стои добре на фона на конфликтите, които има в региона"}
{"url": "http://www.cross.bg/godinata-dimitrov-nositeli-1603453.html", "text": "/КРОСС/ Кой е \"Музикант на годината 2018\" ще стане ясно на галаконцерт на 8 май, сряда, от 19.00 ч. в зала \"България\". Слушателите на предаването за класическа музика \"Алегро виваче\" на програма \"Хоризонт\" ще чуят своите избраници - новите носители на наградите в най-престижната класация за класическа музика в страната, в която победителите се избират само чрез гласуването на публиката.Ще бъдат връчени и призовете в категориите:Наградата \"Музикант на годината\" се връчва за 28-и път от предаването \"Алегро виваче\" на програма \"Хоризонт\" на БНР, а носители на приза през годините са били Васил Арнаудов, Емил Табаков, Минчо Минчев, Людмил Ангелов, Гена Димитрова, Иван Спасов, Теодосий Спасов (два пъти), Анна Томова-Синтова, Райна Кабаиванска (два пъти), Виктор Чучков, клавирното дуо Аглика Генова и Любен Димитров, Васко Василев, Росица Баталова, Светлин Русев, Красимира Стоянова, Татяна Колева, Веско Пантелеев-Ешкенази, Йордан Камджалов, Найден Тодоров, Мичо Димитров, Ваня Монева, хор \"Бодра песен\" - Шумен с диригент Деница Узунова, НФХ \"Светослав Обретенов\" с диригент Славил Димитров и Мария Цветкова - Маджарова.В галаконцерта ще участва Симфоничният оркестър на БНР с главен диригент Марк Кадин. Специално участие ще вземат и носители на призове от предходни години.Вход свободен.", "date": "2019.05.05", "title": "Галаконцерт \"Музикант на годината 2018\""}
{"url": "http://www.cross.bg/purvoto-trimesechie-banknoti-1603456.html", "text": "/КРОСС/ През първото тримесечие на годината в Националния център за анализ на БНБ са задържани 293 броя неистински български банкноти, циркулирали в паричното обращение, повече от половината са с номинал 20 лв. Банкнотите от 20 лева са най-често употребяваните у нас през първото тримесечие, отчита БНБ. Най-голям дял, почти трийсет на сто, в общия брой на разменните монети в обращение, имат монетите от една стотинка. ", "date": "2019.05.05", "title": "За първото тримесечие на 2019 БНБ е задържала 293 фалшиви банкноти"}
{"url": "http://www.cross.bg/leva-palatka-dyuni-1603457.html", "text": "/КРОСС/ Глоба от 500 до 1000 лева или имуществена санкция от 1000 до 3000 лева за поставена палатка на дюни. Това предвиждат промени в Закона за устройството на Черноморското крайбрежие, внесени между първо и второ четене.Първоначалният законопроект предвиждаше такива санкции да има и за хората, поставили плажни принадлежности върху дюните, но глобата за опъната хавлия отпада.Според Тодор Георгиев от Асоциация \"Българско Черноморие\" този текст е бил абсурден.", "date": "2019.05.05", "title": "До 3000 лв. глоба за палатка върху дюни  "}
{"url": "http://www.cross.bg/poseti-vizita-rysiya-1603459.html", "text": "/КРОСС/ Папа Франциск потвърди още веднъж желанието си да посети Руската федерация. Съответното главата на Католическата църква направи пред кореспондент на TACC от София, където пристига на апостолическа визита по покана на правителството на България и католическите епископи в страната. \"Длъжен съм да отида (в Русия)\", заяви папата в отговор на шеговит коментар, че днешната му визита, която включва преклонение пред Светите братя Кирил и Методий, е много близо до Русия в географски аспект. ", "date": "2019.05.05", "title": "ТАСС: От София папа Франциск потвърди желанието си да посети Русия"}
{"url": "http://www.cross.bg/samsung-galaxy-ystroiistvoto-1603458.html", "text": "/КРОСС/ Подобни новини със сигурност карат шефовете на Samsung да изтръпнат, след като преди около две години самозапалващите се Galaxy Note 7 се превърнаха в паметно фиаско за корейската компания.Ето, че днес отново научаваме за изгоряло устройство в лицето на почти чисто нов Galaxy S10 5G.Мъж от южнокорейски произход с последно име Лий качи в мрежата кадри на разтопения си смартфон, който е използвал само 6 дни.Според думите на Лий, телефонът е започнал да дими, докато е бил сложен на масата в дома на мъжа и бързо е изгорял до неузнаваемост, без (уж) да има очевидна причина за това.Южнокореецът се е свързал със Samsung, от където обаче са му отказали да възстановят сумата от 1200 долара с претекст, че телефонът е бил ударен и съответно повреден, което, според компанията, е и причината за изгарянето му.От Samsung съобщават, че са разгледали и сканирали устройството много внимателно и са установили, че със сигурност не става дума за вграден дефект, а просто за невнимателно отношение на собственика към скъпатаджаджа. Не се знае колко силен е бил удара и как точно се е случил той.Сигурни сме, че не малко хора в компанията в момента стискат палци с надеждата, че други собственици S10 5G няма да имат подобни проблеми при изпускане или удряне на телефоните си.В крайна сметка, всеки от нас проявява подобна несъобразителност почти всеки ден, а тя едва ли може да бъде считана като уважителна причина за самозапалване на устройството.   ", "date": "2019.05.05", "title": "Samsung Galaxy S10 5G се запали след удар"}
{"url": "http://www.cross.bg/toyota-century-naryhito-1603443.html", "text": "/КРОСС/ Новият император на Япония ще се вози в уникална Toyota Century, създадена в една единствена бройка.", "date": "2019.05.05", "title": "Каква ще е лимузината за новия император на Япония?"}
{"url": "http://www.cross.bg/dolapa-miliona-kpayat-1603442.html", "text": "/КРОСС/ Caмo зa пeт дни филмът нa Маrvеl \"Oтмъcтитeлитe: Kpaят\" дoĸapa пoвeчe oт 1,2 милиapдa дoлapa в cвeтoвния бoĸcoфиc. Toвa нaдминaвa и пpeдxoдния peĸopд, пocтaвeн oт дpyгaтa чacт oт пopeдицaтa - \"Oтмъcтитeлитe: Boйнa бeз ĸpaй\". Tя cтигнa дo пeчaлбa oт 1 милиapд дoлapa зa 11 дни.Πocлeднaтa cepия ce пpeвъpнa във филмa, cпeчeлил нaй-бъpзo 1 милиapд дoлapa, пишe СNВС. Eпизoдът oт xитoвaтa пopeдицa cпeчeли 350 милиoнa дoлapa oщe пo вpeмe нa oтĸpивaнeтo, ĸaтo и тoзи peĸopд бe дъpжaн дoceгa oт \"Oтмъcтитeлитe: Boйнa бeз ĸpaй\", cъc cyмaтa oт 257,6 милиoнa дoлapa.Πъpвoнaчaлнитe пpoгнoзи зa пeчaлбa ca 260-285 милиoнa дoлapa, нo дopи Dіѕnеу yвeличaвa oчaĸвaниятa cи cлeд пъpвия дeн.B мeждyнapoдeн плaн \"Kpaят\" e нaтpyпaл близo 859 милиoнa, ĸoeтo гo пpaви нaй-дoбpe пpeдcтaвилия ce филм зa yиĸeнд в иcтopиятa нa ĸинoтo. \"Бъpзи и яpocтни 8\" дъpжeшe peĸopдa дo тoзи мoмeнт c пeчaлбa oт 443 милиoнa дoлapa cлeд пpeдcтaвянeтo cи зa yиĸeндa пpeз 2017 гoдинa.Πpoдължитeлнocттa нa филмa \"Kpaят\" oт 3 чaca и 2 минyти нe пoзвoлявa тoй дa бъдe излъчeн пoвeчe oт 3 пъти зa 12 чaca. Дoceгa филм нe e peгиcтpиpaл пeчaлбa oт 59 ,900 дoлapa в ĸинocaлoн. Haй-виcoĸaтa тaĸaвa нaпpaви \"Meждyзвeздни вoйни: Cилaтa ce пpoбyждa\", ĸoятo бe пpoжeĸтиpaнa нa 4100 мecтa пo вpeмe нa дeбютa cи и peaлизиpa пpиxoди oт 247,9 милиoнa зa пъpвия yиĸeнд.\"Boйнa бeз ĸpaй\" e пpoжeĸтиpaнa в 4 470 ĸинocaлoнa и e cпeчeлилa cpeднo пo 57 000 дoлapa нa oбeĸт.\"Oтмъcтитeлитe: Kpaят\" бe излъчeн в 4662 ĸинocaлoнa c пeчaлбa мeждy 60 000 и 65 000 във вceĸи oбeĸт .B дeня нa oтĸpивaнeтo cи в Ceвepнa Aмepиĸa, \"Kpaят\" взe 156,7 милиoнa дoлapa, вĸлючитeлнo 60 милиoнa дoлapa oт излъчвaниятa в чeтвъpтъĸ вeчep. Toвa e yвeличeниe c 32% в cpaвнeниe c пpeдишния peĸopдьop \"Meждyзвeздни вoйни: Cилaтa ce пpoбyждa\", ĸoйтo пo вpeмe нa дeбютa cи cпeчeли 119 милиoнa пpeз 2015 гoдинa.Mнoгo ĸинocaлoни ca имaли пpoжeĸции и извън paбoтнo вpeмe, вĸлючитeлнo cyтpин oт 7 чaca. ", "date": "2019.05.05", "title": "\"Отмъстителите: Краят” разби рекордите за печалба от филм"}
{"url": "http://www.cross.bg/epoha-viktorianskata-modata-1603441.html", "text": "/КРОСС/ Отдавна ли се вслушвате в тенденциите от подиума, избирайки например новата си чанта или обувки? Въпреки чувството, че висшата мода стана някак по-достъпна, вашият гардероб е съставен съвсем не изцяло от визиите, които виждаме по котешките пътечки. За маратонките и чантата напоследък по-скоро съветват любими Instagram профили и блогове.След като загубиха своята суперсила, за да повлияят на умовете на потребителя, модните къщи се опитват да попаднат в сферата на манифестите – и излизат извън кожите си, за да отразят в колекциите сидухана времето.Търсенето на zeitgeist, на този дух на времето и настоящата заобикаляща ни реалностдовежда дизайнерите до всевъзможни съчетания на социални явления и шопинг, на културния код и поп музиката, на женствеността и феминизма. Имайки това предвид, завръщането на „dark romance“ естетикатани се струва, че не е продължение на модата на черното, а повод да се замислим за това, което се случва в света.„Dark romance“ – това не е само черно, червено, чокъри, гланц, палта, рози и дантела, но също е заявление за правата и греховете на човека, реакцията на политическите ходове и социалните реформи. Като художествено направление „мрачният романтизъм“ възниква през XVIII в. и продължава през Викторианската епоха през XIX в. Той се свързва с ирационалното, гротесктното, демоничното и мрачните романтици пресъздават образите на вампири, духове и всякакви демонични същества. Като тренд в модата можем да го разпознаем по тъмните цветове, яките, дантелата и романтичните детайли като цветята.„Мрачни“ цветя от Dries van Noten, Givenchy и Marc Jacobs, мистика от Prada и Alexander McQueen и намигвания към Викторианската епоха от Simone Rocha.", "date": "2019.05.05", "title": "Dark romance"}
{"url": "http://www.cross.bg/durzhava-vuzrazhdane-podobni-1603445.html", "text": "/КРОСС/ На втория ден от Възкресение Христово, в сърцето на старата българска столица Охрид, се развя 15-метрово албанско знаме.Група от около 40 души, облечени с албански носии, сред тях и жени със забрадки, представящи се за туристи, влезли в Самуиловата крепост, развявайки албански знамена и провесили огромния флаг върху една от стените на крепостта.Провокативното им поведение, продължило след това и по улиците на Охрид, скандирайки албански национални лозунги, развявайки националните символи на чужда държава и заяждайки се с местните жители. И всичко това под благосклонния поглед на местната полиция и власти.В крайна сметка, виновниците за тази провокация се разминали само с глоба и изгонване от страната.За нас от Възраждане, изводите от този инцидент са два основни.Първо, очевидно е, че процесът на албанизация в западните части на Македония е достигнал до почти необратими мащаби, щом подобни провокации минават толкова леко за извършителите им. Днешната македонска държава изглежда отдавна е капитулирала пред алабнската наглост и се примирява с всякакви подобни изстъпления.Вторият извод, който можем да направим и който според нас е поважният е, че държавата майка на Повардарието (имащо засега статут на независима държава, с име Република Северна Македония) - Република България, въобще не се интересува от този или други подобни инциденти, за което съдим по липсата, на каквато и да е реакция вече близо седмица. За съжаление, това е обичайната реакция на нашата държава, както в този конкретен случай, така и при други подобни. Днешната родоотстъпническа и антибългарска политическа върхушка, изглежда не смята, че имаме някакви интереси в тази страна и по никакъв начин не показва, каквато и да било загриженост или поне интерес от случващото се там.За тяхна информация ще кажем, че Охрид е една от най-старите и славни български столици, чието място е записано в националната ни история със златни букви. За нас от Възраждане е абсолютно недопустимо, България да бездейства, докато втората българска държава на Балканите - Македония, става жертва на пълзяща и неумолима албанска демографска окупация, и то пред очите й!Суровата истина е, че са необходими спешни мерки по спасяването на българския етнически характер на старите български земи, намиращи се извън  политическите граници на днешната българска държава, които явно, само ние от Възраждане имаме, както знанието, така и волята да проведем! Единственото успокоително в случая е, че и на това ще му дойде времето!Възраждане - само ние можем! ", "date": "2019.05.05", "title": "Възраждане: Поредната албанска провокация в Македония"}
{"url": "http://www.cross.bg/zemya-papata-stupi-1603444.html", "text": "/КРОСС/ Главата на Римокатолическата църква папа Франциск стъпи на Българска земя.Самолетът на папата кацна на летище \"София\" в 9.50 часа. Точно в 10.02 часа той стъпи за първи път на българска земя.  На летището папата ще бъде посрещнат от министър-председателя Бойко Борисов. След това папата ще проведе среща с президента Румен Радев, с други държавни ръководители, с патриарх Неофит, както и с представители на гражданското общество и на дипломатическия корпус.Светият отец идва у нас със свита от 35 души - най-висши представители на Светия престол.", "date": "2019.05.05", "title": "Папа Франциск стъпи на българска земя"}
{"url": "http://www.cross.bg/papata-glavniyat-iskat-1603464.html", "text": "/КРОСС/ „Към момента нямаме сигнал за заплаха на територията на нашата страна. Въпреки това сме взели всички необходими мерки. Ако се наруши протоколът, имаме готовност да реагираме съгласно обстановката“. Това каза за БНР главният секретар на МВР Ивайло Иванов за днешното посещение в България на папа Франциск.По думите му български полицаи са били във Ватикана, където са присъствали на мероприятия на папата. „Мерките, които взимаме, са много засилени, защото папата е едно от най-застрашените лица в света. Мерките обаче по никакъв начин няма да попречат на хората, които искат да го видят, чуят и да се присъединят към тези обществени мероприятия… Предприемаме всички необходими действия, за да осигурим неговата безопасност. На ключови места има разположени и снайперисти, имаме и цивилни служители“, посочи Иванов в интервю за предаването „Неделя 150“ на програма „Хоризонт“.Той призова хората, които искат да присъстват на събитията, да отидат по-рано на мястото, за да може да бъде извършена проверката.Влизането в зоната ще става през определени контролно-пропускателни пунктове, където ще има физическа проверка и рентгенови рамки. Трябва да сме сигурни, че допуснатите хора по никакъв начин няма да застрашат сигурността нито на охраняваното лице, нито на останалите граждани, каза още главният секретар на МВР.", "date": "2019.05.05", "title": "На ключови места в София по маршрута на папата има разположени снайперисти"}
{"url": "http://www.cross.bg/patashev-mirut-bulgariya-1603446.html", "text": "/КРОСС/ „Днес е особен ден, определян като исторически. Това е може би втори Великден за България“, каза за БНР Емануил Паташев - генeрален секретар на „Каритас“-България.„Това не е посещение, а поклонничество. Поклонничество по смисъла на вярата, единството и мира. Вярата, защото той е духовен лидер. Единството - нещо, за което той не един път е говорил. Не на последно място мирът - България е една толерантна държавата. Не случайно е избрано и мястото за последното събитие за мир между четирите храма – на православната църка, на католическата, джамията и синагогата. Идвайки, аз вярвам, че той наистина ще ни покаже на практика как можем да живеем в мир, защото мирът не е само липсата на война, а това е мирът между нас, мирът така, че да се познаем различни. Всички ние сме създадени по Божия образ и подобие и би трябвало да живеем в мир“, коментира Паташев в предаването „Неделя 150“ на програма „Хоризонт“.Според него папа Франциск идва в страната ни не защото има някаква опасност на нашата територия. Той тръгва по стъпките на Папа Йоан XXIII, който отваря България за католическата църква, подчерта той.Емануил Паташев припомни посланието на папата – да не забравяме хората в нужда.„Вярата трябва да се живее, но не да се живее самостоятелно“, отбеляза още генералният секретар на „Каритас“-България", "date": "2019.05.05", "title": "Емануил Паташев: Днес е втори Великден за България"}
{"url": "http://www.cross.bg/riba-kiselini-vitamin-1603440.html", "text": "/КРОСС/ Рибата е не само вкусна, но и доста полезна за вашето тяло и мозък. Десетки научни изследвания са доказали, че тя съдържа ценни вещества, които дават „суперсили“ на организма ви. Рибата съдържа омега-3 мастни киселини, протеини, витамин D, които подпомагат:Хората, които редовно консумират риба, са по-малко застрашени от сърдечен удар. Омега-3 мастните киселини намаляват възпаленията.Омега-3 мастните киселини подобряват зрението, тъй като подхранват очния мускул и нервните окончания.Според различни научни изследвания редовната консумация на риба намалява риска от рак на гърдата, дебелото черво, яйчниците, простатата.Материал, публикуван в in The Journal Of Psychiatry & Neuroscience твърди, че мазнините в рибата повишават нивата на серотонин в мозъка, което само по себе си е превенция от депресия.Рибата съдържа високи нива на калций и витамин D, които поддържат костите здрави.Изследване, публикувано в The Journal of Clinical Sleep Medicine, твърди, че регулярното хапване на риба подобрява качеството на съня, благодарение на концентрацията на витамин D.Астмата е болест, свързана с хронично възпаление на дихателните пътища. Деца, които консумират редовно риба, са с 24% по-малко застрашени да се разболеят от астма, в сравнение с тези, които не ядат от продукта често, твърдят здравни експерти.Омега-3 мастните киселини стимулират производството на лептин – хормонът, който регулира метаболитните нива. Мазнините в рибата също така повишават нивата на ензимите в организма, които горят мазнините.", "date": "2019.05.05", "title": "Хапвайте по-често риба, полезна е!"}
{"url": "http://www.cross.bg/frantzisk-papa-bulgariya-1603447.html", "text": "/КРОСС/ Министър-председателят Бойко Борисов посрещна на българска земя Негово Светейшество папа Франциск. Българският премиер първи приветства Светия отец с добре дошъл у нас, а четири деца в народни носии му подариха цветя. Министърпредседателят и папа Франциск предстои да проведат среща, на която се очаква да бъде обсъдено доброто състояние на установените отношения и диалог между България и Светия престол, както и тяхното активизиране през последните години.„Аз съм вярващ човек, българинът е вярващ човек. Радвам се и благодаря на всички българи, за разбирането и за тази възможност, да посрещна един от символите на вярата за съвременния свят - Негово Светейшество Папа Франциск. Вярвах, че той ще приеме поканата да посети България, вярвам, че страната ни ще остави в него спомен за добри хора, толерантни и миролюбиви“, заяви министърпредседателят Борисов. По думите му посещението на папа Франциск е голяма реклама за България то фактът, че за втори път папа посещава страната ни означава че демократичните процеси са необратими. Според премиера Борисов апостолическото посещение на папа Франциск е висока чест за България, вдъхновяващо послание и подкрепа за мира в региона и света.Мотото, под което минава визитата на Светия отец у нас, е „Мир на земята“. Папа Франциск пристигна в България с папска свита от 35 души – най-висши представители на Светия Престол. Нивото на делегацията от Ватикана е още повисоко от обичайното за такива посещения. Това е 29-ото апостолическо пътуване на папа Франциск, откакто е избран за глава на Римокатолическата църква.", "date": "2019.05.05", "title": " Бойко Борисов посрещна на българска земя Негово Светейшество папа Франциск"}
{"url": "http://www.cross.bg/kilometra-yuzhnokyrilsk-trys-1603448.html", "text": "/КРОСС/ Земен трус с магнитуд от 5,9 е бил регистриран вчера в района на Южнокурилск, в руската Сахалинска област, съобщи министерството на извънредните ситуации, цитирано от ТАСС.Земният трус е бил на 101 километра югоизточно от Южнокурилск и на 70 километра югозападно от село Малокурилское. Епицентърът е бил на дълбочина 50 километра.Няма данни за пострадали и разрушения. Не е обявена тревога за опасност от цунами.", "date": "2019.05.05", "title": "Силно земетресение е регистрирано в руския Далечен изток"}
{"url": "http://www.cross.bg/gaza-raketi-dzhihad-1603449.html", "text": "/КРОСС/ Над 400 ракети са изстреляни в нощта срещу неделя от територията на Ивицата Газа към Израел, в резултат на което има най-малко един загинал, съобщава вестник The Times of Israel.В съвместно изявление военните крила на терористичните групировки в Ивицата Газа - ХАМАС и \"Ислямски джихад\", заплашват да увеличат обхвата на ракетите, изстреляни към Израел.\"В района на Ашкелон паднаха около 50 ракети, а в следващите часове ще преценяваме дали да увеличим обхвата до над 40 километра, ако агресията продължи\", се казва в изявлението на двете групировки, в което се визира израелските ответни удари в Ивицата Газа, насочени срещу цели на ХАМАС. В резултат загинаха шест души.Израелец е починал тази нощ, след като е бил поразен от ракета, изстреляна от ивицата Газа към град Ашкелон, съобщиха днес полицията и медии, цитирани от Франс прес.60-годишният мъж е бил тежко ранен и е починал в болница. Други четирима израелци са ранени от палестинските ракети.Палестински бойци изстреляха вчера над 250 ракети към Израел, което предизвика десетки ответни въздушни удари по цели в ивицата Газа, а обстрелът наруши едномесечното затишие между враждуващите страни, предаде Асошиейтед прес.Палестинската информационна агенция \"Маан\" съобщи, че са били убити бременна жена и едногодишната й дъщеричка.Поразени са 120 военни обекти на радикалното движение Хамас и \"Ислямски джихад\" на територията на анклава, съобщи пресслужбата на израелската армия, цитирана от ТАСС.Това са тренировъчни бази, цехове за производство на оръжие и тунел, прокопан от \"Ислямски джихад\" под границата в южната час на Газа, база на морските сили на Хамас и сграда на няколко етажа, където е щабът на военното разузнаване на Хамас.Последният изблик на насилие започна в петък, когато палестински снайперист от \"Ислямски джихад\" стреля по израелски войници и рани двама военнослужещи. Израел отвърна с въздушен удар, убил двама членове на Хамас, припомня Ройтерс.", "date": "2019.05.05", "title": "Над 400 ракети са изстреляни снощи от територията на Ивицата Газа "}
{"url": "http://www.cross.bg/mlyako-kiselo-otetz-1603432.html", "text": "/КРОСС/ Когато премиерът Бойко Борисов покани папа Франциск у нас, стана ясно, че Светият отец от дете знае за България.Оказа се, че баба му купувала в специална аптека в Аржентина бактерия на прах, за да му прави българско кисело мляко. Дали то ще е част от менюто му по време на посещението му у нас остава загадка, тъй като информацията за него е поверителна.Все пак папата ще опита родно кисело мляко, след като министър-председателят Бойко Борисов ще му подари от него, заедно със златовезана икона и омофор. Премиерът ще връчи даровете си на Светия отец при посрещането му на летище София на 5 май.", "date": "2019.05.05", "title": "Папата израснал с българско мляко"}
{"url": "http://www.cross.bg/bulgariya-predimno-mesta-1603431.html", "text": "/КРОСС/ Днес облачността над страната ще е предимно значителна, на места с валежи от дъжд. По-съществени и придружени с гръмотевици ще са валежите след обяд и вечерта в западните райони и Родопите. Преди обяд в Източна България облачността ще е разкъсвана, но и там бързо ще се заоблачи и превали. Атмосферното налягане е по-ниско от средното за месеца и продължава да се понижава.Ще духа умерен южен вятър, в Източна България и на места на север от планините ще е силен и поривист. Привечер вятърът в Западна България ще се ориентира от запад и ще отслабва. Остава топло, с максимални температури предимно между 21° и 26°. Това съобщи за „Фокус“ дежурният синоптик в НИМХ.Над Черноморието облачността ще е променлив, по-често значителна. На места ще превали слаб дъжд. Ще духа умерен до временно силен вятър от юг-югоизток. Максимални температури на въздуха 18-23°. Температурата на морската вода е 14-15°. Вълнението на морето ще е 2-3 бала.Над планините ще е предимно облачно. На места ще има валежи от дъжд, след обяд и вечерта в масивите от Югозападна България ще са интензивни и придружени с гръмотевици. Вятърът ще е силен, по откритите части и северните склонове и временно бурен, от юг. Топло, с максимална температура на 1200 метра около 14°, на 2000 метра - около 8°.", "date": "2019.05.05", "title": "Облачността над страната ще е предимно значителна "}
{"url": "http://www.cross.bg/bulgariya-iioncheva-bansko-1603434.html", "text": "/КРОСС/ „Добрата новина е, че бандата на ГЕРБ си отиват”, това заяви водачът на листата на \"БСП за България\" за евроизборите Елена Йончева по време на среща в град Петрич.По думите ѝ авторитарната групировка, начело с Борисов, си отива и това е голям шанс да започне възстановяване на България.„Отиват си на 26 май”, категорична бе тя. „Днес сме на последно място по всички възможни показатели в Европа. Оттук нататък започва трудната битка по възстановяване на България. Успехът зависи от нас. Ние ще успеем, ще успеем и в Брюксел. Ще реализираме социалната ни програма. В Европа ще започне да работи европейска прокуратура. Неслучайно ГЕРБ се страхуват от избора на г-жа Кьовеши за европейски прокурор”, каза още тя.По думите на Йончева управляващите знаят, че ако им европейска прокуратура – има шанс за правосъдие и възмездие в България. „Проблемът в България е ограбването – 22 процента от БВП на България си заминават в резултат на корупция”, каза тя. Йончева констатира, че с 11 млрд. евро два милиона и половина българи могат да получат средни работни заплати.„Това е три пъти колкото бюджета на българското здравеопазване. С тези пари може да бъде съживена българската икономика”, каза още тя.„Общините са превърнати във феодални владения, където една група, приближена до управляващите, източва общински и държавни европейски средства. Вчера в национален ефир, Борисов казва, че предстои да бъдат разследвани кметове на ГЕРБ – искаме да попитаме: разследват ли МВР и прокуратурата кмета на Петрич? Или кмета на Банско? За това, че обществените поръчки се печелят от определен брой приближени фирми на кмета и партията? За това, че кметът на Петрич отделя милион и половина лева за несъществуваща сграда?”, попита Йончева. Тя коментира, че кметът на Банско си е построил къща, която местните хора наричат „малкия Рилски манастир”. „Вярно ли е, че същият кмет дава обществените поръчки, свързани с инфраструктурата, на своя кумец?”, попита още тя. Знаете за „Кумгейт” в Хасково – Хасково не е изключение, а пример – как се ограбва България\", заключи Йончева", "date": "2019.05.05", "title": " Йончева: Кметът на Банско си е построил „малкия Рилски манастир”"}
{"url": "http://www.cross.bg/orkestur-dyhov-kontzert-1603430.html", "text": "/КРОСС/ По повод Деня на храбростта и празника на Българската армия Гвардейският представителен духов оркестър и Представителният ансамбъл на въоръжените сили ще изнесат тази вечер (5 май) в зала 1 на НДК тържествен концерт за жителите и гостите на София. Концертът е под патронажа на президента и върховен главнокомандващ на въоръжените сили, министъра на отбраната и началника на отбраната. Входът е свободен, а началото е в 19 часа.Гвардейският представителен духов оркестър е наследник на първия военен духов оркестър, създаден през 1879 г. във Велико Търново, с диригент Йозеф Хохола. От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група. Днес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия, Франция, Турция, Италия, Унгария, Израел и Русия. Носител е на многобройни български и чуждестранни отличия, между които  „Златна лира” от Съюза на музикалните и танцови дейци в България.Освен гвардейският духов оркестър под диригентството на подполковник Ради Радев, в тържествения концерт по повод празника на Българската армия ще участва и представителният ансамбъл на Въоръжените сили. Той  е създаден на 1 октомври 1944 г., когато по инициатива на учителя по музика от Първа мъжка гимназия Драган Прокопиев се взема решение към Министерството на войната да се създаде Представителен хор. През годините Военнопредставителният хор увеличава състава си, към него се  включва и танцов  състав. През 1962 г. е създаден Армейският естраден ансамбъл. В състава на ансамбъла се изявяват едни от най-видните български дейци на изкуството и културата – Филип Кутев, Жул Лев, Алипи Найденов, Петър Ступел, Кирил Дончев, Емил Георгиев, Иван Стайков, Ангел Заберски, Димитър Гетов, Петър Петров, Николай Гаубич, Никола Николов, Никола Гюзелев, Боян Лечев, Ана Томова-Синтова, Румяна Барева, Маргрет Николова, Ирина Чмихова, Георги Кордов, Емилия Маркова, Кирил Семов, Стефка Оникян, Кичка Бодурова, Христо Кидиков, Нели Рангелова, Георги Христов, Михаил Белчев, Симеон Щерев и много други.От март 2009 г. Ансамбълът на Българската армия е в състава на Националната гвардейска част. В концерта тази вечер ще участват Орлин Горанов, Маргарита Хранова, Росица Кирилова, Райко Кирилов, Бойка Дангова, фолклорно трио „Ладена“, квартет „Армейска песен“, детска вокална група „Пим-пам“, мажоретен състав от Ботевград, клуб по спортни танци „Гранд“ към Военния клуб в Хасково, танцова формация „Алгара“ и др. Тържественият концерт е с вход свободен.", "date": "2019.05.05", "title": "Военни оркестри ще изнесат концерт в НДК"}
{"url": "http://www.cross.bg/svatbi-parizh-boyadzhiev-1603436.html", "text": "/КРОСС/ От 16 май до 15 юли 2019 г. Българският културен институт ще представи за първи път за широка публика част от художествената колекция на Министерството на външните работи и Посолство на Република България в Париж. Изложбата ще бъде рядък шанс да бъдат видяни произведения на изкуството, част от интериора на чудесната сграда от средата на ХIХ век във френската столица, в която днес се помещава българското посолство.Селекцията ще покаже произведения на едни от най-интересните и важни художници в българското изкуство като Златю Бояджиев, Бенчо Обрешков, Дечко Узунов, Димитър Казаков - Нерон, Найден Петков и др. Куратор на изложбата е Надежда Джакова. Златю Бояджиев рисува \"Две сватби\" през 1970 г. в Париж, специално за заседателната зала на българското посолство, където понастоящем се намира картината. Сватбата е много често срещан сюжет в неговото творчество. Картината изобразява две сватби - мюсюлманска и християнска, а селото над което редом с планините се издигат едновременно минаре, църковна камбанария и вековно дърво напомня всъщност една колкото гротескна, толкова и мила метафора на Родината в цялата й етнографска прелест.Всяка от картините е спомен за едно различно време. Личен разказ. Интимно усещане за град, време, място и съдбовност. Множество наративи, обединени от цвета на земята, която ги свързва.Изложбата се организира под патронажа и със съдействието на Посолството на България във Франция в рамките на честването на 140 години от установяване на дипломатически отношения между двете държави.   ", "date": "2019.05.05", "title": "\"Две сватби\" на Златю Бояджиев сред творбите в уникална изложба в Париж"}
{"url": "http://www.cross.bg/venetzyela-dyshi-dvama-1603433.html", "text": "/КРОСС/ Във Венецуела се разби военен хеликоптер. Седемте души, които са били на борда, са загинали.Хеликоптерът е принадлежал на въоръжените сили на Венецуела, съобщава изданието \"El Nacional\".Очевидци са съобщили за експлозии.Уточнява се, че всички загинали са офицери. Сред тях има трима капитани, двама майори и двама подполковници.", "date": "2019.05.05", "title": "Във Венецуела се разби военен хеликоптер, загинаха 7 души"}
{"url": "http://www.cross.bg/idlib-raiion-hama-1603437.html", "text": "/КРОСС/ Сирийските провинции Хама и Идлиб бяха подложени на най-малко 110 въздушни атаки, извършени от руски и сирийски самолети, съобщи базираната в Лондон Сирийска обсерватория по човешките права.По данни на правозащитниците насилия в броят на жертвите в този район към 30 април е достигнал 69 души, предаде Дойче велеНовата ескалация на насилието застрашава споразумението между Турция и Русия за създаване на демилитаризирана зона в провинция Идлиб, постигнато през септември 2018 г. То позволи да се избегне настъпление на сирийските военни в район, смятан за един от последните бастиони на опозицията.Официален Дамаск твърди, че въздушните удари са били нанесени срещу обекти на джихадисти.", "date": "2019.05.05", "title": "110 въздушни удара на руски и сирийски военни срещу Хама и Идлиб"}
{"url": "http://www.cross.bg/hydozhestvena-mnogoboya-gimnastika-1603439.html", "text": "/КРОСС/ Ансамбълът на България спечели сребърните медали в многобоя на Световната чалъндж купапо художествена гимнастика в испанския град Гуадалахара.Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изпълниха фантастично съчетанието си с два обръча и три чифта бухалки и получиха най-високата оценка от 26.200 точки (17.500 за трудност и 8.700 за изпълнение). Така българките събраха сбор от 49.100 точки, след като вчера имаха 22.900 за композицията с пет топки, което им отреди втората позиция в многобоя. Българските гимнастички се класират и за двата финала на отделните уреди. ", "date": "2019.05.05", "title": "Ансамбълът ни по художествена гимнастика грабна сребро в Гуадалахара"}
{"url": "http://www.cross.bg/dyshi-hilyadi-dosega-1603438.html", "text": "/КРОСС/ Съботният протест на \"жълтите жилетки\" снощи стана най-малобройниятот началото на протестните акции през ноември 2018 г. досега, съобщават френските медии.По данни на Министерството на вътрешните работи на страната, в акциите в различни градове са се включили 18.9 хиляди душиПрез миналата седмица участниците бяха 23.6 хиляди.В Париж се проведоха три различни протеста, в които участваха 1500 души. И трите преминаха спокойно.", "date": "2019.05.05", "title": "Протестът на „жълтите жилетки“ във Франция - най-малобройният досега"}
{"url": "http://www.cross.bg/bivsh-predsedatel-ministur-1603424.html", "text": "/КРОСС/ , президент на Партията на европейските социалисти, бивш министър-председател на България, бивш председател на БСП;, бивш председател на ДКЕВР;, дипломат;, председател на Движението за християнство и прогрес \"Св. Йоан Предтеча\";, художник;, бивш министър на земеделието и храните;, бивш футболист;, бизнесмен, бивш депутат;, пратеник на ООН за Близкия изток, бивш министър на външните работи;, член на СД и изпълнителен директор на БЕХ;, боксьор;, депутат в 44-ото НС ", "date": "2019.05.05", "title": "Родени на 5 май"}
{"url": "http://www.cross.bg/tzska-bulgarski-kypata-1603403.html", "text": "/КРОСС/ ЦСКА е създаден на 5 май 1948 г. във Военния клуб в София.Рекордьор е по шампионски титли на България, като е печелил държавното първенство 31 пъти. Между 1954 и 1962 г. е шампион в девет поредни сезона, което все още е ненадминат рекорд. Носител е също така на 21 Национални купи на страната, както и на 4 Суперкупи.ЦСКА е най-титулуваният български отбор в европейските клубни турнири. Има два полуфинала за Купата на европейските шампиони (през сезоните 1966/67 и 1981/82), както и четири достигания до четвъртфиналите. Записва и един полуфинал за Купата на носителите на купи (през 1988/89).Клубът е известен като „убиецът на европейски шампиони“. До момента е срещал четири актуални носители на КЕШ/ШЛ, като в три от случаите отстранява съперника си – Аякс (1974 г.), Нотингам (1981 г.) и Ливърпул (1982 г.).ЦСКА е дал път на много от легендите на българския футбол. Сред тях са единственият българин, печелил Златната топка – Христо Стоичков; първият български футболист, вкарвал във финал на европейски клубен турнир – Емил Костадинов; рекордьорът по награди за Футболист № 1 на България и по голове за националния отбор – Димитър Бербатов; първият български носител на Златната обувка – Петър Жеков, и много други. Именно Жеков е рекорьорът по голове за ЦСКА – 144. Борис Гаганелов пък е футболистът с най-много мачове за клуба – 350.След умишления фалит на клуба през 2016 г, ЦСКА започва възраждането си от най-ниското ниво на българския футбол. След две поредни промоции, през настоящия сезон 2018/19 клубът се състезава във Втора лига.Отборът се бори за завръщане в елита, следвайки честния път към върха. Състои се изцяло от български футболисти, като част от тях са юноши на ЦСКА. Старши треньор на отбора е Петко Петков, негов помощник – Димчо Ненов, а треньор на вратарите е Йордан Йорданов – Жан.", "date": "2019.05.05", "title": "На 5 май 1948 г. е  основан ФК \"ЦСКА\""}
{"url": "http://www.cross.bg/severna-makedoniya-izbori-1603427.html", "text": "/КРОСС/ В Република Северна Македония днес се провежда вторият кръг на президентските избори. Кандидатите са Стево Пендаровски, издигнат от управляващата коалиция, и подкрепяната от опозиционната ВМРО-ДПМНЕ Гордана Силяновска.Гласуването започва в 8 часа и трябва да приключи в 20.00 ч българско време. Близо 3400 са избирателните секции в цяла Северна Македония.За да са валидни изборите, бюлетини трябва да пуснат 40% от всичките 1 милион и 800 хиляди имащи право на глас. Вчера вече бяха подадени първите над 8000 гласове – на избиратели със специални нужди, арестанти, както и в 32 посолства и консулства на Северна Македония по света.Във вота на 21 април беше поставен антирекорд - 41,7%, най-ниската избирателна активност за първи тур на президентски избори от обявяването на независимостта преди 28 години.Това е шестият президентски вот в Северна Македония. Победителят, при постигане на законовия праг на активността, ще е петият президент на страната.", "date": "2019.05.05", "title": "Балотаж за президент на Северна Македония"}
{"url": "http://www.cross.bg/frantzisk-papa-bulgariya-1603425.html", "text": "/КРОСС/ Папа Франциск пристига днес на посещение в България. Духовният баща на над 1 милиард души по света ще бъде посрещнат от премиера Бойко Борисов в 10 часа на правителствения терминал, където двамата ще проведат среща на четири очи.Програмата на папа Франциск за днес предвижда срещи с министър-председателя Бойко Борисов, президента Румен Радев, както и с Негово Светейшество патриарх Неофит.След като отправи мълчалива молитва пред олтара на Светите братя Кирил и Методий в патриаршеската катедрала „Свети Александър Невски“, главата на Римокатолическата църква ще произнесе на площада пред храма в 13.00 часа традиционната си проповед „Царица Небесна“, която ще бъде излъчвана в целия свят.Папа Франциск ще отправи и кратко обръщение към света, свързано с актуални въпроси.„Той иска да види, да срещне, да поздрави българите в България. Да им даде своя благослов, а и от името на всички тях да отправи послание за мир и благоденствие не само на нашия народ. На всички народи по света“, каза за визитата апостолическият екзарх епископ Христо Пройков.Следобед на площад „Батенберг“ папа Франциск ще отслужи Света литургия, на която ще бъде раздадено Свето причастие на над 7500 души. На площада ще бъдат допускани единствено хора, които предварително са заявили желание и разполагат с пропуск.В понеделник - на Гергьовден, Светият отец ще посети един от бежанските центрове в столицата, след което ще замине за град Раковски, където ще се срещне с католическата общност.Вечерта на площад „Независимост“ в София в присъствието на представители на различните вероизповедания у нас ще се състои кулминацията на знаковата визита - Събитието за мир.София посреща папа Франциск с повишени мерки за сигурност. Голяма част от центъра на столицата ще бъде затворен за автомобили. Блокиран ще бъде триъгълникът между храм-паметника „Св. Александър Невски“, Народното събрание и президентството. Движението в определени части на града ще бъде спирано поетапно.На много места в центъра на София важи забрана за паркиране. За допускане на граждани до събитията, свързани с папата, ще има специално изградени пропускателни пунктове. Няма да се пускат хора в нетрезво и неадекватно състояние.", "date": "2019.05.05", "title": "Започва визитата на папа Франциск в България"}
{"url": "http://www.cross.bg/arabadzhiev-vetko-pari-1603426.html", "text": "/КРОСС/ Хотелиерът Ветко Арабаджиев, който е обвинен за данъчни престъпления и пране на пари, бе екстрадиран в България от Испания.Час след полунощ той пристигна с полет от Мадрид, съобщи БНТ.След като самолетът кацна на летище София Арабаджиев беше конвоиран до ареста.Очаква се по-късно днес прокуратурата да поиска Ветко Арабаджиев да бъде оставен за постоянно в ареста. Засега съпругата му Маринела остава в арест в испанската столица.Екстрадирането става 9 месеца, след като беше хотелиерът бе обвинен задочно за данъчни престъпления и пране на пари.На 31 август миналата година два от знаковите хотели на фамилията Арабаджиеви в София и Пловдив осъмнаха под полицейска обсада. Няколко часа по-късно стана ясно, че доскоро влиятелната бизнесдвойка се разследва като организирана престъпна група, част от която е и Вълчо Арабаджиев - младши и още няколко души.Ден след акцията настоящият заместник - главен прокурор, а тогава само шеф на спецпрокуратурата, Иван Гешев описа образно открито само за 24 часа от разследващите:„Излизат пари от куфари, кутии, сейфове, касетки  в банки. Наложи се през нощта спешна среща с БНБ, за да осигуряваме броячни машини, защото сумите са потресаващи…“И започна голямото издирване на Ветко и Маринела Арабаджиеви.Преди два месеца те бяха открити в курортно градче край Барселона, а преди дни испанският съд каза „да“ за главата на семейството, и поиска още документи за съпругата му.„Това е официалната причина, а неофициалната - ангажирали са сериозна адвокатска защита. Правят всичко възможно явно да се забави екстрадицията. Шансът да се случи е минимален“, каза убедено Иван Гешев.", "date": "2019.05.05", "title": "Ветко Арабаджиев бе екстрадиран в България от Испания"}
{"url": "http://www.cross.bg/suyuz-brekzit-razlichiyata-1603428.html", "text": "/КРОСС/ Британският премиер Тереза Мей отправи призив към лидера на лейбъристите Джереми Корбин да загърбят различията си и да се договорят за Брекзит.В авторски текст във вестник „Мейл он сънди“ Мей се обръща към лидера на опозицията с думите: „Нека се вслушаме в това, което избирателите ни казаха на местните избори и да оставим за момент различията си настрана. Нека се договорим“.От своя страна вестник „Сънди таймс“ съобщи, че консерваторите ще предложат нови отстъпки на лейбъристите при рестарта на преговорите във вторник. Те ще включват временен митнически съюз с Европейския съюз, който може да продължи до парламентарните избори в средата на 2022 г.Лейбъристите посочват, че постоянен митнически съюз с общността е условие за подкрепа на плановете на Мей за Брекзит. Консерваторите обаче са против такъв съюз, защото той би попречил на Великобритания да сключва търговски договори с други държави, отбелязва Ройтерс.", "date": "2019.05.05", "title": "Мей подава ръка на Корбин за Брекзит"}
{"url": "http://www.cross.bg/hitove-naii-golemite-godini-1603429.html", "text": "/КРОСС/ 11 години след първото му гостуване у нас американският рок музикант Лени Кравиц отново пя пред българска публика. Концертът му бе в пълната до краен предел зала „Арена Армеец”.Той изпълни най-големите си хитове, както и парчета от 11-ия си студиен албум Raise Vibration. След концерта у нас Кравиц се отправя към Румъния, за да зарадва почитателите си в северната ни съседка.Зад гърба си музикантът има 11 албума и четири награди \"Грами\". Сред най-големите му хитове са песни като \"Believe in me\", \"Fly away\", \"American woman\", \"I belong to you\", \"Are you gonna go my way\" и др. На 26 май той става на 55 години.\n\t\t\t\t\t", "date": "2019.05.05", "title": "Лени Кравиц отново взриви публиката в София (ВИДЕО)"}
{"url": "http://www.cross.bg/tema-frantzisk-lyubenov-1603423.html", "text": "/КРОСС/  Папа Франциск в България.Коментарно студио на БНТ, с водещи Добрина Чешмеджиева и Георги Любенов. На живо: Историческо посещение на Папа Франциск в България - извънредни студия, новини и предавания. На живо: 266-ят папа в България. Официалните стъпки на римския епископ и Франциск, извън протокола; Екип на НОВА, част от делегацията на Ватикана, пътуваме заедно с папата; Истината за едно папско проклятие: Век по-късно, отец Младен разказва забравена история пред Мариян Станков - Мон Дьо; „Къси разкази\": За вярата в Бога и вярата в себе си: Шампионката, която спечели златен меда, след благословия във Ватикана. ", "date": "2019.05.05", "title": "Теми и гости в сутрешните блокове на телевизиите на 5 май "}
{"url": "http://www.cross.bg/stava-bulgariya-polet-1603399.html", "text": "/КРОСС/  - Хубилай става хан на Монголската империя. - В Белгия, между Брюксел и Мехелен, е открита първата европейска железопътна линия. - Дания и Швеция сключват Скандинавски паричен съюз. - При потушаването на Априлското въстание е извършено Баташкото клане.- Издаден е първи брой на вестник „Нова България\". - Концертната зала Карнеги Хол в Ню Йорк, построена от филантропа Андрю Карнеги, официално е открита с концерт, дирижиран от руския композитор Пьотър Чайковски. - Срив на Нюйоркската фондова борса дава началото на икономическа рецесия в САЩ. - Коко Шанел представя легендарния парфюм Chanel No. 5. - Със закон в България са създадени първите държавни трудови борси и са предвидени временни компенсации при безработица. - Ейми Джонсън е първата жена, която започва полет със самолет от Англия до Австралия сама. - Италия напада Етиопия, завладява столицата Адис Абеба и разширява колонията си в Източна Африка.- Втората световна война: Американските войски освобождават концентрационния лагер Матхаузен в Австрия. - Йемен става държава членка на Арабската лига. - Създаден е ПФК ЦСКА (София).- В Лондон е създаден Съветът на Европа и датата се чества неофициално като Ден на Европа. - Западна Германия става независима държава, след като Съюзническата мисия се саморазпуска. - Програма Мъркюри: САЩ изстрелва първия си пилотиран космически кораб, който извършва суборбитален полет с продължителност 15 мин., а астронавтът Алън Шепърд става първият американец пътувал в Космоса. - Великобритания изстрелва първия си спътник - Ариел 3.- С декларация на Народното събрание България признава задължителната юрисдикция на Международния съд в Хага. - Кримският парламент обявява независимостта на Крим и с проведения през август референдум потвърждава този статут. - България се присъединява към оръжейното ембарго, наложено от Организацията на обединените нации на Югославия заради военния конфликт в Косово.- 58-годишният Ахмед Сезер, дотогавашен ръководител на Турския конституционен съд, е избран за десети президент на Турция. - Тони Блеър става първият премиер на Лейбъристката партия, спечелил трети последователен мандат.", "date": "2019.05.05", "title": "5 май в историята"}
{"url": "http://www.cross.bg/parfyuma-aromat-predstavya-1603402.html", "text": "/КРОСС/ На тази дата през 1921 г. Коко Шанел представя легендарния парфюм Chanel No. 5. Дамският парфюм с аромат на жена и до днес е най-продаваният. Историята около появата на парфюма е повече от любопитна. Когато Коко Шанел кани парфюмериста Ърнест Бю да създаде формула за първия аромат, той представя своите 5 шишенца с мостри, от които тя да избира. Уханието в бутилка номер 5 е това, което спечели сърцето , откъдето идва и името на парфюма, № 5.Също така числото 5 се оказва любимото . Неслучайно то е свързано и с датата на представяне на парфюма - 5 май 1921 г., на петия ден от петия месец.Формулата на Chanel No 5 включва разпознаваемите за всяка жена аромат на жасмин, иланг-иланг, майска роза, сандалово дърво, която за времето се оказва революционна.", "date": "2019.05.05", "title": "На 5 май 1921 г. Коко представя легендарния Chanel No. 5"}
{"url": "http://www.cross.bg/frantzisk-prezidentstvoto-chast-1603455.html", "text": "/КРОСС/ Папа Франциск беше тържествено посрещнат от президента Румен Радев и гвардейска част.Папата и държавният глава се отправиха към централния вход на президентството под звуците на гвардейския духов оркестър.Церемонията започна с отдаване на почит на знамената на България и Ватикана и изпълнение на химните на двете държави.Площад \"Александър Буров\" пред президентството събра десетки поклонници и гости, дошли да видят Негово Светейшество Папа Франциск.Папата беше очакван на \"Дондуков\" 2 и от министрите на външните работи, туризма и труда - Екатерина Захариева, Николина Ангелова, и Бисер Петков.Папата лично отправи поздрав към министрите и размени сърдечни поздрави с митрополит Антоний.След това държавният глава и Папа Франциск се оттеглиха на среща на четири очи в Гербова зала на президентската институция, а гвардейсската част се оттегли с марш от площада.Там бяха още вицепрезидентът Илияна Йотова, председателят на Народното събрание Цвета Караянчева и кметът на София Йорданка Фандъкова.Сред официалните гости на събитието бяха още президентът Плевнениев, лидерът на социалистите Корнелия Нинова, омбудсманът Мая Манолова, Пламен Орешарски и Красимир Велчев, Веселин Марешки.Пред президентството присъстваха и представители от свитата на папата.", "date": "2019.05.05", "title": "Президентът Радев посрещна тържествено папа Франциск"}
{"url": "http://www.cross.bg/leva-kilogram-poskupva-1603450.html", "text": "/КРОСС/ Индексът на тържищните цени (ИТЦ), който отразява цените на хранителните стоки, падна тази седмица с 1,77 на сто до 1,580 пункта, отчита Държавната комисия по стоковите борси и тържищата (ДКСБ). Базовото ниво на индекса е 1,000 от 2015 година.Доматите от внос поевтиняват тази седмица с 5,1 на сто до 2,23 лева за килограм, а цената на краставиците от внос пада с 15% до 1,47 лева за килограм. Картофите поскъпват с 6,8 на сто и се продават по 1,41 лева за килограм на едро.Морковите се търгуват по 1,26 лева за килограм. Зелето поскъпва с 1,3% до 1,54 лева за килограм. Зелената сала поскъпва на едро с 3,5 на сто до 0,59 лева за брой, предава БТА. Ябълките поскъпват със 2,2% до 0,93 лв./кг. Лимоните поскъпват със 7 стотинки и се продават по 2,02 лева за килограм. Ягодите поевтиняват с 1,1 на сто до 3,60 лева за килограм.Кравето сирене поевтинява с 0,3% и се търгува по 6,04 лв./кг, докато кашкавалът, тип \"Витоша\", се купува по 10,11 лв./кг.Олиото се продава по 1,93 лева за литър. Каймата поскъпва с 0,6 на сто и се търгува по 4,77 лева за килограм. Пакетче краве масло от 125 грама поскъпва с 0,4 на сто и се продава по 2,27 лева.Пилешкото замразено месо се продава по 3,83 лева за килограм на едро в края на седмицата.Захарта се търгува по 1,19 лв./кг, а брашното, тип \"500\", поскъпва с 1,1% и се продава по 0,91 лева за килограм. В дните преди Великден яйцата се купуват на едро средно по 0,19 лева за брой.", "date": "2019.05.05", "title": "Храните на едро поевтиняват в първата седмица на май"}
{"url": "http://www.cross.bg/irina-bashta-novi-1603397.html", "text": "/КРОСС/ Православната църква почита днес паметта на света мъченица Ирина.", "date": "2019.05.05", "title": "Света великомъченица Ирина"}
{"url": "http://www.cross.bg/ogledaloto-e-naii-dobriyat-mi-priyatel-1603395.html", "text": "/КРОСС/ \"Огледалото е най-добрият ми приятел, защото когато аз плача, то никога не се смее.\"Чарли Чаплин", "date": "2019.05.05", "title": "Огледалото е най-добрият ми приятел"}
{"url": "http://www.cross.bg/polet-shepurd-kosmicheski-1603398.html", "text": "/КРОСС/ На 5 май 1961 г. ракетата-носител „Редстоун 3” извежда космическия кораб-капсула „Меркурий 3” („Фрийдъм 7”) на балистична траектория за суборбитален космически полет. Капсулата достига на височина приблизително 186,5 км и каца във водите на Атлантическия океан на 486 км от точката на старта. За разлика от Гагарин, чийто полет е напълно автоматичен, Шепърд има известен контрол над „Фрийдъм 7” - може да определя положението на апарата, например. След изпълнението на полета Шепърд се готви като дубльор на Гордън Купър за полета на „Меркурий-Атлас 9”. Следващия полет на Шепърд трябвало да е тридневния полет „Меркурий-Атлас 10” („Фрийдъм 7-II”), насрочен за октомври 1963 г., но на 13 юни 1963 г. той е отменен.След отменения полет Шепърд е избран за командир и пилот на първия пилотиран полет по новата космическа програма „Джемини”. Вторият пилот е трябвало да бъде Томас Стафорд. Алън започва тренировки, но в началото на 1964 г., лекарите му намират възпаление на средното ухо, заради което е отстранен от полети практически до края на 60-те години. Мястото на планирания екипаж на „Джемини 3” заемат Върджил Грисъм и Джон Йънг.След успешна операция на ухото и възстановяване на летателния си статус през май 1969 г., Шепърд се връща към активна подготовка за нови полети. Той е определен за командир на „Аполо 13”, но тъй като чувства, че има нужда от повече тренировки, заедно с екипажа си е разменен с екипажа на „Аполо 14”.На възраст 47 години, по това време е най-възрастният астронавт на НАСА, Алън Шепърд изпълнява своя втори космически полет като командир на екипажа на „Аполо 14”, която става третата успешна американска експедиция на Луната (1971 г.). Първата американска програма за пилотирани космически полети е проектът „Мъркюри”. Той започва на 7 октомври 1958 г. и се провежда до 1963 г. Името на проекта идва от римския бог Меркурий, който често е символ на скорост. Меркурий  е  и името на планетата най-близо до слънцето в Слънчевата система,  която се движи и най-бързо от останалите планети в нея.", "date": "2019.05.05", "title": "На 5 май 1961 г. - САЩ изстрелва първия си пилотиран космически кораб"}
{"url": "http://www.cross.bg/ykrasil-zhivot-larisa-1603396.html", "text": "/КРОСС/ Този преподобен живял при царуването на император Константин Велики и произхождал от благочестиви родители. Като се отдал на благочестив и богобоязлив живот и изучил светските науки и висшата философия, той се украсил с всякакви богоугодни деяния, поради което бил поставен за епископ на горна Тесалия за християните, живеещи по цяла Елада. Присъствайки на Вселенския събор в Никея, той изобличил Арий и неговите съмишленици.Като се върнал в Лариса след събора, разрушил много идолски капища, изгонил бесовете от бесноватите и извършил множество други чудеса. Освен това той отново построил църковните сгради и богато ги украсил, след което с мир си отишъл от този живот.", "date": "2019.05.05", "title": "Св. Ахилий, епископ на Лариса"}
{"url": "http://www.cross.bg/praznika-lilyana-subor-1603435.html", "text": "/КРОСС/ Традиционна българска сватба беше представена днес по време на  фолклорния събор  в новозагорското село Еленово. Възстановката беше на  Клуб „Традиция“ – Нова Загора.  Гости на празника бяха кандидатите за  евродепутати от ГЕРБ/ЕНП Лиляна Павлова и Камен Костов, както и  народният представител от ГЕРБ Галя Захариева.„Благодаря на всички участници  във фолклорния събор, че със сърце и  душа пазят традициите и обичаите със своите изпълнения, предават ги на  поколенията и ги съхраняват. Българските история, култура, традиции и обичаи са безценни. Те са богатство, с което трябва да се гордеем и да  разпространяваме навсякъде из Европа. Ние обогатяваме Европа с това  богатство и сме призвани да го предаваме на поколенията. Разказвайте родовата си памет, пазете българските традиции, защото България има своя  уникален принос в европейската история и заслужено и достойно място в  обединена Европа“, каза Лиляна Павлова.Част от празника бе и концерт на ансамбъл за български народни песни и  танци „Родолюбие“, гр. Тараклия, Република Молдова. Тази година  участниците във фолклорния събор и конкурс \"Еленово\", което се провежда  в подножието на „Свети Илийските възвишения” в близка до селото местност  „Кара дере” са 150. Участват любители на народното творчество от цялата  страна и извън пределите й.Два дни на две сцени любителите на народното  изкуство мерят сили, оценени от професионално жури. Целите на събора са  възпроизвеждане на фолклорната култура в наше време в естествената среда  на празника, за утвърждаване на приемственост в процеса на унаследяване  и съхраняване спецификата й на локално и регионално равнище, за обучение на младото поколение в нейните елементи и ценностна система, като част  от многообразното културно наследство и основен елемент на съвременната  култура. Организатори са Община Нова Загора и НЧ „Светлина 1908“.За трета поредна година организаторите предлагат новия облик. Съборът е продължение на състоялите се 20 издания, като Великденски от 1997 г.В рамките на събора беше представен и занаятът „Дърворезба“.", "date": "2019.05.05", "title": "Лиляна Павлова: Ние обогатяваме Европа с фолклорното си  богатство"}
{"url": "http://www.cross.bg/chasa-ploshtad-provede-1603418.html", "text": "/КРОСС/ От 10.00 часа премиерът Бойко Борисов ще посрещне папа Франциск на правителствения терминал на Летище „София‘. След което двамата ще проведат среща на четири очи.От 10.40 часа пред сградата на Президентството ще се състои церемонията по официалното посрещане на папа Франциск. В 11.00 часа държавният глава Румен Радев и Светият отец ще проведат среща на „Дондуков\" 2.От 11.30 часа на площад „Атанас Буров\" президентът Румен Радев и папа Франциск ще направят изявления пред представителите на българските власти, гражданското общество и дипломатическия корпус у нас.От 13.00 часа ще се състои неделната молитва \"Царица небесна\", която Светият отец ще произнесе на площад \"Свети Александър Невски\".От 16.45 часа папа Франциск ще отслужи на площад \"Княз Александър Първи\" неделна молитва „Царица небесна\".От 10.00 часа в зала „Мати\" на НДК ще се проведе тържественото дипломиране на учениците по проекта „Код Успех\" за обучение по английски език.От 14.00 часа на езерото „Ариана\" в Борисовата градина ще бъде даден стартът на благотворителния маратон Wings for Life World Run в подкрепа на хората с гръбначни заболявания.От 19.00 часа в зала 1 на НДК Гвардейският представителен духов оркестър и Представителният ансамбъл на Въоръжените сили ще изнесат тържествен концерт за жителите и гостите на столицата.От 12.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще проведат среща-дискусия с жители на общината в залата на читалище „Просвета\".От 10.30 часа до Часовника в града ще бъде открит информационния център (шатра) на „БСП заБългария\". Официален гост на откриването ще бъде кандидатът за евродепутат на БСП Деница Златева.От 11.00 часа в Експозиционен центъра „Флора\" ще се проведе демонстрация по грънчарство - „Майсторите АА\".В 11.30 часа кандидатът за евродепутат на БСП Деница Златева ще посети Национална изложба на цветя с международно участие „ФЛОРА\" в Морската градина.От 18.00 часа в зала „22 септември\" водачът на листата на БСП за европейските избори Елена Йончева ще се срещне с гражданите на Благоевград. В 17.45 часа ще се проведе кратък брифинг.От 10.00 часа в района на Дворцовия център на НИАР „Велики Преслав\" продължава съборът на средновековното културно наследство „\"Преславни дни\".От 14.00 часа кмета на Община Видин Огнян Ценков ще присъства на кулинарното състезание под наслов „Кухня без граници\" и ще разгледа кулинарната изложба, които се организират в рамките на X-то издание на международния фолклорен фестивал „Гергьовден\".От 11.00 часа в Държавен куклен театър „Дора Габе\" ще се играе кукленият спектакъл „Момче и вятър\".В 11.00 часа ще се проведе Гайдарско надсвирване. От 13.00 часа ще се състои концертът „Надиграй ме в Златоград\" с участието на любителски танцови състави. Празниците продължават от 14.00 до 20.00 часа с народно веселие с оркестър „Орион\".От 11.30 часа на стадион „Калиакра\" ще се състои първата футболна среща от Европейското първенство по футбол за девойки до 17 години.От 16.00 часа на Стадион „Калиакра\" ще започне футболната среща между отборите на ИспанияДания от Европейското първенство на УЕФА за девойки до 17 години.От 09.00 часа Старозагорския митрополит Киприан ще отслужи св. Божествена Златоустова литургияв храм на девическия манастир „Въведение Богородично\" по повод Томина неделя.В 10.00 ч. на площада в града водачът на листата на БСП Елена Йончева и кандидатът за евродепутат Димитър Данчев ще се срещнат с обществеността на централен градски площад в Кресна.От 13.00 часа водачът на листата за евроизборите на „БСП за България\" Елена Йончева ще посети Художествена галерия „Владимир Димитров - Майстора\". Програмата предвижда среща с културните дейци на Кюстендил и среща с обществеността в града.От 13.30 часа в двора на бившето училище ще започне отбелязването на традиционния празник за Томина неделя.От 14.00 часа водачът на листата на ГЕРБ и СДС за изборите за Европейски парламент Мария Габриел и кандидатите за евродепутати Андрей Новаков и Асим Адемов ще бъдат гости на празника на село Пиперков чифлик, който ще се проведе в двора на бившето училище.От 10.45 часа в дефиле на духовите оркестри ще започне вторият ден от Фестивала на духовите оркестри „Камен Луков. От 11.00 часа в Градската градина ще започне концерт на Джуниър бенд и Мажоретен състав при СУ „Емилиян Станев\" - гр. Велико Търново и Представителен духов оркестър - гр. Габрово.От 09.00 часа Константийският епископ Яков ще оглави архиерейска света Литургия в катедралния храм „Св. Богородица\" на Томина неделя.От 09.00 часа ще започне велообиколка на планина Беласица.От 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш\".От 17.00 часа ще се проведе Тържествена сесия на Общинския съвет, на която ще бъде връчено посмъртно званието „почетен гражданин на град Пещера\" на Красимир Узунов - президент на Агенция и Радиоверига „Фокус\".От 18.00 часа в кв. „Дълбошница\" ще започне празничен концерт по повод празника на града.От 20.00 часа на сцената на градски площад ще започне спектакълът „Как ще Ни стигнат американците\" на Ансамбъл „Българе\".От 20.00 часа на централния градски площад водачът на листата на ГЕРБ и СДС за европейските избори Мария Габриел и кандидатът за евродепутат Асим Адемов ще присъстват на отбелязването на празника на града.От 20.45 часа ще се проведе Тържествена заря-проверка в чест на Деня на Пещера.От 8.00 часа от площад \"Стефан Стамболов\" стартира Маратон Пловдив 2019.От 07.00 часа в спортна зала „Олимпиада\" ще се извърши контролно мерене на финалистите във всички възрастови групи в Държавния шампионат по кикбокс в стил К1. Финалните срещи започват в 10.00 часа.От 08.00 часа на пл. „Централен\" ще бъде открит „Маратон Пловдив\".От 12.00 часа пред Манастир „Свети Георги\" ще се проведе турнир по народни борби „Гергьовден\".От 12.30 часа в залата на хотел „Сънсет Ризорт\" - Поморие ще се проведе турнирът по танци „Изгряващи звезди\", както и Състезание по шоу програми.От 18.30 часа на открита сцена на НЧ „Светлина 1939\" ще се състои празничен гергьовденски концерт.От 16.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков и Асим Адемов ще се срещнат с жители в залата на Община Рила.От 09.30 часа Белоградчишкият епископ Поликарп ще оглави Архиерейска света Литургия в Осеновлашки манастир „Рождество Богородично\" - Седемте престола на Томина неделя.В 11.00 часа в читалището на града кандидатът за евродепутат от БСП проф. Румен Гечев ще се включи в честването на 100- годишнината от създаването на партийната организация на БСП в града.От 09.00 часа ще се проведат тандем тренировките и директни битки в 1-вия кръг от „Български дрифт шампионат\".От 10.00 часа на централния площад в града ще се проведе Общински пролетен събор „Да запеем заедно- 50 години Смядово град\".От 18.00 часа на централния площад ще започне празникът на село Хрищени под надслов „Зелен, зелен Гергьовден\".  ", "date": "2019.05.05", "title": "Предстоящи събития в страната за 5 май"}
