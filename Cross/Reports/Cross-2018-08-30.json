{"url": "http://www.cross.bg/transport-beshe-simeon-1582752.html", "text": "/КРОСС/ Лифтовете в природен парк „Витоша\" да станат част от столичния градски транспорт и така да се решат проблемите с поддръжката и концесиите. Това предложи на днешното извънредно заседание на Постоянната комисия по транспорт към Столичен общински съвет общинският съветник и съпредседател на „Политическа група 5\" инж. Симеон Славчев.„Кметът на София, г-жа Йорданка Фандъкова засегна темата с лифтовете в последните дни и поиска проверки на съоръженията, но според мен няма смисъл повече да отлагаме решаването на проблема\", беше категоричен Славчев. Още в началото на мандата по идея на „Политическа група 5\" към СОС се създаде Временна комисия за анализ на съществуващите проблеми, свързани с целогодишния достъп до Природен парк \"Витоша\" на граждани с цел туризъм, отдих и спорт и изработване на предложения и мерки за решаване на тези проблеми. В Комисията много дълго обсъждахме проблема с концесиите на лифтовете, на концесионерите беше дадена повече от година, за да подобрят поддръжката и да спазят концесионния договор, но това не се случи. Единственият вариант да запазим лифтовете и да могат гражданите ефективно и безопасно да ги ползват е въжените линии да са под шапката на общината, беше категоричен Симеон Славчев.По време на заседанието на Постоянната комисия по транспорт беше обсъдено предложението на „Зелена София\" за създаването на експресна автобусна линия от Националния исторически музей до „Златните мостове\", за да се подобрят възможностите за транспорт и туризъм в района на Природен парк „Витоша\". Симеон Славчев подкрепи предложението и заяви, че по този начин ще се подобри достъпа на гражданите до парка и ще намалее движението на автомобилите до това място. Според него, при създаването на добри варианти за транспорт в района, може да се наложи забрана за влизането на лични автомобили.", "date": "2018.08.30", "title": "Симеон Славчев: Проблемът с лифтовете на Витоша може да се реши веднага"}
{"url": "http://www.cross.bg/neposredstveno-izsledvani-voda-1582749.html", "text": "/КРОСС/ Проби са взети от четири пункта: непосредствено над потъналия кораб, до боновото заграждение, на един километър от брега на плажа \"Черноморец\" и на \"Централен плаж-Созопол\".Анализът на пробите показва, че непосредствено извън ограждението на разлива и до морския плаж няма замърсяване на морската вода. Останалите изследвани показатели са под границата за определяне на метода за изпитване и отговарят на стандартите за качество на околната среда, информираха от дирекцията.Има минимално локално замърсяване с нефтопродукти единствено в района на разлива, непосредствено над потъналия кораб в акваторията на острова.Извършено е изследване за наличие на нефтопродукти, бензен, етилбензен, флуорен и др.Резултатите от взетите проби от морската вода от плажовете \"Корал\" и \"Алепу\" отговарят на стандартите за качество на околната среда по всички изследвани показатели. ", "date": "2018.08.30", "title": "Анализирани са повторните проби от морските води край Созопол "}
{"url": "http://www.cross.bg/rogozin-vuzdyh-sytrinta-1582753.html", "text": "/КРОСС/ Изтичане на въздух е било регистрирано през нощта и след това на сутринта на борда на Международната космическа станция (МКС), но проблемът вече е решен, заяви пред журналисти генералният директор на \"Роскосмос\" Дмитрий Рогозин, цитиран от ТАСС.\"През нощта и на сутринта имаше извънредна ситуация на МКС - падане на налягането и изтичане на въздух от станцията. Бяха взети мерки, за да се установи откъде точно идва течът\", съобщи Рогозин.Той уточни, че американският екипаж е преминал в руския отсек. След това са били затваряни сегмент по сегмент, за да се открие мястото на теча. В крайна сметка проблемът е бил локализиран.Рогозин изтъкна, че неизправността е възникнала на бордовия отсек в руския кораб \"Союз МС\" номер 739, който се отправи към МКС през месец юни тази година.\"Беше открита микропукнатина, резултат на външна повреда. Конструкторите са 0на мнение, че тя е била причинена от микрометеорит\", заяви Рогозин.", "date": "2018.08.30", "title": "\"Роскосмос\": На борда на МКС е имало изтичане на въздух "}
{"url": "http://www.cross.bg/chyma-signal-hranite-1582755.html", "text": "/КРОСС/ По сигнал за съмнение за Африканска чума по свинете, Българската агенция по безопасност на храните взе проби от  заден двор в провадийското село Тутраканци.  Очаква се те да бъдат готови в следващите няколко дни, за което ще бъде изпратена допълнителна информация.Към момента, със заповед на директора на Областната дирекция по безопасност на храните - Варна  е наложена временно ограничаване на придвижването и транспорта на свине и продукти от свински произход в 3-километровата зона от района. Благодарение на разяснителната кампания за опасностите от болестта, предприета от БАБХ, е подаден сигнал и са предприети незабавни действия. Това е третият случай със съмнения за Африканска чума по свинете, като предишните два сигнала след съответните лабораторни изследвания показаха отрицателни за чумата резултати.", "date": "2018.08.30", "title": "БАБХ проверява сигнал за африканска чума в провадийско село"}
{"url": "http://www.cross.bg/otstupka-total-planove-1582754.html", "text": "/КРОСС/ През целия месец септември избрани модели смартфони на Huawei могат да се закупят с отстъпка в мрежата на Telenor. Промоционални отстъпки до 200 лв. от цената  на избрани смартфони с марка HUAWEI, които се предлагат в търговската мрежа на Теленор, като отстъпките са различни в зависимост от избрания модел и абонаментен план.Основните модели на компанията се предлагат със следните отстъпки:•\tHUAWEI P20 PRO се предлага с отстъпка от 150 лв. във всички планове Тотал на Теленор с месечна такса над 24,99 лв. включително.•\tHUAWEI MATE 10 LITE се предлага с отстъпка от 50 лв. във всички планове Тотал с месечна такса над 24,99 включително.•\tHUAWEI MATE 10 PRO се предлага с отстъпка от 200 лв. във всички планове Тотал с месечна такса над 24,99 включително.•\tHUAWEI MEDIAPAD T3 (8) 4G и HUAWEI MEDIAPAD T3 (10) 4G се предлага с отстъпка от 40 лв. във всички планове Интернет на Теленор (с изключение на план Интернет+ 16.99). •\tРазмерът на отстъпката за конкретно устройство за всеки от плановете в промоцията, се калкулира като разлика между старата и новата цена на дадения телефон. Всяка отстъпка се предоставя еднократно при закупуване в брой или пропорционално на месечните вноски при сключване на 24-месечен договор за лизинг и при едновременно сключване на нов 24-месечен договор за план Тотал или план Интернет.Теленор подарява и селфистик Huawei към следните модели, закупени през месец септември: Huawei P20 Lite, P20, P20 Pro, Mate 10 Lite и Mate 10 Pro.Промоцията е валидна от 29 август до 2 октомври или до изчерпване на количествата. Повече информация можете да получите в търговската мрежа на Теленор", "date": "2018.08.30", "title": "Избрани модели смартфони Huawei с отстъпки през септември"}
{"url": "http://www.cross.bg/chirpan-godina-manev-1582751.html", "text": "/КРОСС/ Урната с праха на известния български художник Никола Манев, който повече от 4 десетилетия твори в Париж, ще бъде положена на 9 септември в галерията, която носи неговото име в Чирпан. Това съобщават от пресцентъра на общината, цитирани от БТА.Датата е избрана от неговите наследници. Ритуалът ще започне в 9 часа сутринта и ще продължи до 14.00 часа. Така ще бъде изпълнено последното му желание неговият последен дом да стане Чирпан, градът от незабравимото му детство. Художникът стана почетен гражданин на Чирпан през 1998 година.Той си отиде от този свят на 78 години, три дни преди рождения си ден - 28 август, от масивен инсулт в парижка клиника.Галерията беше създадена във възрожденска къща, строена през 1867 година, която Манев купи през 2000 година. При откриването й художникът дари 20 от най-известните си картини и постави началото на есенен фестивал, който нарече \"Обичам те, Чирпане\". ", "date": "2018.08.30", "title": "България се разделя с художника Никола Манев на 9 септември в Чирпан "}
{"url": "http://www.cross.bg/segal-stivun-shkola-1582725.html", "text": "/КРОСС/ Актьорът Стивън Сегал планира да открие школа по айкидо в Русия под своя бранд \"Ten Shin\" (Небесна душа), съобщи Лента.По думите на неговия представител Анар Ребанд Сегал е подал заявка за регистрация на своята марка в руското патентно ведомство.Понастоящем холивудският екшън герой живее в Москва и е най-вероятно първата школа да се появи именно в столицата. Търговската марка \"Ten Shin\" е получена от Сегал преди 45 години от Дегучи Наохи, един от учителите на основателя на айкидото Морихей Уешиба. Под този бранд действат школите на Сегал в САЩ. Сега той възнамерява да оперира с марката си и в Русия, припомня Лента, цитиран от БТА.Стивън Сегал получи руско гражданство през месец ноември 2016 година. Паспортът му беше връчен лично от руския президент Владимир Путин, припомня агенцията. ", "date": "2018.08.30", "title": "Стивън Сегал открива школа по айкидо в Москва"}
{"url": "http://www.cross.bg/facebook-watch-sudurzhanie-1582727.html", "text": "/КРОСС/ Facebook обяви, че видеоплатформата Watch вече е готова за глобалния пазар. Считано от днес Facebook Watch ще е достъпна за потребителите в целия свят, допълва Variety. През последната година платформата се предлагаше тестово само в САЩ.Facebook Watch е своеобразен директен конкурент на YouTube. Тя позволява на създателите на съдържание да качват своите клипове и да ги разпространяват сред глобална аудитория. \"С глобалното пускане на Facebook Watch, подкрепяме създателите по целия свят в две критични сфери: помагаме им да печелят пари от техните клипове във Facebook и им даваме по-добро разбиране как съдържанието им се представя пред аудиторията\", коментира компанията.Facebook Watch вече има немалко сделки с популярни студиа, телевизии и предавания в САЩ. Те качват свое съдържание в платформата или дори създават специално съдържание само за нея. Към това Facebook добавя своите функции за харесване и споделяне на клипове, показване какви клипове са харесали и препоръчали приятелите на потребителя и др. Целта на Watch е не само да улесни потребителите в гледането и намирането на интересно съдържание, но и да ги мотивира повече да взаимодействат с неговите създатели, да коментират и споделят.Компанията казва, че планира и поредица от нови предавания, които ще имат още по-интерактивни функции като гласувания и анкети в реално време, викторини с награди и др. Целта отново е да се сближи аудиторията със създателите на видео. Facebook ще предлага и услугата си Ad Breaks, която ще прекъсва клиповете за кратки реклами. До края на септември т.г. тя ще се предлага за създатели на видео в над 25 държави, като през следващите месеци ще се добавят още както държави, така и поддържани езици.Facebook Watch ще има и по-малки изисквания към създателите на видео, за да могат да слагат реклами. Нужно е видеото да е поне 3 минути, а неговият създател да има 10 000 последователи, които са гледали поне 30 000 пъти по една минута в продължение на 2 месеца. Само в САЩ платформата вече се използва от над 50 млн. души на месец, а времето, което прекарват потребителите на нея, се е увеличило 14 пъти от началото на годината.Сега Facebook се чувства уверен в Watch и функциите на платформата. Компанията планира активно добавяне на ново съдържание и функции. Сред планираните новости са субтитри за повече клипове, включително и вече качените, които все още нямат. Компанията е заделила и до 2 млрд. долара за нови сделки за съдържание за Facebook Watch за следващата година. Тя иска постепенно платформата да се превърне в предпочитано място за гледане на видео онлайн, което със сигурност ще доведе до сериозен сблъсък с YouTube. ", "date": "2018.08.30", "title": "Facebook пусна конкурент на YouTube"}
{"url": "http://www.cross.bg/aydio-blu-ray-panasonic-1582740.html", "text": "/КРОСС/ На изложението IFA 2018 Panasonic представя своя UHD Blu-ray плейър от най-висок, референтен клас DP-UB9000, който поддържа технологиите HDR10+* и Dolby VisionTM*, и възпроизвежда Ultra HD Blu-ray, Video On Demand (VOD) и USB съдържание. Новият UHD Blu-ray плейър ще се предлага на пазара от септември.Оборудван с процесор HCX (Hollywood Cinema Experience), UB9000 е разработен и оптимизиран от специалисти в сърцето на Холивуд. Независимо от типа на възпроизвежданото съдържание, процесорът HCX осигурява вълнуващо домашно развлечение, точно както е замислено от създателите на съдържанието.В допълнение към високото качество на картината, осигурено от процесора HCX, референтният UB9000 предлага и изключително високо качество на звука, благодарение на специалните конструктивни и схемни решения, като аналогови аудио схеми, отделно захранване на звуковите вериги, високопрецизен цифрово-аналогов преобразувател и XLR балансиран изход. Поместен в новоразработено шаси с висока здравина и ниско разположен център на тежестта за намаляване на вибрациите, UB9000 възпроизвежда звук с отлично качество. Този нов модел вдига летвата за аудио/видео любителите с най-високото качество на картината и звука в историята на Blu-ray плейърите на Panasonic.Panasonic UB9000 поддържа гласов контрол чрез Google Assistant** и Amazon Alexa**. Просто като говорите на съществуващо Google Assistant или Amazon Alexa устройство, можете удобно да превъртате напред или да поставяте на пауза любимия си филм, без да се налага да използвате дистанционното управление.Вземете максимума от HDRUB9000 поддържа технологията за динамични метаданни HDR10+*, която ще предложи на зрителите възможно най-доброто визуално изживяване чрез оптимизиране на образа поотделно за всяка сцена. HDR10+ е отворена, безвъзмездна платформа за динамични метаданни, създадена от 20th Century Fox, Panasonic и Samsung. Плейърът също така поддържа и Dolby VisionTM*. Dolby Vision преобразява развлекателните преживявания, осигурявайки по-голяма яркост и контраст, както и по-пълна палитра от богати цветове. От създаването на съдържание до разпространението и възпроизвеждането му, Dolby Vision осигурява последователно и грандиозно изживяване от редица съдържания и устройства.Висококачествена картина: възпроизвеждане на оригиналния образ с ефективни технологии за обработка на картинатаПлейърът UB9000 е оборудван с 4K процесор HCX, разработен от Panasonic специално за Ultra HD Blu-ray. Процесорът използва уникални технологии за оптимизиране на цветовете и градациите, създадени в холивудската лаборатория Panasonic Hollywood Laboratory (PHL). Процесорът HCX ефективно обработва Ultra HD Blu-ray данните и поточно предаваното 4K видео съдържание от Интернет, за да осигури пресъздаване на картина с прецизни цветове и оптимална яркост.Прецизна обработка на цветоветеЦветовата информация, съдържаща се в сигналите от 4K източниците и компресирана от съответните формати, като Ultra HD Blu-ray, е силно редуцирана до 4:2:0, или около 1/4 от първоначалното й съдържание. За да бъде изведен сигнал, съответстващ на изискванията на 4:4:4 телевизионните дисплеи, Ultra HD Blu-ray плейърът извършва оптимизирана високопрецизна обработка на цветовете. Обикновените обработващи системи анализират съседните пиксели отгоре и отдолу, и на база на тази информация генерират междинни пиксели. Panasonic използва по-сложен процес с анализ на повече пиксели отгоре, отдолу, отляво и отдясно, в резултат на което се създават много по-оптимални и реалистични междинни пиксели. Чрез по-прецизната обработка на 4K (4:2:0) сигналите, декодирани от Ultra HD Blu-ray съдържанието, и интерполацията им до 4K (4:4:4) сигнали, Panasonic осигурява възпроизвеждане на красиви и реалистични образи с натурална дълбочина и наситени цветове.UB9000 има оригинална функция за повишаващо мащабиране, наречена 4K Direct Chroma Up-scaling, с помощта на която може да извежда картина с 4K резолюция и великолепни цветове от Full HD съдържание.[Необходимо е свързване с 4K/60p/4:4:4-съвместим телевизор чрез високоскоростен кабел, поддържащ 18 Gbps. При възпроизвеждане на Ultra HD Blu-ray съдържание, 4:4:4/36-bit данни се извеждат за 4K/24p, а 4:2:2/36-bit данни се извеждат за 4K/60p.]Оптимална HDR обработкаВсе по-голямото разпространение на HDR съдържание чрез дискове или услуги за поточно предаване прави оптималното му възпроизвеждане особено важно. Освен че имат широк диапазон на контраста, изображенията от Ultra HD Blu-ray плейърите трябва да се възпроизвеждат с прецизни детайли и в тъмните, и в светлите зони. За да постигнат това, новите плейъри на Panasonic използват три уникални технологии за оптимална HDR обработка.HDR оптимизиранеHDR-съвместимите телевизори използват тонално разпределение, за да настроят яркостния диапазон на изображенията спрямо статичните метаданни във възпроизвежданото съдържание, но понякога не се постигат оптималните резултати, в зависимост от производителя или конкретния модел. Чрез извършването на тонално разпределение в самия плейър се осигурява стабилно HDR качество на картината, независимо от телевизора. Оригиналните технологии за анализ и обработка на изображенията на Panasonic пресъздават HDR изображения с по-висока детайлност, а тоналното разпределение се използва за регулиране на яркостното ниво на съдържанието. Оптимално се възпроизвеждат дори обикновените HDR10 и телевизионни HDR изображения.HDR настройка за различни условия на гледанеВсичките нови плейъри на Panasonic за 2018 г. имат функция за HDR настройка, която възпроизвежда с висока прецизност и тъмните, и светлите зони в картината, независимо от околната обстановка. Тъмните сцени в HDR изображенията понякога са трудно видими при гледане в светло помещение и може да изискват настройка на яркостта. Тъй като HDR сигналите по същество са различни от SDR сигналите, съществуващите функции за настройка са недостатъчно ефективни. UB9000 използва оригинална технология за оптимизиране на HDR видео сигналите, която му дава възможност да регулира свободно яркостта на HDR изображенията. Бутон за HDR настройка на дистанционното управление позволява на потребителя просто да избере оптималната настройка, в зависимост от обстановката на гледане.Преобразуване на динамичния диапазон от HDR в SDR (Тонално разпределение, оптимизирано за SDR телевизор)С функцията Dynamic Range Conversion (Преобразуване на динамичния диапазон) се възпроизвеждат по-ярки и по-красиви изображения при показване на телевизор, който не е съвместим с HDR, а има стандартен динамичен диапазон (т.нар. SDR телевизор). Така образите стават по-въздействащи, което отговаря на предназначението на Ultra HD Blu-ray.Качество на звука от най-висока класа: уникални аудио технологии за възпроизвеждане на първокласен звукЗа повече информация, моля вижте приложението.Специално разработено захранване за звуковите веригиВисокоефективен токоизправителИзползването на отделен изолиран токоизправител за аудио веригите осигурява висок динамичен диапазон и намалява колебанията в напрежението и шума, причинен от цифровите схеми. Нещо повече, в захранващия блок са използвани висококачествени електролитни кондензатори от аудио клас и новоразработен импулсен трансформатор с намотки от безкислородна мед OFC (Oxygen Free Copper) за намаляване на импеданса на захранването.10-линеен стабилизаторЗахранванията на цифровите и аналоговите схеми в цифрово-аналоговия преобразувател са отделени и изолирани. Освен това, аналоговите стъпала допълнително са разделени на 2-канална и 7.1-канална част, като на 2-каналната част се подават две отделни стабилизирани захранвания за левия и десния канал. По този начин схемата на стабилизатора става 10-линейна, с което ефективно се намаляват взаимните смущения и се постига максимално чисто звучене. Също така, в захранването на аналоговите вериги са използвани висококачествени електролитни кондензатори от аудио клас за намаляване на шума и смущенията.Аналогови аудио схемиВисококачествен цифрово-аналогов преобразувател2-каналната и 7.1-каналната звукови вериги са оборудвани с висококачествен цифрово-аналогов преобразувател с широка входна съвместимост, голямо съотношение сигнал/шум и висок динамичен диапазон.Специална печатна платка за аналоговия изходАналоговите схеми за 2-каналния и 7.1-каналния изход са монтирани върху специална стъкло-епоксидна печатна платка. При тях са използвани висококачествени електронни елементи, като операционни усилватели с нисък шум и електролитни кондензатори от аудио клас. Сигналите се пренасят в напълно балансиран вид през цялата верига, от цифрово-аналоговия преобразувател до XLR изходите, посредством диференциални схеми2-канален (RCA/XLR) и 7.1-канален аналогов изход2-каналният и 7.1-каналният изход също са разделени. Нещо повече, 2-каналният изход е оборудван с балансирани XLR изходни конектори, в допълнение към традиционните RCA конектори.Високоустойчиво шаси с ниско разположен център на тежестта Централно разположено дисково устройство с новоразработена основаНоворазработената основа с триизмерна дебела стоманена плоча закрепва оптичното дисково устройство към центъра на двуслойното шаси, за да се намалят вибрациите и шума при въртенето на диска.Двуслойно шасиДвуслойната конструкция на шасито с тежка стоманена плоча осигурява нисък център на тежестта и ефективно потискане на вибрациите.Алуминиев лицев и странични панелиЛицевият панел и страничните панели са изработени от дебели алуминиеви плочи. Това повишава твърдостта и устойчивостта на шасито, и значително намалява вибрациите.7.1-канален аналогов аудио изходUB9000 може да извежда аналогов 7.1-канален аудио сигнал, позволяващ директно свързване към система за домашно кино и възпроизвеждане на реалистичен съраунд звук. Нещо повече, конекторите на UB9000 са позлатени за по-висока проводимост и надеждна защита срещу окисляване.Двоен Pure AV (Аудио/видео изолиран) HDMI изходЗа повече информация, моля вижте приложението.Възпроизвеждане на High-Res Audio (Звук с висока резолюция)Новите Ultra HD Blu-ray плейъри на Panasonic за проектирани за възпроизвеждане на звук с висока резолюция. Освен конвенционалните формати WAV/FLAC/MP3/AAC/WMA, те могат да възпроизвеждат DSD (11.2MHz***/5.6 MHz/2.8 MHz) ALAC и AIFF музикални файлове. Просто свържете плейъра към вашата домашна аудио система и се насладете на музика със студийно качество.Цифров лампов звук с повишаване на честотата на дискретизацияЗа повече информация, моля вижте приложението.Интелигентни мрежови функции: пълната мрежова функционалност осигурява лесен достъп до различни 4K източнициГласово управлениеPanasonic UB9000 поддържа гласов контрол от Google Assistant** и Amazon Alexa**. Просто като говорите, можете удобно да изпълнявате различни операции, например да превъртате напред или да поставяте на пауза любимия си филм, без да се налага да използвате дистанционното управление.Съвместимост с 4K VOD Новите Ultra HD Blu-ray плейъри на Panasonic поддържат услуги за видео по заявка 4K VOD (Video on Demand), предлагайки ново зрително преживяване на тези, които търсят безкомпромисно качество на картината и звука.Възпроизвеждане на 4K видеозаписи от видеокамера и JPEG изображенияЗа повече информация, моля вижте приложението.Дизайн: стилният дизайн създава чувство за изтънчено присъствиеВсички тези модерни технологии са поместени в стилен и елегантен корпус. Алуминият в лицевия и страничните панели на UB9000 спомага за подобряване на звуковото качество и същевременно придава лукс на дизайна, достоен за референтен модел от толкова висок клас.* Активира се с актуализация на софтуера (очаква се скоро) ** Налично на немски и английски езикМоля разгледайте приложението, в което са описани основните функции.За да научите повече за HDR10+ лицензионната програма, моля обърнете се към административния офис за HDR10+ лицензиране на адрес: info@hdr10plus.org.Специално разработено захранване за звуковите веригиВисокоефективен токоизправителИзползването на отделен изолиран токоизправител за аудио веригите осигурява висок динамичен диапазон и намалява колебанията в напрежението и шума, причинен от цифровите схеми. Нещо повече, в захранващия блок са използвани висококачествени електролитни кондензатори от аудио клас и новоразработен импулсен трансформатор с намотки от безкислородна мед OFC (Oxygen Free Copper) за понижаване на импеданса на захранването.10-линеен изолиран стабилизаторЗахранванията на цифровите и аналоговите схеми в цифрово-аналоговия преобразувател са отделени и изолирани. Освен това, аналоговите стъпала допълнително са разделени на 2-канална и 7.1-канална част, като на 2-каналната част се подават две отделни стабилизирани захранвания за левия и десния канал. По този начин схемата на стабилизатора става 10-линейна, с което ефективно се намаляват взаимните смущения и се постига максимално чисто звучене. Също така, в захранването на аналоговите вериги са използвани висококачествени електролитни кондензатори от аудио клас за намаляване на шума и смущенията.Аналогови аудио схемиВисококачествен цифрово-аналогов преобразувател2-каналната и 7.1-каналната звукови вериги са оборудвани с висококачествен цифрово-аналогов преобразувател с широка входна съвместимост, голямо съотношение сигнал/шум и висок динамичен диапазон.Специална печатна платка за аналоговия изходАналоговите схеми за 2-каналния и 7.1-каналния изход са монтирани върху специална стъкло-епоксидна печатна платка. При тях са използвани висококачествени електронни елементи, като операционни усилватели с нисък шум и електролитни кондензатори от аудио клас. Сигналите се пренасят в напълно балансиран вид през цялата верига, от цифрово-аналоговия преобразувател до XLR изходите, посредством диференциални схеми.2-канален (RCA/XLR) и 7.1-канален аналогов изход2-каналният и 7.1-каналният изход също са разделени. Нещо повече, 2-каналният изход е оборудван с балансирани XLR изходни конектори, в допълнение към традиционните RCA конектори.Двоен Pure AV (Аудио/видео изолиран) HDMI изходUB9000 е оборудван с двойни HDMI изходи за изолиране и отделно предаване на видео сигналите към телевизора и аудио сигналите към усилвателя. Чрез разделянето на аудио и видео сигналите се потискат нежеланите шумове и смущения, в резултат на което се възпроизвежда чист, висококачествен звук.Цифров лампов звук с повишаване на честотата на дискретизацияUB9000 може успешно да симулира характеристиките на специфичния топъл и комфортен звук на ламповите усилватели. Предвидени са шест различни вида „лампов звук\" с повишена честотата на дискретизация до 96-kHz/192-kHz за изключително високо звуково качество.Възпроизвеждане на 4K видеозаписи от видеокамера и JPEG изображенияНовите модели Ultra HD плейъри на Panasonic за 2018 година могат да възпроизвеждат 4K видеозаписи (в MP4 формат), направени с фотоапарат или видеокамера, както и да извеждат JPEG данни с 4K резолюция, така че да се насладите на спомените от ваканционните си пътувания в цялата им красота.Основни функции на DP-UB9000Висококачествена картинаВъзпроизвеждане на Ultra HD Blu-ray (4K/HDR)Процесор HCX (Hollywood Cinema Experience) за Ultra HD Blu-ray плейърПоддръжка на технологиите за динамични метаданни HDR10+/ Dolby VisionTM*1Прецизна обработка на цветовете с функция 4K High-Precision Chroma ProcessingПовишаващо мащабиране с функция 4K Direct Chroma Up-scalingИзвеждане на 4K 60p/50p/4:4:4HDR оптимизиранеВъзпроизвеждане на FULL HD 3D Blu-ray DiscTMTHX сертификат (Очаква се скоро)Висококачествен звук7.1-канален аналогов аудио изход 2-канален аналогов аудио изход (XLR/RCA)Висококачествени елементи от аудио класДвоен Pure AV (Аудио/видео изолиран) HDMI изходФункция High Clarity Sound Premium за първокласен звук с висока чистотаТехнология за понижаване на джитъра HDMI Low Clock Jitter ProcessЦифров лампов звук с повишаване на честотата на дискретизацияВъзпроизвеждане на звук с висока резолюция (DSD (11.2MHz/5.6MHz/ 2.8MHz), ALAC, FLAC, WAV, AIFF)Премастериране с функция 192kHz/96kHz Surround Re-masterСпециално разработено високоустойчиво шасиИнтелигентни функцииЗрително преживяване, управлявано с глас4K VOD*1 *24K мрежови функции (Възпроизвеждане на 4K Video/ 4K JPEG)Интернет приложения*2Възпроизвеждане на съдържание от мрежатаДостъп до устройства в мрежатаВъзпроизвеждане от външен харддискДублиране на екрана (Mirroring) на смартфон/таблетВградена безжична LAN връзкаТапет на началния екранУправление от HDMI връзка*1 Активира се с актуализация на софтуера (очаква се скоро)*2 Необходим е достъп до Интернет.   ", "date": "2018.08.30", "title": "Качество на звука от най-висока класа представи Panasonic"}
{"url": "http://www.cross.bg/panasonic-vodafone-yredi-1582741.html", "text": "/КРОСС/ Panasonic Corporation и Vodafone обявиха сключването на споразумение за сътрудничество в пилотен експеримент, целящ разработването на IoT-базирани домашни уреди, използващи Narrowband-IoT (NB-IoT) - безжична технология с широк обхват и ниска консумация на енергия от типа на LPWA (Low-Power Wide-Area). Двете компании планират да проведат тестове на домашните уреди, оборудвани с NB-IoT, които ще започнат тази есен във Франкфурт, Германия.  Тъй като светът става все по-свързан, т.нар. Интернет на обектите IoT (Internet of Things) започва да играе все по-важна роля. Някои от най-обещаващите приложения на IoT включват използването на специална безжична връзка, която може да осигури покритие на устройства под земя или може да работи много дълго време само с батерийно захранване. NB-IoT е новият индустриален стандарт за безжични технологии, който привлича вниманието в много сфери като най-подходящ за комуникация с ниска мощност на дълги разстояния и за който Vodafone вече предоставя услуга. Домакинските уреди, използващи NB-IoT технологиите, ще позволят на потребителите да свързват устройствата си с облачни услуги посредством клетъчна мрежа, просто чрез „включване и използване\".  Съвместният проект с Vodafone стартира с тестване на продукти на Panasonic, като климатици, и проучване на функционалността на тясната честотна лента при дистанционното управление и поддръжката им. Panasonic и Vodafone планират допълнителни тестове, за да оценят успешното внедряване на технологията NB-IoT в различни потребителски уреди на Panasonic.Тази есен Panasonic ще стартира и пилотен експеримент за IoT домакински електроуреди, използващи LPWA мрежите в Япония, в сътрудничество с водещ японски мобилен оператор. Чрез свързването на домакински електроуреди посредством LPWA технологията, Panasonic и Vodafone планират да създадат нова среда и функционалност за потребителите от ерата на IoT.Panasonic Corporation е световен лидер в разработването на разнообразни електронни технологии и решения за потребителска електроника, жилищни, автомобилни и бизнес приложения. Честваща своя 100-годишен юбилей през 2018 г., компанията се разраства в световен мащаб и сега управлява 591 дъщерни дружества и 88 асоциирани предприятия в цял свят, отчитайки консолидирани нетни приходи от продажби в размер на 61.4 милиарда Евро за финансовата година, приключила на 31 март 2018 г. С решимост за нови постижения чрез иновации във всички направления, компанията използва технологиите си, за да създаде по-добър живот и по-добър свят за своите клиенти. За да научите повече за Panasonic: http://www.panasonic.com/global.", "date": "2018.08.30", "title": "Panasonic и Vodafone свързват домашни устройства посредством Narrowband-IoT  "}
{"url": "http://www.cross.bg/evstatiev-ivan-osvobozhdavane-1582748.html", "text": "/КРОСС/ Пловдивският Апелативен съд потвърди предсрочното освобождаване на бившия кмет на Стрелча Иван Евстатиев. В момента той се намира в трудово-поправителното общежитие на пазарджишкия затвор. Районният съд в Пловдив първоначално даде 6 гoдини на Евстатиев, но окръжният намали на 4 години, като се произнесе с решение. Очаква се Евстатиев да излезе на свобода утре.От пресцентъра на Съдебна палата-Пловдив уточняват, че Иван Евстатиев отговаря на изискванията за предсрочно освобождаване, тъй като е изтърпял повече от половината от присъдата, като му остават още 1 година и 2 месеца.След влизане в сила на наказанието му е бил на работа като огняр, а според началника Пловдивския апелативен съд решението е окончателно и не подлежи на протест и обжалване.Евстатиев бе подведен под отговорност за изнасилване на 16-годишно момиче, което е привел в безпомощно състояние чрез опиване с алкохол.Снимка: Радио Пловдив", "date": "2018.08.30", "title": "Окончателно: Осъденият за изнасилване Иван Евстатиев излиза на свобода "}
{"url": "http://www.cross.bg/nagradata-bulgariya-programata-1582744.html", "text": "/КРОСС/ Международната награда на херцога на Единбург - България отваря конкурс за лицензиране на проактивни училища, които да предлагат програмата за личностно развитие и постижения на млади хора на възраст 14 -24 г. Училищата в цялата страна ще имат възможност да кандидатстват за придобиване на лиценз за независим оператор на престижната международна програма, развиваща лидерски умения чрез неформално образование. Програмата дава добавена стойност на образователния процес, като сертифицира всички знания и умения, придобити в извънкласните допълнителни дейности и утвърждава училището като привлекателно място и среда за развитие на младите хора. През септември, освен конкурса за нови независими оператори, ще се проведе и първата церемония по награждаване на участници, постигнали ниво злато в програмата, на която ще присъства и Джон Мей, генерален секретар на Международната фондация на Наградата във Великобритания.До 30 септември всяко училище и организация в България има възможност да заяви желанието си да стане  независим оператор в Наградата чрез попълване на онлайн форма за интерес. След разглеждане на кандидатурите, одобрените училища преминават процедура по лицензиране, а техни селектирани учители и служители - обучителен курс за Лидери в Наградата. Като такива те стават част от развитието и израстването на младежите по време на тяхната индивидуална програма, помагат им в постигането на поставените от тях лични цели и поддържането на  мотивацията и постоянството, за да получат международно признание за своите усилия.От създаването си до момента повече от 8 милиона млади хора от над 130 страни са предприели редица доброволни и предизвикателни дейности в рамките на Наградата. В момента повече от 1,3 милиона участници в програмата по света си поставят стимулиращи лични цели, които с постоянство, насоки и подкрепа от опитни лидери постигат в трите нива - Бронз, Сребро и Злато. Те избират активности в направленията - Умения, Физическа активност и Доброволчество, и преживяват Приключенско пътуване. Сред най-големите предимства на програмата е развитието на житейски умения, като критично мислене, умение за разрешаване на проблеми, увереност, устойчивост и решителност, комуникационни умения, работа в екип, емпатия, адаптивност, междукултурна и гражданска ангажираност.В момента над 620 младежи от 19 града в България активно постигат своите цели в индивидуалната си програма в Наградата. До днес броят на Лицензираните организации в България е 44, сред които училища, неправителствени организации, бизнес организации и студентски асоциации.", "date": "2018.08.30", "title": "Училища от цялата страна се конкурират за наградата на херцога на Единбург"}
{"url": "http://www.cross.bg/gazoprovoda-gazprom-potok-1582750.html", "text": "/КРОСС/ \"Газпром\" вече е построил 80% от общия маршрут на газопровода \"Турски поток\". Съобщението направи президентът на \"Газпром\" Алексей Милер на съвещание чрез конферентна връзка, посветено на Деня на работниците в петролната и газова промишленост.\"Продължава изпълнението на най-важните експортни проекти на Газпром на европейско равнище. Подготвителните работи за полагането на тръбите на газопровода \"Северен поток-2\" в териториалните води на Германия, в района на Любмин са в ход. Строителството на газопровода \"Турски поток\" върви, като по двете линии са положени 1,5 хиляди километра тръби или около 80 процента от общата дължина на тръбопровода\", каза Милер, цитиран от ТАСС.\"Газпром\" започна строителството на морския участък от газопровода \"Турски поток\" през май 2017 година. Морският участък ще мине по дъното на Черно море до турското крайбрежие и ще бъде дълъг 930 километра. По-нататък ще бъде изградена сухопътната транзитна (втората бел.ред.) линия до границата с Турция с дължина 180 километра.Първата линия ще е предназначена за турския пазар, а втората за снабдяване с газ на Южна и Югоизточна Европа. Мощността на всяка линия е 15,75 милиарда кубически метра газ годишно. Планира се доставките на газ да започнат в края на 2019 година.До края на 2018 година \"Газпром\" ще завърши основните работи по полагането на газопровода \"Силата на Сибир\" за доставка на руски газ за Китай, допълни Милер. ", "date": "2018.08.30", "title": "\"Газпром\" е построил 80% от газопровода \"Турски поток\" "}
{"url": "http://www.cross.bg/kazahstan-opiti-oruzhiya-1582745.html", "text": "/КРОСС/\"Ядрените опити са опасност за цял свят. Казахстан прояви инициатива за закриването, но трябва да се разбере, че няма друг изход\". Това сподели за  Негово Превъзходителство Темиртай Избастин. -Да, тогава системата беше такава, Студената война, и от 1949 година на наша територия са взривени около 500 бомби. Полигоните се използваха от Съветския съюз. Това бе лошо за Казахстан. Но когато получихме своята независимост през 1991 година, президентът Нурсултан Назарбаев прие указ за прекратяване на опитите. Ядрените опити са опасни за цялата планета. При всеки удобен случай Казахстан, като миролюбива и толерантна държава, в която живеят над 125 националности, заявява тази позиция пред света, но за съжаление не става толкова лесно и други хора, страни са на различно мнение. Бъдеще без ядрени оръжия е единственото, което може да гарантира световен мир. Ядрените оръжия са голяма заплаха\", коментира още  Негово Превъзходителство Темиртай Избастин.Прожектираният документален филм разказва с подробности цялата страшна история около Семипалатинския ядрен полигон в казахстанската степ. В продължение на четири десетилетия (1949-1989) местните хора за били излагани на сериозни количества радиация, при това - без пълното им знание. Резултатът - всяко 20-то дете днес е с увреждане, а хората умират на около 60 годишна възраст, като най-честата причина е рак. Филмът ни запознава и с 44 годишния Карипбек Куюков, който е роден без ръце, поради причината, че родителите му са били изложени на радиация. Той е художник, рисуващ с уста или крака, и споделя, че много родители не пускат децата си навън, защото ги е срам от тях и дефектите им. Карипбек използва приходите от продадените си картини за благотворителни цели, като например - закупуване на лекарства за хората от родното му място.Още от 1991 година Казахстан e на челно място в борбата срещу ядрени оръжия, което е логичен резултат, на базата на тежкото минало и настояще, обвързано с последици. С цел създаване на световен диалог по казуса и проблемите, е създадена международната кампания , с почетен посланик Карипбек Куюков, в която всеки може да се подпише в полза на прекратяването на ядрените опити и оръжия.А като се сетим, че бащата на съветската атомна бомба Игор Курчатов е оправдавал производството с мирни цели... ", "date": "2018.08.30", "title": "Отбелязаха с изложба Международния ден за борба срещу ядрените опити"}
{"url": "http://www.cross.bg/figyra-vosuchna-lili-1582723.html", "text": "/КРОСС/ Легендата на българската естрада вече има восъчна фигура във Варна. Тя се намира в \"Ретро музей\" в морската столица.Новата придобивка беше поставена и представена пред публика. Фигурата на Лили Иванова е в естествен ръст и изпълнена с особено внимание към детайла.Примата е в характерна за нея поза с букет цветя и микрофон във вдигната ръка. До нея е восъчната фигура на нейния добър колега и приятел, великия Емил Димитров.Снимки: Булфото", "date": "2018.08.30", "title": "Поставиха восъчна фигура на Лили Иванова във Варна"}
{"url": "http://www.cross.bg/smartfoni-huawei-trimesechie-1582735.html", "text": "/КРОСС/ Само преди месец в класацията на агенцията за маркетингови проучвания IDC, Huawei се изкачи на втора позиция в света в бизнеса със смартфони за второто тримесечие на 2018 г. Има обаче съществена разлика в начина на измерване на данните според IDC и Gartner. Докато IDC измерват доставените смартфони от вендорите към различните пазари, което реално не отброява реалните продажби, класацията на Gartner отчита точно това - колко са реално продадените устройства към крайния клиент за даден период.И в двете класации Huawei изпреварва Apple като Gartner ясно подчертава, че през второто тримесечие на тази година глобалните продажби на смартфони са нараснали с 2% в сравнение с второто тримесечие на 2017 г., до общо 374 милиона продадени мобилни устройства. На фона на този минимален ръст, ръстът в продажбите на Huawei устройства надминава 38%.За последното отчетено тримесечие на 2018 г., Huawei са продали 49.8 милиона устройства и държат 13.3% от световния пазар, a Apple - 44.7 милиона единици и 11.9% пазарен дял.В изявление на директора на Gartner, Anshul Gupta споделя, че „Huawei продължава да въвежда иновативни функции в своите смартфони\", докато търсенето на iPhone X „започна да се забавя от много по-рано\" тази година за разлика от предходните години, когато новите модели iPhone бяха представени.  ", "date": "2018.08.30", "title": "Huawei изпреварва Apple и по продажби на смартфони "}
{"url": "http://www.cross.bg/botev-samyilov-aktziite-1582743.html", "text": "/КРОСС/ \"Ботев\" Пловдив официално има нов мажоритарен собственик. На официалния си сайт \"канарчетата\" съобщават, че Георги Самуилов вече притежава 60% от акциите на клуба. 1% остава за Сдружението ПФК Ботев, които са собственици на емблемата и историята на \"жълто-черните\", а 39% са собственост на ТЦ-ИМЕ.\"Днес, 30.08.2018г., бе сключен договор за покупко-продажба на част от капитала на ПФК \"Ботев\" АД.Г-н Георги Самуилов положи подпис под договор, с който негово дружество придобива от Сдружение \"ПФК Ботев\" 60% от капитала на Клуба.\", пише в сайта на пловдивчани.Самуилов придобива акциите на символичната цена от 1 лев. Те се прехвърлят от Сдружение \"Ботев\", а според клауза в договора, ако Самуилов реши да продава клуба, ще трябва да го стори срещу същата сума.  ", "date": "2018.08.30", "title": "\"Канарчетата\" имат нов мажоритарен собственик"}
{"url": "http://www.cross.bg/nelegalni-tzigari-kytii-1582742.html", "text": "/КРОСС/ Трафикант на нелегални цигари се опита да избяга от митничари, съобщават от Агенция \"Митници\". При опит да бъде проверен от служители на Митница-Свищов, 35-годишният мъж обръща рязко колата, но екипът го проследява. Беглецът спира автомобила около 5 км преди село Крушовица и изхвърля кашони с нелегални цигари през прозореца ѝ.Митничарите са установили, че мъжът е изхвърлил над 1000 кутии, като всичките са без български акцизен бандерол. В дома на трафиканта е извършено претърсване. Открити са 90 литра ракия без документи, разпределена в пластмасов бидон и бутилки. По случая е образувано досъдебно производство за държане и пренасяне на акцизни стоки без бандерол.  ", "date": "2018.08.30", "title": "След преследване с митничари: Трафикант изхвърли над 1000 кутии с нелегални цигари"}
{"url": "http://www.cross.bg/aydio-dizaiin-niskochestotni-1582746.html", "text": "/КРОСС/ Новите SC-UA30 и SC-UA90 са впечатляващи аудио системи, способни да изпълнят всяко помещение с въздействащ звук. Нещо повече, SC-UA30 съчетава това високотехнологично звуково изживяване с компактен дизайн, което я прави лесна за транспортиране, така че музиката да бъде винаги с вас, където и да се премести партито.Мощен, висококачествен звукНовите аудиосистеми са способни да посрещнат всички нужди. SC-UA30 има два 13-сантиметрови нискочестотни говорителя и изходна мощност до 3 300 W, докато SC-UA90 има два 20-сантиметрови супер нискочестотни говорителя и изходна мощност 22,000W. И двете аудио системи създават впечатляващо, широко 180-градусово звуково поле.Всички нови модели са конструирани с мисъл за потребителя. Благодарение на използването на внимателно подбрани материали, е постигнато високо качество на звука и мощно, експанзивно и динамично звуково изживяване, независимо в коя част на стаята се намира слушателят.Модерен дизайн: за погледа и за слухаНовите стилни устройства са предназначени да разведрят всяка една парти обстановка. SC-UA30 и SC-UA90 притежават изискано синьо осветление, интегрирано в компактния им дизайн.Разширени възможности за свързване и по-голяма гъвкавост  Разширените възможности за свързване при новите аудио системи спомагат за оживяване на събитията, като предоставят на присъстващите по-голям контрол върху атмосферата на партито чрез възможността да споделят любимата си музика. Посредством безжичната Bluetooth® технология, която се поддържа от цялата нова продуктова гама, всеки може да добави любимите си песни към плейлиста на партито от своя смартфон или таблет с помощта на приложението Panasonic MAX Juke.  Двете аудио системи също така дават възможност за добавяне на звукови ефекти към музиката посредством DJ функции за още по-голямо развлечение. А аудио системата UA90 предлага дори още по-голяма гъвкавост на любителите на музиката: тя е оборудвана с вградено CD устройство и 4 GB вътрешна памет, което позволява на потребителя да се наслаждава на цялата си музикална колекция с една аудиосистема.За PanasonicPanasonic Corporation е световен лидер в разработването на разнообразни електронни технологии и решения за потребителска електроника, жилищни, автомобилни и бизнес приложения. Честваща своя 100-годишен юбилей през 2018 г., компанията се разраства в световен мащаб и сега управлява 591 дъщерни дружества и 88 асоциирани предприятия в цял свят, отчитайки консолидирани нетни приходи от продажби в размер на 61.4 милиарда Евро за финансовата година, приключила на 31 март 2018 г. С решимост за нови постижения чрез иновации във всички направления, компанията използва технологиите си, за да създаде по-добър живот и по-добър свят за своите клиенти. За да научите повече за Panasonic: http://www.panasonic.com/global.Основни характеристики на SC-UA90Висококачествен звукИзходна мощност 22000 W (PMPO) / 2000 W (RMS)2.1-канален дигитален усилвател20 см. супер нискочестотни говорители x 28 см. нискочестотни говорители x 46 см. високочестотни говорители x 4Експанзивен звук, изпълващ стаятаТехнология AIRQUAKE BASS Функция D.Bass BeatЕквалайзер с предварително зададени настройкиИнтелигентни функцииБезжична Bluetooth® технологияПриложение Panasonic MAX JukeФункции DJ Effect / DJ Sampler / DJ JukeboxФункция Караоке с 6 ефекта2 микрофонни входаВъзпроизвеждане и запис от CDBluetooth Audio LinkДизайнСтилен дизайн с един корпусОсветени сензорни бутониСини светлинни линии и луниОсновни характеристики на SC-UA30Висококачествен звукИзходна мощност 3300 W (PMPO) / 300 W (RMS)Дигитален усилвател (моно)13 см. нискочестотни говорители x 2 (с гофрирани мембрани, открити)4 см. високочестотни говорители x 4Басрефлексен портФункция D.Bass BeatЕквалайзер с предварително зададени настройкиИнтелигентни функцииБезжична Bluetooth® технологияПриложение Panasonic MAX JukeФункция DJ JukeboxФункция Караоке с 6 ефекта2 микрофонни входаДизайнСтилен дизайн с един корпусСини светлинни линии ", "date": "2018.08.30", "title": "Две нови аудио системи:   въздействащ звук, изпълващ цялата стая"}
{"url": "http://www.cross.bg/kraii-putya-nankov-1582747.html", "text": "/КРОСС/ След повече от три часа разпит регионалният министър Николай Нанков, председателят на УС на АПИ инж. Светослав Глосов и директорът на Института по пътища и мостове инж. Веселин Димитров излязоха от националното следствие. Нанков заяви, че ще има наказани за катастрофата край Своге и че част от консорциумите са започнали да отстраняват дефектите по пътя край Своге.Нанков каза, че се явява в качеството си на свидетел и добави, че може да поеме морална отговорност и политическа за инцидента с автобуса край Своге.Нанков беше категоричен и по отношение на позицията, с която излязоха от фирма „Трейс\" по-рано днес, а именно, че в настилката няма забранен елемент, който да е бил вложен. Това твърдение Нанков опроверга и каза, че в следващите дни най-вероятно ще се намеси международна лаборатория, която ще изследва асфалта. Той уточни, че пътят е подходящ именно за тежкотоварни автомобили и не приема обвиненията.Мантинелата на участъка на пътя край Своге, където на 25 август стана тежък пътен инцидент с автобус, не е част от проекта и не е част от пътната инфраструктура, защото е в урбанизирана територия. Агенция \"Пътна инфраструктура\" /АПИ/ не е поставяла мантинелата, защото пътната агенция отговаря за пътя \"от бордюр до бордюр\". Това каза пред журналисти председателят на УС на АПИ Светослав Глосов, след като даде показания в Националната следствена служба за тежкия инцидент край Своге.По думите му за тротоара и мантинелата отговаря общината, а не АПИ. \"Отново сме сезирали общината за тази мантинела. Спекулираше се, че сме я отремонтирали некачествено. Не, не сме отремонтирали и не сме я поставяли\", добави Глосов.Светослав Глосов уточни, че този участък от пътя не е посочен от Пътна полиция като участък с концентрация на пътно-транспортни произшествия.  ", "date": "2018.08.30", "title": " Ще има наказани за катастрофата край Своге"}
{"url": "http://www.cross.bg/kushta-izlozhbi-balabanova-1582732.html", "text": "/КРОСС/ \"Отвъд повърхността\" е темата на Националните есенни изложби, Пловдив 2018, които се провеждат по традиция от 1 до 30 септември в Стария град. Куратор на проекта, финансиран от Община Пловдив като част от Културния календар на града е проф. д-р Галина Лардева.Официалното откриване на Националните есенни изложби е на 1 септември, в 18 часа в Балабановата къща в Стария град.Авторите, включени в изданието тази година са:  Калоян Илиев - Кикимото- рисунка, обект, Мексиканска къща, зала;  Мартин Трифонов- скулптура, Мексиканска къща, двор;  Атанас Тотляков- графика, къща Хиндлиян, веранда;  Мартиан Табаков- скулптура, къща Хиндлиян, двор;  Юлиан Табаков- рисунка, обект, къща Хиндлиян, мааза;  Шевкет Сюнмез- живопис, Балабанова къща, първи етаж;  Богдан Александров- живопис, Балабанова къща, дълбока зала;  Даниел Леков- фотография, Балабанова къща, първи етаж;  Моника Роменска- графика, Балабанова къща, сводеста зала;  Явор Костадинов- живопис, Балабанова къща, двор.\"Наред с играта на множеството проекции, скрити под повърхността, и носещите своето материално измерение разработки, в боите, в камъка, в листа, върху дървото или платното, върху светлочувствителни носители или дигиталния екран се показва винаги и нещо друго: погледът, гледната точка, смисълът - тъкмо това, което се нарича образ. Тази природа на визуалния образ е едновременно единична и загадъчно-неуловима, разполагаща се между сигурната фактология и ефирните блянове. Визуалният образ е парадоксът на една реална недействителност и този парадокс се задава в голяма степен от възможностите, заложени в повърхността.\", разказва за идеята на проекта кураторът проф. Галина Лардева.Националните есенни изложби започват през 1967, а началото е поставено с изложба акварели на Георги Божилов - Слона, в двора на Начо Културата. Постепенно от камерни изложби на пловдивски автори, те прерастват в национални. Включват се творци от цялата страна със самостоятелни изложби, като всяка година има и почетно участие на пловдивски автор. През годините в изложбите са били представени едни от най- големите български творци като Йоан Левиев, Енчо Пиронков, Светлин Русев, Иван Кирков, Георги Баев, Димитър Киров, Кольо Витковски, Георги Божилов, Любен Диманов и много други. ", "date": "2018.08.30", "title": "Националните есенни изложби превземат за месец емблематични къщи в Стария Пловдив"}
{"url": "http://www.cross.bg/dell-v-dostupen-1582729.html", "text": "/КРОСС/ Направо от Gamescom 2018, където Dell обявиха новите 24 и 27 инчови игрални монитори и обновлението на техните Alienware стационарни компютри, вълнението продължава на IFA 2018. Dell обявява нов сет от иновативни устройства, които да подобрят компютърното изживяване за всеки консуматор, мобилен професионалист и собственик на разрастващ се малък бизнес.  Новото и по-добро портфолио е направено в комбинация на изчистен дизайн, висококачествени материали и невероятно изпълнение на задачи с цел да предостави устройство за всяка нужда и потребител. Представящи ново портфолио Inspiron 2-в-1 и лаптопи, както и първия най-високо качествен Inspiron Chromebook, тези устройства съчетват красив дизайн и невероятно изпълнение в класическата линия компютри на Dell, за да предоставят опция за всеки консуматор. В допълнение, Dell затвърждава лидерската си позиция при мониторите с невероятен нов Dell 27 USB-C супер тънък монитор - функционален и естетически издържан. С пускането на множестовото нови лаптопи Vostro, позволяват по-висока продуктивност и поставят на преден план сигурността за малките бизнеси, разполагащи също с подобрения към печелилата много награди XPS серия на Dell, с което те продължават да показват иновативност и желание да увеличат възможностите на амбициозните си потребители и малки бизнеси на изложението IFA 2018.Dell са посветени на това да предлагат добре обмислени и изпипани продукти, а истински всепоглъщащото кино изживяване на домашния компютър продължава с това ново поколение продукти. Лансиран на CES 2018, Dell Cinema е комбинация от няколко иновативни технологии, всички работещи заедно, за да предоставят на зрителя всепоглъщащо, пленително изживяване от удобството на собствените им компютри. Dell Cinema е достъпен на всички компютри в портфолиото на XPS и на новите Inspiron от тази есен.Клиентските компютри на Dell, както и тези за малкия бизес идват с Dell Mobile Connect, което позволява на потребителите безжичен достъп до техните смартфони през компютъра Dell. Повече от 10 милиона телефонни обаждания и съобщения са осъществени през платформата Dell Mobile Connect от януари 2018. Тази есен, софтуера ще изненада с още по-добра синхронизация на iPhone с компютър чрез известия за iOS апликации, а не само съобщения и обаждания, както до сега. Например съобщения в WhatsApp, напомняния в календара и много други функции ще бъдат достъпни на компютрите Dell, чрез Dell Mobile Connect.\"Вълнуваме се, че ще бъдем на IFA отново тази година, за да покажем технологичните иновации, които подобряват компютърното преживяване на потребителите, \"казва Рей Уах, старши Вице-Президент и Главен управител на отдел „Клиенти и Малък бизнес\" в Dell. \"Инвестираме в съставянето на ново портфолио от общодостъпни лаптопи и 2-в-1 с красив дизайн, материали от най-високо качество и детайлни характеристики, доказателство за отдадеността ни да предоставяме качествени устройства, с които да се гордее всеки, който ги притежава.\"Inspiron 7000 2-в-1 съчетават добро представяне с невероятен дизайнНовото семейство на Inspiron 7000 2-в-1 предоставя изтънченост с красивия си изчистен метален корпус, с мекота на допира и лек дизайн. Достъпен в 13, 15 и 17 инча, предимствата на компютрите 2-в-1 са техните характеристики, включващи 8-мо поколение процесори от U серията на Intel, с възможност за 4k UHD екран, а и топлинен поток, който премахва топлия въздух, дори от скрити места, което увеличава доброто представяне на компютъра и осигурява приятно изживяване при по-дълга работа на него. 13 и 15 инчовите версии имат тристранни плитки рамки, с 2.7мм умалена уебкамера, която прави снимки от много високо качество, дори при слаба светлина, благодарение на технологията Temporal Noise Reduction - първата USB камера адаптирана за компютър, която използва тази технология*. В допълнение, 15 и 17 инчовите версии предлагат като възможност да се добави NVIDIA® GeForce® MX150, за да подобри графиките още повече, както и Intel® OptaneTM памет, за да подобри представянето на процесора. Тези продукти ще са достъпни в Amazon Alexa, когато характеристиката стане достъпна. Това ще позволи на потребителите да съставят списъци, да си слагат напомняния, да проверяват прогнозата за времето, да слушат музика, да управляват срещите си и още много - всичко само с гласова команда.Inspiron 5000 2-в-1 и лаптопи - гъвкавост и функционалност на невероятна ценаПродуктите в новата серия Inspiron 5000, ще включват нови процесори 8-мо поколение от U серията на Intel. Inspiron 14 5000 2-в-1 може да се похвали с много от най-добрите подобрения на Серия 7000, включително коригиране на температурата и тънка рамка. Двете версии, 5481 и 5482, предлагат свобода, гъвкавост и качество, които да задоволят различните нужди на днешните потребители. 5482 2-в-1 съдържа USB вход Type-CTM, който позволява кабелно свързване със стандарт за пръв път използван в серията Inspiron 5000, както и възможност за графична карта NVIDIA® GeForce® MX130. Заедно с това, 5481 2-в-1 разполага с надеждни характеристики на фантастична цена, включително HDMI вход, четец за SD карти, 2 входа USB 3.1 Gen 1 и един USB 2.0 за лесно свързване, както и опция за Windows 10 в режим S, в някои региони.Inspiron 15 5000 notebookНовият Inspiron 15 5000 (5580) е достъпен в разнообразие от богати и изтънчени цветове и с двустранна тънка рамка за още по-стилна визия.  USB вход Type-CTM позволява лесното свързване на кабели, разполага и с възможност за четец на пръстов отпечатък на бутона за включване. Този продукт има още цяла гама от невероятни характеристики, сред които до 32GB DDR4 памет, разнообразие от опции за съхранение, включително SSD и твърди дискове, опционална графична карта NVIDIA® GeForce® MX150 Graphics, както и осветена клавиатура.Dell представя първия си висок клас клиентски ChromebookDell подобрява линията на Inspiron с висок клас Chromebook, Dell Inspiron Chromebook 14 2-в-1. Направен е за клиенти, които искат високо качество 2-в-1 преносим компютър, с висок клас характеристики, добре обмислен дизайн, широк 14-инчов FHD IPS дисплей и безпроблемна интеграция на Google апликации и екосистема. Металическият дизайн и скосеният и плитък екран предоставят безупречна визия и компактен размер, които улесняват преносимостта заедно с 10-часовия живот на батерията. 8-мото поколение процесор Intel® Core i3-8130U CPU и до 128GB налична eMMC памет, осигуряват бързо представяне, докато USB вход Type-C и стандартната осветена клавиатура и EMR химикалка с pen със свой собствен слот за съхранение, доставят невероятно удобство. Chrome OS е съчетание между скорост, семплост и сигурност, а достъпът до милиони приложения на Android през Google Play прави новия Inspiron Chromebook 14 2-в-1 стилен и мощен и дава на потребителите гъвкавост и продуктивност.XPS 13 - подобрения в сериятаЗнаменитата XPS 13 серия на Dell, с най-малкия 13-инчов лаптоп и най-мощен в неговия клас, ще въведат нов процесор от 8-мо поколение - Intel 8th Gen i3, който е по-лесно достъпен вариант за потребителите. А XPS 13 Developer Edition сега е достъпна с Ubuntu 18.04 LTS (дългосрочно съдействие), подобрение, което предоставя помощ за 5 години, за разлика от предишни версии, когато е било за 9 месеца. В допълнение, най-малкият 13-инчов 2-в-1 - XPS 13 2-в-1, сега предлага последния 8-мо поколение Intel процесор. 2-в-1 предлага режим Dynamic Power, за да извлече, колкото може повече от представянето на процесора, както и до 15 часа издръжливост на батерията и невероятно качество на картината с UltraSharp QHD+ InfinityEdge дисплей с докосване.Vostro 14 и 15 5000 лаптопи за растежа на малкия бизнесDell никога не забравя корените си на малък бизнес. Основан в общежитието на Майкъл Дел преди повече от 30 години, Dell са посветени да осигурят правилната технология за малкия бизнес подкрепяйки ги с правилните съветници.Dell продължава да разширява линията Vostro с новия Vostro 14 и 15 5000 лаптопи, предоставящи продуктивност и сигурност за малкия бизнес, включително 8-мо поколение Intel процесори, USB вход Type-CTM, който позволява лесно кабелно свързване, влизане с пръстов отпечатък и двустранна плитка рамка на дисплея, което позволява концентрация на екрана за фокусиране върху задачата. Направен за нуждите на публиката, новите лаптопи Vostro предлагат още хардуер TPM (Trusted Platform Module) 2.0*, който предоставя защита при търговия и място за съхранение на секретни кодове, за потвърждение на устройството и Bitlocker за съставянето на настройки за сигурност. Съчетан с Peak Shift, който намалява използваната енергия като автоматично превключва системата на захранване от батерията, през определени моменти от деня. Тези прости, но ключови характеристики, помагат на малкия бизнес да работи ефикасно и плавно.Dell 27 USB-C супер тънък монитор - перфектен от всеки ъгълПродължавайки да води в индустрията на стационарните компютри, Dell показва най-новия член на супер тънкото си семейство, с най-яркия в неговия клас ултра тънък монитор - 27\" USB-C ultrathin monitor*. Включващ до 600 нита яркост, Dell 27 USB-C Ultrathin (S2719DC) е HDR монитор от висок клас със сертифициран VESA дисплей HDR 600 и интегриран Corning Iris Glass light-guide plate (LGP) технология. Той е екипиран с USB вход Type-C, който излъчва видео, данни и зарежда, всичко от един и същи изход, предлагащ решение с един единствен кабел и без страничен шум. Изчистеният дизайн е невероятно тънък от всички ъгли, с профил от 5.5 мм, което го прави перфектен за работното място и в дома, за да създаде естетически красива среда. С минималистичния си InfinityEdge дизайн и гладко шаси от сребърен сатенен завършек, S2719DC предоставя усещане за безвремие и високо качество. Насладете се на невероятно реалистичните изображения на ултра тънкия дисплей, с несравнима яснота, жизнен контраст и дълбочина на цветовете.В допълнение, Dell представя нова линия SE монитори, с ключови характеристики за ежедневна употреба. Новите FHD монитори (SE2219H, SE2419H и SE2719H) са тънки и са достъпни в 21.5, 23.8 и 27 инча. С IPS панел, можете да се насладите на плътността и точността на цветовете независимо от ъгъла на гледане. SE мониторите разполагат с технология, която ограничава примигването и ниска светлинност и са разположени върху компактна основа, спестяваща място. След представянето на мониторите SE, сега Dell разполага с напълно обновена гама.\"Предизвикателство в компютърната индустрия беше създаването на компютър, който съчетава иновация с качествени фактори, материали и характеристики на достъпна цена за всеки тип публика. За да успее в конкурентната среда на индустрията, всяка компания трябва да предостави дизайн от високо качество и иновации за широката публика.\", споделя Марибел Лопез, основатор и анализатор в Maribel Research. \"Разширеното клиентското портфолио на Dell, представено на IFA доказва стремежа им да създават устройства, които да отговарят на нуждите на всеки потребител.\"Завещание за доброDell вярва, че технологията има движеща роля в развитието на човечеството. Тя и експертизата могат да се използват там, където ще донесат най-много ползи за хората и планетата. Като част от тази философия, Dell представя принципите си за „Кръгова икономика\", изключвайки от дизайните си нефункционални елементи и превръщайки „отпадъка\" в ценен ресурс.В Индия, замърсяването на въздуха е твърде високо през последните години. Качеството на въздуха в Делхи през ноември месец 2017 е било сравнено с дима от 50 цигари на ден. За да се пребори с това, Dell сключва партньорство със стартъп в Индия - Chakr Innovation, който да събира катрана от дизелните двигатели и да ги превръща в мастило за печатане по пакетите на стоки в Индия. От тогава насам Dell са изпратили приблизително 150,000 кутии напечатани с това мастило.Като част от политиката Завещание за добро, Dell обещава да превърне опаковките си в 100% по-екосъобразни до 2020. По-голямата част от компютрите в портфолиото на XPS вече се пакетират в рециклирана пластмаса и планът е това да се приложи и в другите линии. Същевременно, Dell стават екосъобразни като намаляват употребата на пластмаса в офисите си по цял свят. Dell са посветени да използват знанията и технологиите си, за да помагат за разрешаването на световни проблеми като замърсяването на океаните, което също е включено в IFA тази година.Присъединете се към Dell на IFA 2018Dell са домакини на интерактивна арт-галерия, показваща иновативните клиентски компютри, всичко за малкия бизнес, красиви екрани и компактни компютри за игра. Изживейте Dell Cinema, чрез гамата лаптопи, светлинна инсталация и драматично цветово изживяване; вижте рециклируемите пластмасови инсталации, показващи стремежа на Dell да намали пластмасата; посетете кафето на Dell за малкия бизнес за кафе, изкуство и технологични съвети. И за игрално и VR преживяване, пробвайте уменията си на симулатор със състезателна кола McLaren, Beat Saber VR и Dauntless, всичките поддържани от Alienware и Dell G серии.#DellExperience (Преживяването Dell) се намира на щанд 101 в зала 16 и е открито за пресата и анализатори от 29 до 30 август и  за всички с IFA баджове между 31 август и 5 септември от 10 до 17 часа. Последвайте #IFA18 и #DellExperience за новини и новости за Dell от IFA.Достъпност:Inspiron 7000 2-в-1 ще са достъпни от 2 октомври, започващи на цени от $879.99 (13-инча), $849.99 (15-инча) и $1,099.99 (17-инча).Inspiron 5000 2-в-1 (5482) ще е достъпен от 2 октомври, започващ на цени от $599.99.Inspiron 5000 2-в-1 (5481) ще е достъпен от 2 октомври, започващ на цени от $459.99.Inspiron 15 5000 (5580) ще е достъпен от 7 октомври, започващ на цени от $655.98.Inspiron Chromebook 14 2-в-1 ще е достъпен от 23 октомври, започващ на цени от t $599.Vostro 5481 ще е достъпен от 2 януари 2019, започващ на цени от $669.Vostro 5581 ще е достъпен от 9 ноември, започващ на цени от $579.Dell 27 USB-C Ultrathin монитор ще е достъпен от 21 август, започващ на цени от $549.99.Dell 22/24/27 SE ще е достъпен от 25 септември, започващ на цени от $169.99 (22\"), $199.99 (24\") и $249.99 (27\").XPS 13 с i3 ще е достъпен от 28 август, започващ на цени от $899.99.XPS 13 2-в-1 с Intel 8мо поколение процесор ще е достъпен в САЩ от 11 септември, започващ на цени от $999.99.XPS 13 Developer Edition с Ubuntu 18.04 LTS скоро ще бъде достъпен в ЕвропаDell Mobile Connect ще бъде достъпен безплатно през есента на 2018, на всички клиентски Windows 10 XPS, Inspiron, Vostro, и Alienware компютри купени след януари 2018.Допълнителни източници:Свържете се с Dell в Twitter, Facebook, YouTube и LinkedInСледете последните новини вTwitter на @Dell или @DellEMCNewsЗа Dell Inc.С печелещи награди десктопи, лаптопи, 2-в-1 продукти и тънки стационарни компютри, мощни работни станции и подсилени устройства, подходящи за специална среда, монитори, както и пълна гама от услуги и решения за сигурност, Dell осигуряват на съвременните служители и потребители това, от което се нуждаят, за да могат сигурно да се свързват, произвеждат и сътрудничат отвсякъде и по всяко време. Dell, като част от  Dell Technologies, се стремят услугите им да достигнат до всички потребители, както и до малки и големи организации в 180 държави по света. ", "date": "2018.08.30", "title": "Dell представи на IFA 2018 иновативни устройства за консуматори и малки бизнеси"}
{"url": "http://www.cross.bg/hlyab-croustina-korichka-1582736.html", "text": "/КРОСС/ В общество, в което времето е ценно и всяко преживяване е важно, приготвянето на хляб и печива, на които да се наслаждавате със семейството и приятели, не може да бъде по-лесно, благодарение на новата хлебопекарна за хляб с твърда коричка \"Croustina\" (SD-ZP2000) на Panasonic.Печенето на хляб у дома може наистина да активизира сетивата - ароматът, който изпълва стаите и вкусът на топлия, прясно изпечен хляб безспорно са вдъхновяващи. От есента на 2018 г. кулинарите ще могат да удовлетворят желанието си за приготвяне на пресен, автентичен хляб с твърда коричка, изпечен в собствения си дом, благодарение на „Croustina\" - новата иновативна хлебопекарна на Panasonic.Въплащаваща 30-годишен опит и иновации, Croustina с лекота вдъхновява кулинарната креативност, като комбинира ключови иновации в печенето; давайки възможност дори на най-неопитния хлебопекар да приготви вкусен хляб.Приготвянето на храна за семейството никога не е било по-лесно, с помощта на 18-те удобни автоматични програми на Croustina за печене на всичко - от сладкиши, тесто за пица и конфитюр до безглутенов хляб - с натискането само на един бутон.Благодарение на качеството и възможностите на Croustina, можете също така да избегнете ненужните добавки, захар и сол, като изберете свои собствени здравословни продукти за изключително кулинарно преживяване у дома.Според д-р Морган Гай, консултант на Panasonic за бъдещето на храните, формата и структурата са сред най-важните аспекти на храненето и Croustina е специално създадена, за да се погрижи за това. „Живеем в свят, който във все по-голяма степен е виртуален, целенасочен, еднообразен и дигитален. Търсим форми и структури за допълнителен интерес и удовлетворение; така че формата и структурата се издига на преден план, особено при храните, с все по-голям фокус както върху вкуса, така и върху самото усещане в устата.\"За получаването на перфектна хрупкава коричка при ръчния хляб е необходимо по-твърдо тесто, но с Croustina не е необходимо да прекарвате часове в месене и оформяне. Оптимизираната бъркалка за месене хваща и разтяга тестото, което се задържа от вградените ребра на специално оформената овална тава за печене. Така се постигат постоянно добри резултати, които имитират равномерното месене на най-добрите майстори хлебари, създавайки условия за приготвяне на вкусен хляб с твърда и хрупкава коричка.   Когато Croustina се включи, два уникални температурни сензора работят в унисон, за да осигурят оптимални условия за втасване на тестото. Croustina умело използва информацията от двата сензора, за да избере оптималната програма за втасване на тестото и за изчакване, независимо от обстановката. Единият сензор измерва вътрешната температура на хлебопекарната, докато уникален втори сензор измерва околната температура в стаята. Независимо дали печете във влажна или суха среда, можете да бъдете сигурни, че ще получите идеални резултати при печенето.Независимо от размера и стила на вашата кухня, новата хлебопекарна се вписва безпроблемно във вашия дом. Проектирана в Европа, Croustina се предлага в елегантен матиран черен или бял цвят, за да се съчетае с всеки модерен интериор. Със стилния си дизайн, тя може да стои спокойно върху всеки кухненски плот и да пече вкусен хляб, сякаш току-що донесен от местната хлебарница.Благодарение на оптимизираната конфигурация на нагревателите, Croustina наподобява традиционните фурни за хляб. Иновативният отразяващ вътрешен капак и централният нагревател, обграждащ тавата за печене, работят заедно подобно на фурна, като разпределят равномерно топлината до върха на хляба, създавайки винаги хрупкава и автентична коричка.  Електрозахранване: 230 - 240 V 50 HzКонсумация на енергия: 645 - 700 WКапацитет: Брашно за хляб: максимум 500 гр. / минимум 300 гр.Суха мая: максимум 7.0 гр. / минимум 2.1 гр.Бакпулвер: максимум 13.0 гр. минимум ** гр.Таймер: Дигитален таймер (до 13 часа)Размери (В × Ш × Д): Приблизително 27.3 × 40.4 × 33.9 см.Тегло: Приблизително 6.9 кг.Принадлежности: Мерителна чаша, мерителна лъжицаPanasonic Corporation е световен лидер в разработването на разнообразни електронни технологии и решения за потребителска електроника, жилищни, автомобилни и бизнес приложения. Честваща своя 100-годишен юбилей през 2018 г., компанията се разраства в световен мащаб и сега управлява 591 дъщерни дружества и 88 асоциирани предприятия в цял свят, отчитайки консолидирани нетни приходи от продажби в размер на 61.4 милиарда Евро за финансовата година, приключила на 31 март 2018 г. С решимост за нови постижения чрез иновации във всички направления, компанията използва технологиите си, за да създаде по-добър живот и по-добър свят за своите клиенти. За да научите повече за Panasonic: http://www.panasonic.com/global.За повече информация за д-р Морган Гай, моля посетете www.morgainegaye.com/food-futurologist/.  ", "date": "2018.08.30", "title": "Panasonic представя първата си хлебопекарна за хляб с твърда коричка „Croustina“ "}
{"url": "http://www.cross.bg/brunzov-nimh-instityta-1582737.html", "text": "/КРОСС/ Ръководството на БАН прекрати мандата на професор Христомир Брънзов като директор на Националния институт по метеорология и хидрология.  В коментар пред БНР Брънзов посочи, че това решение е било очаквано, както и че ръководство на института също ще се оттегли в знак на солидарност.  Професор Брънзов беше категоричен, че отстраняването му е свързано с неговата подкрепа за протеста на синоптиците и хидролозите от последните месеци. Те настояват института да се отдели от БАН.Заместник-председателят на БАН Константин Хаджииванов обясни, че мотивите да бъде освободен Брънзов, са неспазване на разпореждания на ръководните органи на БАН, уронване на престижа на Българската академия на науките и неспазване на нормативната уредба. Синоптиците настояват НИМХ да се отдели от БАН. Общо събрание по въпроса ще се проведе през септември. Вчера след среща в Министерският съвет стана ясно, че ще се върви към излизане на института от Академията и това е най-вероятният вариант за бъдещето на НИМХ.  Хаджииванов каза, че процедурата по изваждането на Института по метеорология и хидрология от БАН ще продължи след отстраняването на директора на НИМХ.", "date": "2018.08.30", "title": "БАН прекрати мандата на директора на НИМХ "}
{"url": "http://www.cross.bg/sc-c-google-ottavatm-1582730.html", "text": "/КРОСС/ По време на изложението IFA 2018 в Берлин, Technics ще представи новата безжична озвучителна система OTTAVA S SC-C50, която ще започне да се предлага от септември.OTTAVA S SC-C50 е оборудвана с модерни акустични технологии за възпроизвеждане на висококачествен звук в широко звуково поле от тяло с много компактни размери. Технологията за калибриране спрямо помещението ви позволява да поставите системата, където пожелаете и да слушате любимата си музика навсякъде в дома.  Нещо повече, системата предлага истинско безжично музикално развлечение, благодарение на пълната съвместимост с множество услуги за поточно предаване, възможност за гласово управление и интеграция с различни музикални източници.Чист и дълбок звук, изпълващ цялото помещение4 модула JENO Engine и технология LAPC (Load Adaptive Phase Calibration)Четири оригинални модула JENO Engine на Technics се грижат за създаване на прецизно звуково поле с оптимални ниски, средни и високи честоти. С помощта на Space Tune се постига висококачествено възпроизвеждане на звука, оптимизирано спрямо конкретната обстановка и слушателска среда. OTTAVA S SC-C50 е оборудвана и с разработената от Technics адаптивна технология LAPC за оптимизиране на работата на усилвателя, в зависимост от свързания товар. Технологията LAPC коригира импулсните параметри при цифровата обработка на сигналите чрез измерване на честотните и амплитудно-фазовите характеристики на усилвателя при свързани говорители. Параметрите на нискочестотните и високочестотните говорители са предварително запаметени в изчислителния модул на LAPC, което спомага за осигуряване на идеални честотни и фазови характеристики в целия честотен диапазон.Компактно тяло и широко звуково полеВ уникалното тяло с дъговидна форма са монтирани 3 средночестотни говорителя, 3 високочестотни говорителя и 1 суббасов говорител. Левите, десните и централните говорители създават широко звуково поле с добре изразен стерео ефект и отчетливи вокали. В зоната на средно/високо-честотните говорители е поставена специална конструкция с форма на фуния за контрол на насочването, която елиминира взаимните смущения между говорителите за оптимално разпространение на звука, а коаксиалната конфигурация на средночестотните и високочестотните говорители осигурява прецизно вертикално насочване с по-малко честотни смущения, независимо от компактните размери на тялото.Мощна конфигурацияТрите 1.6-сантиметрови високочестотни говорителя възпроизвеждат високочестотен звук с честота до 50 kHz. Те са комбинирани с насочен напред 12-сантиметров суббасов говорител с дълъг ход на мембраната, както и дълъг и прав порт с голям диаметър. Общо 7 говорителя в твърдо и стабилно тяло, изработено от стъклени влакна, възпроизвеждат мощен звук от 3.1-каналния усилвател.Оптимално звучене във всяка обстановкаТехнология Space TuneЗа да се гарантира отличното звучене на OTTAVA S SC-C50 във всяка стая и на всяка слушателска позиция, технологията Space Tune оптимизира звуковото поле спрямо конкретната обстановка. В допълнение към предварително запаметените режими за 3 различни варианта на разположение на системата, в основния блок е вграден микрофон, който позволява автоматична настройка и оптимизиране на звука чрез активиране от основния блок или от приложение за смартфон.Широк избор на услуги и лесно управлениеВграден Google Chromecast Поддръжката на Google Chromecast позволява лесно възпроизвеждане от различни услуги за поточно предаване чрез смартфон. И тъй като поточните данни се предават директно към системата, няма никакво влошаване на качеството на звука. Като се използват няколко системи с вграден Google Chromecast в среда с няколко стаи, една и съща песен може да се слуша в различни стаи или във всяка стая може да звучи различна песен. * Необходимо е приложение Google Home.Работа с Google AssistantАко към същата мрежа е свързан гласово активиран високоговорител Google, функцията Google Assistant може да се използва за гласово управление на възпроизвеждането и други функции на OTTAVA S SC-C50. Ако потребителят не разполага със смартфон или ръцете му са заети, може лесно да управлява системата чрез гласови команди.Пълна съвместимостВ допълнение към възпроизвеждането от USB и наличието на аналогов аудио вход и оптичен цифров аудио вход, OTTAVA S SC-C50 поддържа Bluetooth, Google Chromecast, Apple Airplay, Spotify, Tidal и Network Playback, което позволява комфортно възпроизвеждане от разнообразни музикални източници.Стерео сдвояванеЛесно свързване и сдвояване на два високоговорителя SC-50 чрез приложението Technics Audio Center (TAC) предлага на потребителите фантастично широкоекранно стерео изживяване.Функция за любима музикаОсновният блок може да запамети до 9 елемента, например любими интернет радио станции, Spotify плейлист или песни от USB. Това ви позволява да слушате любимата си музика, дори без да стартирате съответното приложение.ПредлаганеПървокласната безжична озвучителна система SC-C50 ще се предлага на пазара в черен и бял цвят от края на септември.Елегантен, непреходен дизайнOTTAVA S SC-C50 съчетава практична функционалност с елегантен дизайн. Дебелият алуминиев горен панел увеличава стабилността на шасито, а емблематичният OLED дисплей е обграден от бутони, конфигурирани в пръстеновидна форма за лесна работа. Оребреният заден панел добавя допълнителна елегантност и осигурява ефективно охлаждане на вътрешните елементи. Освен че е изключително красива, дъговидната форма на корпуса спомага за елиминиране на нежеланите вибрации в шасито и използва акустични технологии за постигане на широко звуково поле. Това ви позволява свободно да поставите OTTAVA S SC-C50, където пожелаете, така че да ви бъде най-удобно да слушате музика. И не на последно място, можете да изберете черен или бял цвят, който да съответства на интериора в помещението. Технически характеристикиИзходна мощностПредни говорители (Ляв/Десен): 20 W + 20 W (1 kHz, T.H.D. 1.0 %, 8Ω, 20 kHz LPF);Преден говорител (Център): 20 W (1 kHz, T.H.D. 1.0 %, 8Ω, 20 kHz LPF);Суббас: 40 W (100 Hz, T.H.D. 1.0 %, 4Ω, 20 kHz LPF);ГоворителиНискочестотен: 6.5 см. конусен x3 / Високочестотен: 1.6 см. куполен x 3 / Суббасов: 12 см. конусен;Размери и теглоШ 375 мм. / В 220 мм. / Д 197 мм.Тегло: 7.6 кг. (вкл. кутията)ТерминалиОптичен цифров x1AUX вход x1 (φ3.5 мм.)USB-AEthernet интерфейс: LAN (100 Base-TX / 10 Base-T)Мрежови функции и характеристикиWiFi a/b/g/n/ac, 2.4 GHz / 5 GHz диапазонВграден ChromecastРабота с Google AssistantВъзпроизвеждане в няколко стаиApple AirplayBluetooth (AAC, SBC)Spotify / TIDAL / DEEZER / Интернет радиоЦифрови входни форматиWAV до 384kHz / 24bit FLAC до 384kHz / 24bit DSD 2.8MHz, 5.6MHzAIFF до 384kHz / 24bitAAC до 96kHz / 320kbpsMP3 до 48kHz 320kbps ", "date": "2018.08.30", "title": "Technics представи новата безжична озвучителна система "}
{"url": "http://www.cross.bg/etap-ystroiistvo-zakona-1582731.html", "text": "/КРОСС/ Общинският съвет в Царево е нарушил Закона за устройство на територията при решението си за разрешение за изработване на проект на ПУП-ПЗ (план за застрояване) за поземлен имот  в местността „Силистар\". Това заяви във Варна министърът на околната среда и водите Нено Димов.\"Нарушението е в това, че преди Общинският съвет да гласува решението, което е взел, е трябвало да се обърне според Закона за устройство на територията към Районната инспекция по околната среда и водите в Бургас, за да бъде казано коя е процедурата, която трябва да следва. Той не е попитал и това вече е нарушение. Затова Районната инспекция в Бургас е сезирала областния управител с писмо от вчера сутринта и Министерството на регионалното развитие, които са органът по Закона за устройство на територията. Така че на този етап е това. Просто те не са спазили процедурата, с което нарушават закона. Решението не е трябвало да бъде взето, преди да е ясно по какъв начин да се продължи. На този етап те са направили допускане за възлагане, което е много ранен етап. Но доколкото това минава според нас в ПП \"Странджа\" трябва да се мине според нас по процедура. Така че от тази гледна точка на този етап не може да се говори. Самото допускане за промяна на устройствения план трябва да се съпътства с екологична процедура, по която това да върви. Тоест този тип планове задължително минават през определени оценки. Ако Общината в Царево продължи по този начин и стигне към по-сериозно решение, естествено, ние ще наложим на това решение принудителна административна мярка\", каза Димов.", "date": "2018.08.30", "title": "Екоминистърът: Общинският съвет в Царево е нарушил закона"}
{"url": "http://www.cross.bg/bulgariya-viziya-stranata-1582733.html", "text": "/КРОСС/ - Добре е, че споменахте „обществен договор\". По същество той представлява комплексно споразумение за предоставяне на услуги, сключен между държавата и гражданите, който да допринася за постигане на общите и крайна цел - по-добър начин на живот, изразяващ се в съхранението на нацията ни. Връзката между участниците в този договор е нарушена, поради липсата на основния компонент - държавността, която е фундамент на всичко останало.Именно заради това в проекта „Визия за България\" основен акцент е повече социална държава, вместо самоуправството. Държавата задължително трябва да присъства в: енергетика, инфраструктура, здравеопазване, образование, вътрешен ред и сигурност. Изграждането на модерна европейска социална държава изисква и много по-голяма солидарност с най-уязвимите групи от населението, включително децата, лишени от родителска грижа, хората с увреждания, самотно живеещите възрастни хора. За тях трябва да бъде осигурена качествена грижа и пълен достъп до социални услуги в общността и в семейната среда.Икономическата и социалната обстановка в България не подкрепя младите семейства. Ето защо ние предлагаме стимулиране на отговорното родителство, на работещите родители чрез въвеждане на семейното подоходно облагане и диференцирани ставки на ДДС за детски храни и стоки, учебници и учебни помагала.- Да, „Визията\" е нещо ново, но и различно от досега действащия принцип на управление. Повече от необходимо е да се начертае план за дългосрочно преодоляване на проблемите, пред които стои страната, тъй като това предполага цялостна визия за градирането им по значимост и разполагане във времето на конкретните действия. Много по-лесно е да се намерят краткосрочни решения в най-острата фаза на поредния скандал, затова се използва мотивът, че не е осъществимо. С това не съм съгласна, защото сме свидетели на „раздаване\" на милиони след протести, на „финансови подаръци\" на определени общини, разпределяне на държавен ресурс безпринципно.Един от начините да се подобри качеството на живот на българите е да се дефинират ясно приоритетните обществени цели. Определящ фактор за реализацията на социалната политика е нивото на развитие на обществото, характеризирано чрез състоянието на националната икономиката. Затова ние разработихме не просто проект, а смело мога да заявя, стратегически документ, който предлага нов път към икономически растеж. България се нуждае от по-динамично развитие на заплатите, но това е немислимо без устойчива икономика и благоприятна бизнес среда. Успоредно с ускореното продължение на процеса на облекчаване на административните тежести, предлагаме да укрепим държавните активи в икономиката. Новият подход в засилване социално-икономическата роля на държавата е създаване на социалното предприятие, чиято цел е да въздейства върху общественото.- Бедността е в основата на всичките ни проблеми. Близо 30% от населението живее в материални лишения. Да, това е спирала, по която стремглаво вървим. Необходими са спешни мерки, за да спрем този път към задълбочаващото се неравенство на обществото. Наблюденията за страната категорично показват, че бедността е в тясна обвързаност с нивата на образование и икономическата активност на работоспособното население. По-важният разговор би следвало да бъде за образованието и новите работни места. Водеща цел на политиките трябва да е пресичането на пътеката от ниско образование към безработица и в крайна сметка - бедност.Затова темата „образование\" заема важна част в проекта „Визия за България\", в която основна цел е спасяване на българското училище. Улесняване на достъпа до образование за децата в малките селища и от бедни семейства. Споменавайки малките общини, искам да добавя и един също много важен фактор, влияещ на бедността и неравенствата, а това е различието между регионите. Наш основен приоритет е подкрепа за най-изостаналите региони в страната. Тези райони ще могат да се възползват от нов „Национален фонд за сближаване между регионите\". Цел за този фонд е той да се съсредоточи във финансиране на онези инвестиции в изостаналите региони, които водят към възходящо сближаване и постепенни реформи, включително в области като образование, формиране на умения, местен капацитет и добро управление.- Тази дискусия започна много преди представянето на „Визията\". Месеци наред инициирахме срещи из областните градове на страната с неправителствени организации, експерти и граждани по проблемите в социалната сфера, съответно и по отделните сектори в документа. Първата ни задача е да го надградим и да откроим основните приоритети за България. През август се проведоха поредица срещи с професионални организации, браншови съюзи и експерти. Първите от тях бяха с Произведено в България - Съюз на малкия и средния бизнес и НС на Трудово-производителните кооперации, защото един от основните елементи в разработената от нас „Визия за България\" е социалното предприемачество и социалната икономика. Предстоят дискусии и по районите в страната. Надявам се, че интересът към проекта през следващите месеци ще бъде още по-голям и ще обединим максимално повече българи. Ние предлагаме съвместна работа, усилия и от двете страни за преодоляване на кризата. Доверие се гради, когато заедно се планират и осъществяват общи начинания. За нас е важно и самите граждани да споделят общи ценности, да изразят по категоричен начин единна визия за бъдещето на страната и да се ангажират с реални действия за промяна на своето положение.- Обществото ни е крайно разделено от критики и постоянни взаимни обвинения. От това страдат всички и не бива да се подминава, че сериозна вина за това имат политиците. Първото нещо, което вижда всеки народен представител, влизайки в сградата на Народното събрание, е надписът: „Съединението прави силата\". Време е този надпис да се превърне в девиз, в истинския смисъл на тази дума, и да върнем доверието си едни към друг. Не бива да се отрича нещо хубаво и да се стопира всякаква форма на дебат, тъй като предложението е от опонент, защото „Визията\" е за нашата България!", "date": "2018.08.30", "title": "Виолета Желева - депутат от БСП: „Визия за България” обръща поглед към изоставащите региони"}
{"url": "http://www.cross.bg/lageri-myusyulmani-bolnitza-1582734.html", "text": "/КРОСС/ По данни на САЩ и ООН към днешна дата Китай е интернирал 1 милион мюсюлмани в \"обучителни лагери\", пише The Аtlantic.Задържаните са били карани да ядат свинско и да пият алкохол. В случай на отказ следвали мъчения, а освен това се учели наизуст комунистически песни, възхваляващи ръководството на страната, разкрива предишно разследване на в. \"Индипендънт\".Преследванията са насочени предимно към етноса на уйгурите, живеещ в западната провинция Синдзян. Недоволството спрямо китайската власт там е силно, като често се случват нападения с ножове спрямо представителите на държавната администрация и силовите органи. Част от по-младите уйгури дори се се радикализирали и били на страната на Ислямска държава в Сирия.Вестник The Wall Street Journal нарича затварянето на 1 милион мюсюлмани в лагери \"най-голямото масово затваряне на малцинствена група в съвременната история\".Китайската комунистическа партия обаче е нарекла религиозните вярвания на мюсюлманите \"патология\" и \"болест\".\"Винаги има риск болестта да се прояви във всеки един момент, нанасяйки сериозна вреда на обществото. Именно затова трябва да третираме този вирус в обучителна болница - за да изчистим вируса от умовете на заразените и да възстановим нормалното им мислене. Отказът от третирането на заразата на религиозен екстремизъм и терористичната идеология е като отказът от третирането на опасна инфекция или като приемането на токсични наркотици\", заявява Китайската комунистическа партия относно затварянията.По думите на функционерите след завръщането си от \"болница\", мюсюлманите трябвало да продължат \"оздравителния си процес\" с четене на подходящата литература, която да им \"изгради имунна система\". ", "date": "2018.08.30", "title": "Китай третира исляма като \"душевна болест\" "}
{"url": "http://www.cross.bg/kaloyan-pargov-godini-1582739.html", "text": "/КРОСС/ Трагедията край Своге и решението на правителството да създаде нов държавен орган за надзор над пътната безопасност е пиар идея на правителството. Калоян Паргов заяви, че законите важат за всички общини и СО ще изпълни това, което предвиди законодателят. Според него обаче е по-важно да се изяснят истинските причини за трагедията. „Очевидно е обаче, че най-голямата гордост на правителствата на ГЕРБ - изграждането на пътища - се превръща в сериозен проблем за всички граждани. Защото ако наистина се окаже, че пътят е некачествено изпълнен, това означава, че тази гордост се превръща в голям пасив за управлението през последните 10 години. Което означава, че начинът на „разпределението на порциите\" в държавата, за което ние бяхме силно критикувани преди 10 години, помните, с която мантра ГЕРБ дойде на власт, нещо не е както трябва, нещо се пести, нещо не се влага както трябва в тези ремонти, те излизат некачествени и вече започват да струват човешки животи!\", категоричен бе председателят на групата на „БСП-лява България\". Що се отнася до новия държавен контролен орган, Калоян Паргов заяви, че го приема по-скоро като пиар идея. Той още веднъж подчерта, че ако такава е волята на законодателя, то СО ще я изпълни.Настояваме кметът Йорданка Фандъкова да направи пълен отчет за наложените от Столична община глоби към фирми-изпълнители на ремонти в София за последните 4 години. Също така настояваме тя да покаже и да докаже с документи колко от тези наложени глоби са платени, допълни лидерът на БСП-София и председател на групата на социалистите в СОС Калоян Паргов. \"След този трагичен инцидент започна познатата порочна практика - прехвърляне на отговорности между различни институции за некачествено свършена работа при ремонта. Основното замесено име е на фирма \"Трейс груп\", която беше в епицентъра и на скандала с ремонта на столичния булевард \"Дондуков\", коментира Калоян Паргов. - Всички помним какво се случи тогава. Ремонтът закъсня с два месеца, а кметът Фандъкова се опита да потуши гнева на гражданите с гръмката закана, че ще налага глоба от 80 000 лева на ден на фирмата-изпълнител за всеки просрочен ден. Освен това чухме кметът да се хвали, че точно на \"Трейс\" е наложила най-високата глоба от близо 500 000 лева. С колегите от БСП в СОС очакваме да докаже това твърдение с документи. И да съобщи кога и дали изобщо е платена тази глоба. Все пак \"Трейс груп\" е компанията с най-много спечелени обществени поръчки на Столична община за близо 63 милиона лева за последните 4 години. Освен на \"Дондуков\", имаше големи проблеми с ремонта, изпълнен точно от тази фирма, и на \"Цариградско шосе\". Трябва ли да чакаме да се случи трагедия като тази край Своге и в София, за да започнем да контролираме и да търсим отговорност за некачествените ремонти от фирмите, изпълняващи обществени поръчки?!\"Калоян Паргов добави, че досега има информация единствено от медиите за закани на кмета, че ще налага жестоки глоби на фирмите за некачествено изпълнение. ", "date": "2018.08.30", "title": "Калоян Паргов, БСП: Създаването на държавен орган за надзор над пътната безопасност е пиар идея"}
{"url": "http://www.cross.bg/suvet-tzarevo-obshtinski-1582738.html", "text": "/КРОСС/ Окръжна прокуратура - Бургас се самосезира от журналистически материали и разпореди на Областния управител на Област Бургас да упражни контрол за законосъобразност над решение на Общински съвет Царевои да осъществи административен контрол над Решението на Общински съвет - Царево, с което е дадено одобрение за изработване на план за застрояване на парцел от 22 169 кв. м. в местността „Силистар\".Това решение е било взето на заседание на Общински съвет Царево, проведено на 24.08.2018г.Указано е при констатация на противозаконни действия да бъдат предприети необходимите незабавни мерки за отстраняването им.", "date": "2018.08.30", "title": "Прокуратурата в Бургас се самосезира по казуса \"Силистар\""}
{"url": "http://www.cross.bg/kobzon-iiosif-bulgariya-1582728.html", "text": "/КРОСС/ След дълго и мъчително боледуване на 80-годишна възраст почина народният артист на Русия - певецът Йосиф Кобзон - първи заместник-председател на Държавната комисия по култура, съобщават руските медии. Те бяха информирани за кончината на певеца от асистентът на съпругата на Йосиф Кобзон.През юли източници в Държавната дума съобщиха, че Кобзон е постъпил в болница с, а на 7 август дойде съобщение, че певецът е бил изписан.Проблемите със здравето му започнаха през през 2001 година. През 2004 г. лекарите му откриха  онкологично заболяване, след което той претърпя първата си операция. През 2009 г. Кобзон беше подложен на нова операция заради заболяването си.През 2015 г. той съобщи, че трябва да бъде опериран в Италия.През годините Кобзон поддържаше тесни връзки с България. Той нееднократно е изпълнявал едни от най-обичаните български песни като \"Една българска роза\" на Паша Христова и \"Моя страна, моя България\" на Емил Димитров.У нас, освен с музиката си, той е известен и с политическите си пристрастия. През 2014 г. партия \"Атака\" бе поканила певеца за закриването на предизборната си кампания. Той бе засегнат и от санкциите, които ЕС и САЩ наложиха на руски държавни лица след анексирането на Крим.Йосиф Кобзон е роден в град Часов Яр, Донецка област, Украйна, на 11 септември 1937 г. От репертоара му може би най-известната песен е \"Мгновения\", от известния съветски сериал \"17 мига от пролетта\". По времето на Леонид Брежнев почти няма официален празник, на който да не пее Кобзон. В края на 1970-те години малка планета, открита от съветски астроном, е кръстена на негово име. Той е първата известна личност, посетила през 1986 г. Чернобил, след експлозията в атомната електроцентрала, а през 1987 г. е обявен за \"народен артист на СССР\".През 2007 г. по случай 70-годишнината си решава да направи юбилейно турне, започващо в България. При посещенията си в България пее на български език песните: \"Моя страна, моя България\", \"Една българска роза\", \"Хей, поле широко\".Той е носител на множество ордени и награди в родината си.Кобзон бе член на долната камара на руския парламент от управляващата партия Единна Русия.Певецът бе звездата, която присъстваше на концертите по повод големите национални празници първо на СССР, а после на Русия, допълва Франс прес. Агенцията определя Кобзон като \"идолът на съветската песен\". Изпълнителят е пял пред съветски военни в Афганистан през 80-те години, а през февруари 2016 г. и пред руски военни в сирийската военновъздушна база Хмеймим.През 1995 г. Вашингтон отне на Кобзон неговата постоянна виза за САЩ и го постави в черен списък след като в. \"Вашингтон таймс\" го обвини във връзки с престъпния свят. Обвиненията се базираха на доклади на ЦРУ, припомня Франс прес. По повод смъртта на певеца руският президент Владимир Путин изпрати съболезнователна телеграма до семейството му, съобщи Кремъл. В него той казва, че лично, както и стотици хиляди и дори милиони хора, са се наслаждавали на творчеството на Кобзон.Йосиф Кобзон ще бъде погребан на 2 септември на Востряковското гробище в Москва редом до гроба на майка си, предаде ТАСС.\n\t\t\t\t\t", "date": "2018.08.30", "title": "Почина звездата на руската естрада Йосиф Кобзон (видео)"}
{"url": "http://www.cross.bg/kontzert-godini-ostava-1582721.html", "text": "/КРОСС/ Група „Остава\" навършва 26 години. Вокалът на бандата Свилен Ноев посочи, че са имали и трудни моменти, но любовта към музиката им е помогнала да продължат. Според китариста на „Остава\" Александър Марбург, дългогодишният им успех се дължи на усещането да чувстваш наслада от правенето на музика.„Не се отказваме, енергията на публиката е много важна. Има значение пред колко души свириш. По-лесно е пред голяма аудитория, защото те са дошли на твоя концерт и това те ласкае, става ти по-спокойно и даваш всичко от себе си. В малък клуб ти си говориш с хората и трябва много да се внимава\", каза Свилен.Групата отбелязва рождения си ден с концерт в Борисовата градина тази вечер. В него вземе участие и група P.I.F. ", "date": "2018.08.30", "title": "„Остава” - 26 години на сцена "}
{"url": "http://www.cross.bg/andreii-spryano-toplopodavaneto-1582722.html", "text": "/КРОСС/ Столичните квартали „Младост\" 1 и „Хиподрума\" са без топла вода вече втори ден. От „Топлофикация София\" съобщават, че става дума за авария. В ж.к. „Младост 1\" е спряно топлоподаването в района между ул. \"Александър Моллов\", бул. \"Цариградско шосе\", ул. \"Йерусалим\", ул. \"Г. Желязков\"; бул. \"Александър Малинов\", бул. \"Цариградско шосе\", ул. \"Йерусалим\", ул. \"Андрей Ляпчев\", ул. \"Андрей Сахаров\".В ж.к. „Хиподрума\" е спряно топлоподаването в района между бл. 21, бл. 23а и Ритуална зала. ", "date": "2018.08.30", "title": "\"Младост 1\" и \"Хиподрума\" в столицата втори ден са без топла вода"}
{"url": "http://www.cross.bg/vuzrastna-zhena-dade-lv-na-alo-izmamnitzi-1582719.html", "text": "/КРОСС/ 84-годишна видинчанка е станала жертва на телефонна измама. Сигналът за извършеното престъпление е получен на тел.112 вчера следобед. Възрастната жена предала на непознат мъж на улицата пред дома си сумата от 5000 лева.Чрез множество телефонни разговори тя била въведена в заблуждение по схемата „необходимост от пари за скъпоструваща операция на близък\". Работата на разследващите продължава.", "date": "2018.08.30", "title": "Възрастна жена даде 5000 лв. на ало-измамници "}
{"url": "http://www.cross.bg/vremeto-posoka-trakiya-1582726.html", "text": "/КРОСС/ Пътна полиция предприема допълнителни мерки заради засиления трафик на транзитно преминаващи чужди граждани от южната ни граница към западната. Поради тази причина засилено ще е присъствието на екипите по пътя от ГКПП „Капитан Андреево\", АМ „Марица\", АМ „Тракия\" и път I-9 (София-Калотина).Остава в сила и засиленото полицейско присъствие по основните пътища на страната, тъй като периодът съвпада с отпуските у нас и интензивното пътуване от и към Черноморието ни.Припомняме, че със заповед на АПИ, в последния работен ден на седмицата за времето от 18 до 20 часа ще се спират товарните автомобили, движещи се в посока София-Пловдив на АМ „Тракия\". Изключение ще се прави за онези камиони, превозващи опасни товари, живи животни и стоки на температурен режим. Същата мярка ще е в сила и в неделя, но за времето от 16 до 20 часа за движещите се в посока Бургас-София.Подобно ограничение ще има и на АМ „Марица\" в неделя за времето от 16 до 20 часа в посока Свиленград-АМ „Тракия\". На АМ „Струма\" движението на товарни автомобили ще е ограничено за времето от 10 до 14 часа в посока п. в. Даскалово-АМ „Тракия\". ", "date": "2018.08.30", "title": "Засилено полицейско присъствие по пътищата, водещи към границата ни със Сърбия "}
{"url": "http://www.cross.bg/sporazymenie-strana-barnie-1582717.html", "text": "/КРОСС/ Главният преговарящ на ЕС Мишел Барние потвърди желанието на съюза да сключи с Великобритания след Брекзит партньорско споразумение с безпрецедентен обхват за трета страна, предаде \"Франс прес\". То ще обхваща областите търговия, свободен обмен, конкретни споразумения в сектори от общ интерес и външна политика и сигурност.Според Барние тези елементи са предварително условие за всякакво бъдещо споразумение.Германският външен министър Хайко Маас от своя страна изтъкна, че евентуалното споразумение между Брюксел и Лондон трябва да гарантира, че няма да има \"твърда\" граница между Република Ирландия и британската провинция Северна Ирландия. ", "date": "2018.08.30", "title": "ЕС е готов да предложи на Великобритания безпрецедентно партньорско споразумение след Брекзит"}
{"url": "http://www.cross.bg/prokyratyra-razsledvaneto-deyanieto-1582724.html", "text": "/КРОСС/ Непълнолетно момче е задържано под стража в Свищов по обвинение за убийството на братовчед си. Окръжна прокуратура - Велико Търново наблюдава досъдебно производство във връзка с намерено тяло на удавено дете.В хода на разследването са събрани доказателства и е установен автора на деянието - лице на 16 години. Същият е привлечен, на този етап, в качеството на обвиняем по делото на 28.08.2018 г. за извършеното от него престъпление.Привлечен е за това, че на 21.08.2018 г. в река Дунав, в участъка й в землището на Свищов, действайки като непълнолетен, но с възможност да разбира свойството и значението на извършеното и да ръководи постъпките си, умишлено умъртвил А. Ф.С постановление на Окръжна прокуратура - Велико Търново извършителят на деянието е задържан за 72 часа.Съдът е уважил направеното от прокуратурата искане и с определение от 29.08.2018 г. е взел мярка за неотклонение \"задържане под стража\" на лицето. Приети са доводите на прокуратурата, че от материалите по делото може да се направи обосновано предположение за авторството на деянието, което се наказва с лишаване от свобода до пет години и от друга, че е налице реална опасност лицето да се укрие, да укрие доказателства и да попречи на разследването или да извърши престъпление.Действията по разследването продължават под ръководството на Окръжна прокуратура Велико Търново.Снимка: Булфото", "date": "2018.08.30", "title": "Задържаха непълнолетен удавил братовчед си в р. Дунав"}
{"url": "http://www.cross.bg/energiya-energiiini-yslygi-1582712.html", "text": "/КРОСС/ Още една българска компания стана член на общността на потребяващите 100% зелена енергия, доставяна от ЕНЕРГО-ПРО Енергийни Услуги. Ай енд Би Риъл Естейт АД, собственост на Айкон ООД, дъщерно дружество на ГЕК ТЕРНА Груп, вече използват енергия, доставена от водещия енергиен търговец, добита по екологичен начин. Двете компании инвестират в проекти и строителство на бизнес сгради и туристически обекти. От август 2018 г. енергията, която ползват Бизнес център Telus Tower, разположен в централната част на столицата, както и хотелски комплекс Еуфория Клуб Хотел и Ризорт в курорта Боровец, е изцяло произведена от възобновяеми източници на енергия.Г-н Боян Кършаков, управител на ЕНЕРГО-ПРО Енергийни Услуги връчи специални удостоверения за 100% зелена енергия на Еврипидис Амиридис, фасилити мениджър на бизнес сградата и на Клеоники Георгиаду, член на борда на директорите на Ай енд Би Риъл Естейт АД.„Полагаме всички усилия сградите, в които инвестираме, да отговарят на все по-нарастващите изисквания за енергийна ефективност и щадящо потребление на природите ресурси. 26-етажната сграда на Telus Tower е конструирана и изпълнена с локална енергоспестяваща система за топла вода, широко използване на стъклени плоскости за осигуряване на максимално използване на естествена светлина, както и редица мерки за оптимално потребление на природните източници. Утвърдена като една от иновативните сгради в София, с дизайн базиран на устойчиви характеристики, е една от малкото офис сгради, сертифицирани от BREEAM за устойчивост на проекта. Присъединяването ни към потребителите на възобновяема енергия от ЕНЕРГО-ПРО Енергийни Услуги е поредна стъпка в нашия ангажимент към разумно използване на ресурсите на околната среда\", сподели г-н Амиридис.Наред с възможността за снабдяване със изцяло зелена енергия, ЕНЕРГО-ПРО Енергийни Услуги предлага на своите клиенти и енергийно обследване на сгради, както и цялостни решения за постигане на максимална енергийна ефективност.ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин. Компанията издава Удостоверения за зелена енергия, в уверение на това, че продадената електрическа енергия е произведена изцяло от възобновяеми източници. Документът се базира на Гаранции за произход, издадени от Агенция за устойчиво енергийно развитие, които са собственост на ЕНЕРГО-ПРО Енергийни Услуги. От началото на 2016 година досега компанията е връчила десетки  удостоверения за 100% възобновяема енергия и е зачислила хиляди гаранции за произход на доставяната електроенергия на фирми, работещи в разнообразни сектори на българската икономика  - индустрия, банков сектор, туризъм и търговия.", "date": "2018.08.30", "title": "ЕНЕРГО-ПРО увеличава новите потребители на зелена енергия "}
{"url": "http://www.cross.bg/-godishen-mototzikletist-zagina-1582718.html", "text": "/КРОСС/ 19-годишен мотоциклетист загина при пътен инцидент край Варна тази нощ. Инцидентът е станал в провадийското село Петров дол малко преди 3.00 часа след полунощ, съобщиха от полицията.По време на движението си водачът на мотоциклет „Ямаха\" загубил контрол над машината и излязъл извън платното за движение, където се блъснал в паркиран автомобил.Сблъсъкът се оказал смъртоносен за моториста. Загиналият е варненец.  По случая е образувано досъдебно производство. ", "date": "2018.08.30", "title": "19-годишен мотоциклетист загина при катастрофа във Варненско "}
{"url": "http://www.cross.bg/zashtoto-kolata-ydari-1582704.html", "text": "/КРОСС/ Велосипедистка беше блъсната от кола на входа на Борисовата градина, а шофьорът избягал от мястото на инцидента.\"Автомобилът излизаше от паркинг и се опитваше да се включи в движението. Шофьорът говореше по телефона. Една кола му направи път, за да се включи и той го направи, без дори да погледне и ме удари\", разказа постардалата Яна Меламед.Тя сподели, че е имала късмет, защото колата не се е движела с висока скорост.\"След като ме удари, слезе да ме вдигне. Попита ме дали съм добре и дали да викнем линейка. След това ми каза, че щом съм добре, ще тръгва, защото много бърза. И наистина си тръгна, което беше безумно\", каза още колоездачката.Тя не е подала жалба в полицията, защото заради шока не е успяла да види номера на колата.Яна Меламед допълни още, че е забелязала как, за разлика от другите страни, в България няма видимост за шофьорите. Има твърде много паркирали коли и безброй дупки по пътищата. ", "date": "2018.08.30", "title": "Шофьор с телефон на ухото блъсна велосипедистка и избяга"}
{"url": "http://www.cross.bg/hdr-kompanii-programa-1582705.html", "text": "/КРОСС/ HDR10+ Technologies, LLC, създадена съвместно от 20th Century Fox, Panasonic Corporation и Samsung Electronics, представи днес първите сертифицирани продукти и първите компании, внедрили лицензионната програма HDR10+. Заедно с това Panasonic и Samsung обявиха, че в избрани модели телевизори за 2018 г. са инсталирали фърмуер, осигуряващ поддръжката на HDR10+.HDR10+ представлява развитие на съществуващия телевизионен формат HDR10 за картина с висок динамичен диапазон (HDR). Като подобрена версия на HDR10, HDR10+ добавя динамични метаданни към всеки кадър, благодарение на което тези оптимизирани HDR данни дават възможност за пресъздаване на висококачествени, реалистични картини от по-широка гама дисплеи.Лицензионната програма за HDR10+ и придружаващото я лого гарантират, че продуктите, поддържащи HDR10+, отговарят на най-високите стандарти за качество на картината и пресъздават точно визията на филмовите режисьори, по следните начини:Сертифицирането за качество на дисплея определя изискванията за режим на изобразяване, пиково ниво на яркостта, стабилност на пиковата яркост, характеристики на функцията за прехвърляне и следене на бялата точка, и покритие на цветова гама.Сертифицирането за обработка на метаданните определя изискванията за пренос на метаданни през интерфейсите и тяхната и точност. Сертифицирането за управление на работата на дисплея определя тоналното разпределение, базирано на HDR10+ метаданни, включително запазване на тъмните области.Сертифицирането за Ultra HD Blu-ray плейъри определя изискванията за обработката и за точността на пренос на HDR10+ метаданни през HDMI интерфейса.В зависимост от категорията на компанията, внедряваща технологията, сертификатът може да бъде получен посредством собствено сертифициране или чрез Оторизиран център за тестване. Първите компании, утвърдени като Оторизиран център за тестване на HDR10+, са Allion и TTA.HDR10+ Technologies, LLC си партнира активно с компании от цялата медийна сфера и повече от 80 компании вече са кандидатствали или преминали лицензионната програма. Кандидатстването за лицензионната програма е много лесно и е достъпно за създатели и доставчици на съдържание, производители на дисплеи, Blu-ray дискови плейъри/рекордери, цифрови приемници и системни чипове, и други компании безвъзмездно, само срещу номиналната административна такса.Компаниите, внедрили технологията HDR10+, са обявени на уебсайта: https://hdr10plus.org/current-adopters/„Стандартизирането на лицензионния процес позволи на партньорите, включително създателите на съдържание и производителите на телевизори и други устройства, лесно да внедрят технологията HDR10+\", каза Дани Кей (Danny Kaye), изпълнителен вицепрезидент на 20th Century Fox и управляващ директор на Fox Innovation Lab. „Ние сме вдъхновени от интереса на първите компании, внедрили технологията и от разширяването на HDR10+ екосистемата, което ще доведе до подобряване на зрителните преживявания на цялата аудитория.\"20th Century Fox се ангажира да включи HDR10+ в предстоящите си нови издания. В момента студиото проучва няколко заглавия за пускане на пазара, като планира да ги обяви през следващите седмици.„Panasonic с радост обявява, че благодарение на разработената актуализация на фърмуера, по-голямата част от нашите 4K модели за 2018 г. вече са сертифицирани за HDR10+. Това означава, че нашите зрители ще могат да се насладят на съдържание, което е максимално близко до визията на режисьорите.\", каза Тошихару Цуцуи (Toshiharu Tsutsui), директор на TV Business Division в Panasonic. „Ние сме развълнувани, че успяхме да произведем голяма част от нашата продуктова гама за 2018 г. с HDR10+ сертификат\", каза Бил Мандел (Bill Mandel), вицепрезидент \"Връзки с индустрията\" в Samsung Research America. „В световен мащаб ние работим съвместно с други компании, внедрили HDR10+, които създават инструменти и разработват свои собствени системни чипове и/или телевизори, поддържащи HDR10+, за да предоставим на потребителите по-широк достъп до великото HDR изживяване\".„Ние сме изключително развълнувани да бъдем част от толкова обещаващ нов технологичен стандарт, какъвто е HDR10+. Като независим Оторизиран център за тестване, Allion винаги се стреми да представи стойностно предложение на престижни организации, като HDR10+ и компаниите, които внедряват технологията. Осигуряването на най-добрите условия за тестване и сертифициране на кандидатите е нашата мисия и ангажираност в това начинание.\", каза Денвър Мишима (Denver Mishima), ръководител на отдел „Стандарти и съответствие\" в Allion Japan Inc.„TTA се радва да работи отново с дисплейната и медийната индустрия, за да лансира най-новата HDR технология при компаниите, внедряващи HDR10+. Очакваме с нетърпение да предоставим услуги за тестване и сертифициране на тази най-нова програма\", каза Парк Йонгам (Park Yongbum), вицепрезидент на TTA.Компаниите могат да научат повече за лицензионната програма HDR10+, включително техническите спецификации и споразуменията за сертифициране, на http://www.hdr10plus.org. ", "date": "2018.08.30", "title": "20th Century Fox, Panasonic и Samsung създадоха първите компании, внедрили технологията HDR10+"}
{"url": "http://www.cross.bg/putya-probi-svoge-1582713.html", "text": "/КРОСС/ В Националната следствена служба са разпитани 20-те членове на Държавната приемателна комисия, извършила окончателното приемане на пътя след ремонта му, съобщиха от прокуратурата в прессъобщение до медиите. Те са представители на различни институции - Агенция „Пътна инфраструктура\", Областно пътно управление, МВР, РИОСВ-София и РИОСВ-Враца, Районните служби „Пожарна безопасност и защита на населението\" в Мездра и Своге, Столична община, общините Мездра и Своге, както и представители на фирмите, осъществявали проектирането, инженерния надзор и изпълнението на пътя - ДЗЗД „ТРЕЙС-СВОГЕ\", „Виа-План\" ЕООД, „Пътконсулт 2000\", „Мотт Макдоналд лимитид\". Като свидетели са разпитани също министъра на регионалното развитие и благоустройството Николай Ненков и председателя на Управителния съвет на Агенция \"Пътна инфраструктура\" Светослав Глосов. Органите на досъдебното производство са получили искане от Агенция „Пътна инфраструктура\" за започване на ремонт на пътния участък, в който настъпи произшествието.  Такова разрешение няма да бъде дадено преди от пътната настилка на това място да бъдат иззети по реда на НПК проби, които да бъдат ползвани при експертизи за установяване на състоянието, състава и начина на изпълнение на асфалтовия път. Утре, 31.08.2018 г., такива проби ще бъдат иззети от следователи от Националната следствена служба, чрез съответни технически средства, в рамките на оглед, който ще започне в 10,00 ч. Провеждането на огледа и вземането на проби /образци/ от настилката на пътя ще причини временно затруднение при движението. На АПИ и МВР е възложено създаването на необходимата организация за това и оповестяването й. Започването на ремонт на пътния участък ще бъде разрешено без каквото и да е забавяне, но само след вземането на проби от настилката на конкретния пътен участък. Автобус се преобърна в дере на 25 август край Своге. Жертвите на пътния инцидент са 17, а 14 пострадали остават за лечение в столични болници. Разследването на трагедията бе поета от Националната следствена служба. Прокуратурата привлече като обвиняем шофьора на автобуса Григор Григоров за причиняване на смърт и нанасяне на телесни повреди на пътниците по непредпазливост.  Обвинението поиска той да е под домашен арест, а съдът се съобрази с прокуратурата. Освен за действията на шофьора разследването се води и в още две посоки - към фирмата превозвач и към състоянието на пътя.В началото на седмицата регионалният министър Николай Нанков обеща, че ремонтът на пътя край Своге ще започне веднага щом приключат процесуално-следствените действия. Той съобщи също, че в пътя е вложен материал, недопустим за асфалтова настилка. Това е установил лабораторният анализ на асфалтовата проба от мястото на инцидента. В същото време в документацията, подавана към АПИ е посочен материал, отговарящ на стандартите.Резултатите от анализа вече са предадени на следствието. Предстои да бъде назначена експертиза и от независима лаборатория. ", "date": "2018.08.30", "title": "Министър и служители на АПИ на разпит в следствието  (обновена)"}
{"url": "http://www.cross.bg/nesebur-todor-nikolov-1582715.html", "text": "/КРОСС/ Районният съд в Несебър не даде ход на делото срещу Тодор Николов, който нападна незрящи туристи в Несебър, предаде репортер на bTV.Случаят е от миналото лято. Тогава на 24 юни в старата част на града 21-годишният Тодор блъсна незряща пешеходка с автомобила си, скочи в движение и нанесе юмруци в главата на асистентката ѝ.Туристите са словаци, като сред тях е Мариан Банго - оперен певец, известен като Словашкият Андреа Бочели.Срещу Николов има повдигнати две обвинения за хулиганство, за които законът предвижда до пет години затвор.Делото беше отложено за 1 октомври, а прокуратурата поиска видеоконференция със словашките граждани. ", "date": "2018.08.30", "title": "Отложиха делото на бияча, нападнал незрящи туристи в Несебър"}
{"url": "http://www.cross.bg/makkeiin-sina-godishnata-1582714.html", "text": "/КРОСС/ Майката на починалия на 81 г. американски сенатор Джон Маккейн - 106-годишната Роберта Маккейн, се очаква да присъства на траурната церемония за сина си във Вашингтон и на погребението му във военноморската академия в Анаполис, щата Мериленд в края на седмицата, съобщи Асошиейтед прес.Веднъж тя каза, че средното й дете, което тя нарече \"Джони\", обичал да я дава като пример \"колко дълго се надява той да живее\". Сега обаче тя скърби за него, вместо да е обратното, отбелязва АП. Макар и със затруднени движения в резултат на инсулт, тя се кани да изпрати сина си, починал от мозъчен тумор, в последния му път. ", "date": "2018.08.30", "title": "106-годишната майка на сенатор Маккейн го изпраща в последния му път "}
{"url": "http://www.cross.bg/putishtata-poslednite-onezi-1582716.html", "text": "/КРОСС/ Среден, 3.15, е оценката на българите за пътищата у нас, като цяло, по познатата от училище шестобална система. Оценката е получена в началото на август, седмици преди трагедията край Своге след изследване на Галъп.38% смятат, че пътищата у нас в последните няколко години стават по-лоши, 30% не намират промяна, 27% казват, че пътищата стават по-добри, а 5% не могат да преценят. Всичко това очертава по-скоро негативна картина. Оказва се, че онези, които виждат негативна промяна по отношение на пътищата у нас в последните години, са повече. Ако към тях добавим и онези, които не виждат промяна, се получава сериозен дял на хора, които не намират развитие в последните години. Всичко това свидетелства за тревожна структура на масовото съзнание. Дори и да отчетем традиционния негативизъм по инерция, който се проявява в такива изследвания, картината остава достатъчно обезпокоителна и тя вероятно ще стане още по-обезпокоителна след последния инцидент, обобщават от Галъп.Отговорите, разбира се, са и партийно оцветени и привържениците на управляващите са по-благосклонни, а сред симпатизантите на опозицията и сред дистанцираните от политическия процес мненията са осезаемо по-критични. Но заедно с партийността, личат комплексни фактори, като разликите според типа населено място и свързаните с тях разлики във възрастта и материалния статус, например. Различните места в страната имат и различаващо се качество на пътната мрежа. Както може да се очаква, хората с по-неблагоприятна социална перспектива (с по-ниски доходи и образование, в по-малки населени места и на по-висока възраст) са и по-критични - не само по темата с пътищата, но и въобще към политиките на институциите. Например, единствено в столицата еднакви дялове хора виждат позитивно и негативното развитие. На останалите места позитивните оценки са чувствително по-малко от негативните.Същите тенденции се отчитат и когато респондентите бяха помолени да дадат цялостна оценка за пътищата у нас по познатата шестобална система. Около една трета дават двойка, а под 1% са онези, които поставят шестица. Обобщената оценка е 3.15.Разбира се, в тези данни в голяма част от случаите се оглеждат не толкова непосредствени и широки впечатления, колкото получен през медиите образ. „Галъп интернъшънъл\" ще продължи да проверява оценките в годините. ", "date": "2018.08.30", "title": "Българите пишат среден (3) на качеството на пътищата у нас"}
{"url": "http://www.cross.bg/treiis-gryp-ysloviya-1582720.html", "text": "/КРОСС/ Проектът за трасето край Своге, на което стана тежката автобусна катастрофа със 17 загинали, е изготвен от АПИ, поясниха от фирма „Трейс груп\" в писмо до медиите.„Договорът за изпълнение на проекта е сключен по Договорни условия за изграждане на строителни и инженерни работи, проектирани от Възложителя. Участници в проекта са Възложителят - в лицето на АПИ, Фирма „Инженер\", представляваща и гарантираща интересите на държавата в процеса - в този случай тази функция се изпълнява от „Мот Макдоналд\" . известна британска инженерингова компания, Изпълнител, Надзор и Проектант\", посочват от „Трейс груп\".В писмото е обяснено още, че проектът за даден път се предоставя вече одобрен от Възложителя на Инженера и Изпълнителя. От фирмата посочват още, че в конкретния случай това е извършено съгласно договорните условия.От „Трейс груп\" коментират и данните, че АПИ многократно са ги сигнализирали за проблеми с пътя - „уведомяваме ви, че когато сме получавали кореспонденция, коректно адресирана съобразно изискванията на договорните условия, сме реагирали съобразно предписанията на договора\".„Ние сме отстранили всички безспорни претенции по гаранционната ни отговорност, които са били коректно претендирани съгласно договорните условия\", пишат от „Трейс груп\".От разследване на репортера на bTV Петър Нанев стана ясно, че лабораторията, която е изследвала асфалта на фаталния завой, е свързана с фирмата, която е ремонтирала пътя - в писмото си „Трейс груп\" коментират и това.Според тях у нас един от минималните критерии за квалифициране на оферентите по тръжната процедура, за спечелване на проекта е Изпълнителят да разполага с лаборатория.Те уточняват, че са използвали няколко акредитирани лаборатории.Накрая в писмото се посочва, че „Трейс груп\" е една от малкото строителни публични компании у нас с кристално ясна собственост и капитал на Софийската Фондова Борса. ", "date": "2018.08.30", "title": "„Трейс груп”: Проектът за трасето край Своге е на АПИ"}
{"url": "http://www.cross.bg/elektrozahranvaneto-vitosha-podstantziya-1582708.html", "text": "/КРОСС/ ЧЕЗ Разпределене стартира нов проект за подобряване на електрозахранването в София. Компанията ще извърши пълна подмяна на разпределителната уредба 110 kV в подстанция „Витоша\" в центъра на столицата. В резултат ще се подобри сигурността на електроподаването за близо 40 000 домакинства, бизнес клиенти и институции  в кварталите Лозенец, Иван Вазов, Хиподрума, Красно село, Южен парк, Крива река, Стрелбище, Гоце Делчев и централната градска част, вкл. всички институциите и Медицинска академия.Новата уредба е произведена специално за ЧЕЗ Разпределение България, по нова, съвременна технология и ще осигури много по-добро управление на мрежата 110 kV в София. В нея ще бъде включен нов кабел 110 kV \"Драгалевци\", чиято подмяна тече в момента - друг мащабен проект на дружеството за тази година. Втората връзка на уредбата също ще бъде частично реконструирана, като по този начин уредбата в подстанцията ще бъде захранена и от двете страни чрез сухи кабели - едно много по-сигурно решение за надеждността на електрозахранването в столицата.Проектът за реконструкцията на подстанция „Витоша\" е на стойност 2,4 млн.лв. и се очаква да приключи в края на октомври. По време на неговото изпълнение ЧЕЗ Разпределение е осигурило алтернативно захранване на подстанцията и съответните квартали - чрез връзки средно напрежение. Възможни са кратковременни оперативни превключвания при извършване на преходи към резервните схеми. Въпреки че не очаква извънредни смущения на електрозахранването, за периода на ремонта дружеството удвоява дежурните екипи в извън работно време и почивните дни. Компанията ще реагира незабавно при нужда.", "date": "2018.08.30", "title": "ЧЕЗ разпределение инвестира  2,4 млн.лв в модернизацията на мрежата в центъра на столицата"}
{"url": "http://www.cross.bg/obvinyaem-politzaii-razsledvashtiyat-1582709.html", "text": "/КРОСС/ Окръжната прокуратура в Силистра привлича днес като обвиняем старши разследващия полицай К.У. от ОД на МВР, взел подкуп от обвиняем. Досъдебното производство се води за престъпление по член 302, т. 1 от НК.Старши разследващият полицай, който е с над 10 години стаж в системата, поискал дар 500 лева и приел дар 300 лева от обвиняемо лице, срещу което водел наказателно производство. Подкупът бил поискан, за да издейства отмяна на мярката „Забрана за напускане на страната\" и за да снеме  криминалистическа регистрация. Вчера непосредствено след вземане на подкупа в служебния кабинет в ОД на МВР разследващият е бил задържан за срок до 24 часа.", "date": "2018.08.30", "title": "Разследващ полицай в Силистра поискал от обвиняем подкуп от 500 лв "}
{"url": "http://www.cross.bg/okean-ms-korab-1582711.html", "text": "/КРОСС/ Транспортният космически кораб \"Прогрес МС-08\" тази сутрин бе свален от орбита след проведен с него едноседмичен научен експеримент и бе потопен в район на Тихия океан, в който няма движение на кораби, предаде ТАСС.Двигателите на товарния кораб са били включени като спирачка в точно определеното време, след което корабът е навлязъл в атмосферата. \"Неизгорелите в атмосферата отломки на кораба паднаха в неизползван от кораби район на Тихия океан\", съобщиха от Центъра за управление на полетите.\"Прогрес МС-08\" бе откачен от Международната космическа станция на 23 август, а след това бе използван за провеждане на научен експеримент. Той бе в състава на МКС от февруари т.г.", "date": "2018.08.30", "title": "Москва свали от орбита космическия кораб \"Прогрес МС-08 и го потопи в Тихия океан"}
{"url": "http://www.cross.bg/obshtinata-lechebnoto-zavedenie-1582710.html", "text": "/КРОСС/ До края на октомври 2018 г. ще бъде обявена процедурата за приватизация на общинската болница в Нова Загора. Вече са готови приватизационната оценка и правният анализ. Предстои комисия от Общинския съвет и общинската администрация да изготвят условията на процедурата. Още през януари от докладна записка на кмета на общината Николай Грозев стана ясно за решението МБАЛ \"Св. Петка Българска\" да бъде приватизирана. Като причина за това бе изтъкнато, че лечебното заведение не може да се самоиздържа и има задължения от 700 000 лева. В момента лечебното заведение е 100% собственост на общината и обслужва над 40 хил. души. Болницата е оценена на близо 2,8 милиона лева за 14 декара площ и над 6600 кв.м застроена специализирана площ. През 2017 г. приходите на лечебното заведение са 1,913 млн. лв., а разходите - 2,014 млн. лв. За предходната година дългосрочните задължение са над 287,5 хил. лв., а краткосрочните са над 398,7 хил. лв. За 2018 г. общината бе предвидила 80 хил. лв. за подпомагане на болницата.", "date": "2018.08.30", "title": "Слагат на тезгяха  общинската болница в Нова Загора"}
{"url": "http://www.cross.bg/zhivota-dali-opasnost-1582697.html", "text": "/КРОСС/ Има подобрение в общото състояние на най-тежко пострадалите при катастрофата край Своге тази събота. Три жени, които се лекуват в \"Пирогов\" обаче остават с опасност за живота. До седмица ще стане ясно дали трите жени, които са с опасност за живота и са настанени в „Пирогов\" след катастрофата край Своге, имат подобрение в състоянието. Това каза директорът на спешната болница проф. Асен Балтов, където са настанени общо 6 ранени при инцидента.\"Днес предстои да се направят контролни рентгенови снимки и евентуално скенери, и да се прецени дали има нужда от тези дренове, които евакуират хематомите от кръвните клетки и след това ще се прецени, дали трябва да бъдат извадени или трябва да седят още.\"Към момента общо 14 души, ранени при трагичния инцидент, се лекуват в столични болници. ", "date": "2018.08.30", "title": "Пострадали при катастрофата край Своге още са с опасност за живота "}
{"url": "http://www.cross.bg/markirovka-ryse-magistrala-1582699.html", "text": "/КРОСС/  Започва поставянето на временна маркировка на ремонтирания участък от пътя Русе-Бяла. Поредният инцидент със загинал човек и множество сигнали доведоха до допълни мерки за сигурност по трасето.Участъкът от Русе до разклона за Две могили е обновен. До края на септември предстои полагане на последния т.нар. запечатващ слой на асфалта. За по-голяма безопасност от днес започна маркирането в най-опасните отсечки.Галин Григоров, областен управител на област Русе: „Така или иначе все още има около месец време, за да бъде завършен изцяло пътят, но най-опасните участъци още от следващите дни ще бъдат обезопасени допълнително с временна маркировка.\"По пътя има поставени и специални табели, които информират за ограниченията и възможностите за изпреварване. Шофьорите обаче масово не ги спазват.Николай Колев: „Безобразно каране. Особено тия чужденци, които са - за тях няма ограничения, няма нищо. При ограничение, той си минава както си иска.\"Затова от Агенция „Пътна инфраструктура\" настояват в района на отсечката да има и постоянно полицейски патрул. Според пътуващите често по този маршрут, решение на проблемите с безопасността по това направление ще дойде с изграждането на магистрала между Русе и Велико Търново.Севдалин Петров: „Мечта отдавна жадувана, лелеяна... Ще чакаме обещанията, че най-после този ужасен път на катастрофи и на произшествия ще бъде вече история и ще имаме хубава магистрала.\"Обжалването на част от процедурите все още бави изграждането на новата магистрала. Въпреки това оптимистичните прогнози са то да започне още догодина.Снимка  Архив", "date": "2018.08.30", "title": "Полагат временна маркировка по един от най-опасните пътища Русе-Бяла"}
{"url": "http://www.cross.bg/vuzdyh-sposobnosti-zamursen-1582701.html", "text": "/КРОСС/ Хроничното излагане на замърсен въздух се отразява отрицателно на конгнитивните ни способности, установи съвместно изследване на американски и китайски учени, съобщи Би Би Си. Проучването обхванало 20 000 китайски граждани и се съсредоточило върху техните математически и речеви способности. То било осъществено от специалисти от Йейлския и Пекинския университет.  Те достигнали до извода, че дългото дишане на замърсен въздух нанася поражения на интелекта, съпоставими с един годишен клас по-малко образование. А за хората над 64 години това е равностойно на няколко годишни образователни класа по-малко.Речевите умения се оказали по-осезаемо засегнати, в сравнение с математическите във влошената градска среда. Когнитивните способности на мъжете страдали повече от замърсения въздух, в сравнение с тези на жените. Учениците се представят по-зле на важни изпити в дни на особено голямо замърсяване на въздуха.Специалистите са на мнение, че техните констатации са релевантни за повечето хора по света, тъй като 80 процента от градското население на планетата диша замърсен въздух.", "date": "2018.08.30", "title": "Замърсеният въздух нанася поражения на интелекта ни "}
{"url": "http://www.cross.bg/prichina-suoruzheniya-iztukna-1582700.html", "text": "/КРОСС/ \"Забелязах, че условията за пътна безопасност в тази отсечка не са спазени. Бетонното съоръжение е изяло голяма част от пътното платно. Това нещо би могло да се реши с две стоманобетонови греди. Това е и една от основните причини за катастрофата.Втората причина е липсата на отводнителни съоръжения по пътното платно\", коментира в \"Здравей, България\" инж. Владимир Жиянски, пътен експерт и проектант, работил по виадуктите на \"Витиня\".ой изтъкна и трета причина за инцидента, която се вижда с просто око. По думите му е редно асфалтовата настилка да има т.нар. набита фракция, която повишава сцеплението при всякакви атмосферни условия.\"Във всички опасни участъци в България трябва да има такова нещо\", допълни той. Особено внимание трябва да се обърне на мостовите съоръжения и виадуктите по магистралите.Четвъртата причина е, че поставената мантинела не върши никаква работа. В такива опасни участъци е редно да се сложат големи стоманобетонови блокове, които се наричат „Ню Джърси\" и масово се прилагат в Западна Европа и в нашите съседки. За съжаление у нас все още няма задължението да бъдат поставени такива предпазни съоръжения. Ако ги имаше, автобусът нямаше да пропадне\", обясни инж. Владимир Жиянски.Като пета причина той изтъкна субективния фактор. Какво е актуалното състояния на пътя?\"Забелязах, че условията за пътна безопасност в тази отсечка не са спазени. Бетонното съоръжение е изяло голяма част от пътното платно. Това нещо би могло да се реши с две стоманобетонови греди. Това е и една от основните причини за катастрофата. Втората причина е липсата на отводнителни съоръжения по пътното платно\", коментира в \"Здравей, България\" инж. Владимир Жиянски, пътен експерт и проектант, работил по виадуктите на \"Витиня\".Протестиращите в Своге: Не направиха пътя за това движение (ВИДЕО+СНИМКИ)Той изтъкна и трета причина за инцидента, която се вижда с просто око. По думите му е редно асфалтовата настилка да има т.нар. набита фракция, която повишава сцеплението при всякакви атмосферни условия.\"Във всички опасни участъци в България трябва да има такова нещо\", допълни той. Особено внимание трябва да се обърне на мостовите съоръжения и виадуктите по магистралите.Лабораторията, тествала асфалта, е собственост на \"Трейс груп\"„Четвъртата причина е, че поставената мантинела не върши никаква работа. В такива опасни участъци е редно да се сложат големи стоманобетонови блокове, които се наричат „Ню Джърси\" и масово се прилагат в Западна Европа и в нашите съседки. За съжаление у нас все още няма задължението да бъдат поставени такива предпазни съоръжения. Ако ги имаше, автобусът нямаше да пропадне\", обясни инж. Владимир Жиянски.Като пета причина той изтъкна субективния фактор.Нанков: Ще проверим всички, участвали в ремонта на пътя край Своге\"Не е нормално на шест месеца да се проверява техническото състояние на автобуса, а да не се провеждат курсове за шофьорите. В дадения случай шофьорът на автобуса е попаднал в нестандартна ситуация и при условие, че не е обучен, това е и крайният резултат\", на мнение е Жиянски.По думите му заради това са нужни регулярни курсове за шофьорите. \"При полагането на асфалт трябва да се съобразяваме с натоварените условия по българките пътища. Инцидентът не би се случил, ако се бяха положили други технологии, които вече съществуват. Полимерите повишават качествата на асфалтовата смес\", обясни експертът в производството на асфалтови смеси Иван Стателов.   ", "date": "2018.08.30", "title": "Експерти: Има 5 причини за трагедията край Своге"}
{"url": "http://www.cross.bg/vuzstanovena-rukata-vitrina-1582698.html", "text": "/КРОСС/ 13-годишното момче, срязало ръката си, след като е преминало през счупена витрина, е контактно и адекватно.Детето е в детската реанимация на „Пирогов\". Възстановена е срязаната артерия, съобщи директорът на болницата проф. Асен Балтов.Има сериозна кръвозагуба, която след кръвопреливане е била заместена\", допълни той.Вчера след тренировка по баскетбол в спортна зала на Университета по архитектура, строителство и геодезия вчера момчето отваря вратата за изход от сградата, но счупва стъклото и нарязва лошо ръката си. ", "date": "2018.08.30", "title": "Възстановена е срязаната артерия на момчето, пострадало от счупена витрина "}
{"url": "http://www.cross.bg/armstrong-rolyata-snoshti-1582696.html", "text": "/КРОСС/ Международният кинофестивал във Венеция, който се провежда за 75-и път, бе открит снощи с тържествена церемония по връчването на почетния \"Златен лъв\" за принос в киноизкуството на британската актриса Ванеса Редгрейв, предадоха ТАСС и Асошиейтед прес. За премиерно показване на откриването бе избран новият филм на американския режисьор Деймиън Шазел \"Първият човек\" с Райън Гослинг в ролята на американския астронавт Нийл Армстронг (1930-2012) - първият човек, кацнал на Луната.Кариерата на 81-годишната Редгрейв отбеляза шеметен старт през 1966 г., когато се снима наведнъж в 4 филма. Носителка е на много авторитетни награди, включително \"Оскар\" за биографичната мелодрама \"Джулия\"(1977 г.) и на приза от Венеция през 1994-а за ролята й във филма \"Малката Одеса\". Показаният снощи филм на Деймиън Шазел е в конкурсната програма. На предварителната прожекция за пресата преди галапремиерата снощи той получи положителни, но не и възторжени отзиви, както се очаква за потенциален претендент за \"Оскар\". Шазел редува сцените за физическа и психическа тренировка с препратки към личния живот на астронавтите.Той показва осемте години преди кацането на Луната. Филмът е претоварен с огромно количество технически детайли, като не е лишен и от сантименталност: Армстронг е посветил полета си на паметта на своята рано починала дъщеря, твърдят създателите. Голямо място е отделено на Джанет Армстронг (в ролята Клеър Фой), която е притеснена за съпруга си.Снимки БГНЕС", "date": "2018.08.30", "title": "Откриха кинофестивала във Венеция, Ванеса Редгрейв получи \"Златен лъв\" (снимки)"}
{"url": "http://www.cross.bg/botev-grigorov-danni-1582702.html", "text": "/КРОСС/ Няма категорични данни, че шофьорът на автобуса, който катастрофира край Своге, е карал с превишена скорост. Това каза в предаването „Тази сутрин\" по bTV адвокатът на обвинения водач Григор Григоров - Христо Ботев.„Обвинението гради теорията си въз основа на показанията на тахошайбата, а в съдебната практика е спорно дали показанията на това устройство могат да дадат категорични данни за скоростта в конкретен момент. Обикновено се вземат предвид само когато комбинирани с други данни - ако има експертиза на спирачен път например\", уточни защитникът. „Всички казват, че той е карал бавно\", подчерта Ботев.ой определи като пропуск факта, че автобусът не е минал технически преглед, но пък подчерта, че според експертизата автобусът е технически изправен.Доколкото знам, автобусът е оборудван с колани и шофьорът е предупредил пътниците да си ги сложат, каза още адвокатът.Колкото и бавно да караш на този завой, с такъв вид транспортно средство навлизаш в насрещното, коментира още той.Адвокатът заяви, че евентуално пред хора веднага след инцидента шофьорът е споделил, че има намерение да сложи край на живота си. „Дори в следствения арест бях помолен от служителите, ако усетя в разговорите си с него такива тенденции, да им обърна внимание, но поне пред мен не е споделял такива неща. Аз се видях с него 2-3 дни след инцидента\", каза Ботев.Според адвоката Григоров няма много ясни спомени за самия инцидент, спомня си само две коли срещу него. „След това се е свестил след падането на автобуса, явно това са колите, с които е бил първоначалният контакт\", посочи още адвокатът.Ботев коментира и твърденията на жена, че е попитала нещо шофьора преди катастрофата. „Той каза, че по принцип рядко води дълги разговори с пътниците, но не си спомня да е говорил конкретно с някого непосредствено преди инцидента. Самата жена също не помни кога точно са си обменили реплики\", заяви Ботев.По думите му обвинението срещу Григоров е повдигнато „на юруш\" в първоначалния етап.Слага се едно лице напред, което за всички да бъде виновният. Същността на проблема не е водачът. Ако има грешка, той ще си понесе вината, заяви още Христо Ботев.Защитникът обяви, че ще обжалват определението за домашен арест на Григор Григоров на Окръжния съд пред Апелативния съд.Снимка BTV", "date": "2018.08.30", "title": "Адвокатът на шофьора от инцидента край Своге: Няма категорични данни, че е карал с превишена скорост"}
{"url": "http://www.cross.bg/belene-durzhavna-garantziya-1582703.html", "text": "/КРОСС/ Според изпълнителния секретар на БУЛАТОМ Станислав Георгиев броят на желаещите да участват в тръжната процедура за избор на инвеститор за АЕЦ \"Белене\" ще бъде сведен до минимум, ако в нея остане изискването да няма държавна помощ за проекта.\"Основното, за да има желаещи да финансират централата, е да се опреди формата, под която държавата може да подпомогне проекта\", каза той пред БНР.\"Има доста начини да се получи някаква форма на държавна гаранция. Например, чу се, че представителите на китайската CNNC са поискали ако започнат при тези условия да финансират строителството на АЕЦ \"Белене\", в бъдещия договор да бъде записано, че ако някое бъдещо правителство на България реши да прекрати договора, след като компанията е започнала да изпълнява задълженията си по него, те ще си поискат обратно парите, които са изразходили до въпросния момент. Това е една форма на държавна гаранция\", уточни експертът.В решението на парламента обаче, с което се даде зелена светлина за изграждане на втората ни АЕЦ изрично е записано, че изграждането на АЕЦ \"Белене\" трябва да е изцяло на пазарен принцип. За да се даде такава, е необходимо най-малко това решение да се преразгледа и допълни. Другият вариант е да се търси финансиране от Русия, както бе направено в Унгария с АЕЦ \"Пакш 2\".Дали ще има интерес към \"Белене\" ще стане ясно в края на октомври, когато министър Теменужка Петкова ще представи наличия инвеститорски интерес и варианти за решаване на въпроса.Снимка: Булфото", "date": "2018.08.30", "title": " БУЛАТОМ: Без държавна гаранция няма да има инвеститор за „Белене“ "}
{"url": "http://www.cross.bg/bulgarski-vklyuchitelno-ychenitzite-1582706.html", "text": "/КРОСС/ Коледната ваканция за учениците през следващата учебна година ще продължи 12 дни - от 22 декември 2018 г. до 2 януари 2019 г. включително. Това предвижда утвърденият график на учебното време и ваканциите за новата 2018/2019 г, съобщиха от Министерство на образованието. Първата почивка за децата през есента ще бъде от 1 до 4 ноември 2018 г включително.Междусрочната ваканция ще е само един ден - 5 февруари 2019 г. Вторият учебен срок започва на 6 февруари.През пролетта учениците от I до XI клас ще почиват от 30 март до 7 април 2019 г. включително. За дванадесетокласниците пролетната ваканция е от 5 до 7 април включително.Матурите през следващата година остават на същите дати - на 21 май 2019 г. по български език и литература и на 23 май 2019 г. по предмет по избор. Държавните зрелостни изпити по желание ще се проведат в периода 28 май - 31 май 2019 г. В сесията август-септември 2019 г. изпитът по български език и литература ще е на 28 август 2019 г., вторият задължителен - на 29 август, а изпитите по желание - в периода 30 август-04 септември 2019 г.Националните външни оценявания за IV клас ще започнат с изпит по български език и литература на 9 май 2019 г. На следващия ден ще е по математика, а оценяванията по \"Човекът и обществото\" и по \"Човекът и природата\" ще са на 14 и 16 май 2019 г.Според утвърдения график седмокласниците ще положат национално външно оценяване по български език и литература на 17 юни, а по математика - на 19 юни 2019 г. Подаването на документите за участие в приема за гимназиите ще е от 3 до 5 юли 2019 г. Резултатите от първото класиране на учениците трябва бъдат обявени до 11 юли 2019 г. , а от второто класиране до 18 юли. Обявяването на незаетите места след втори етап на класиране ще бъде на 23 юли. ", "date": "2018.08.30", "title": "Колко ваканции ще имат учениците през новата учебна година обяви МОН"}
{"url": "http://www.cross.bg/idlib-siriya-ofanziva-1582707.html", "text": "/КРОСС/ Сирийските правителствени сили готвят поетапна офанзива в северозападната провинция Идлиб и съседните райони, които са последният голям анклав под контрола на бунтовниците, съобщи снощи източник, близък до Дамаск, цитиран от \"Ройтерс\". Вчера Русия - главният поддръжник на президента Башар Асад извън региона, каза, че екстремистите там трябва да бъдат ликвидирани, а руският външен министър Сергей Лавров ги нарече \"гнойна язва\", която трябва да бъде премахната.Готвената офанзива първоначално ще бъде насочена срещу южните и западните части на територията под контрола на бунтовниците, но все още не и срещу самата провинциална столица Идлиб, каза източникът.\"Последните планове за първия етап на операцията ще бъдат приключени в близките часове\", добави той, без да назове кога ще започне тя.Все още се водят преговори относно офанзивата между Русия и Турция , както и с Иран, който също подкрепя Дамаск.Междувременно говорителката на Държавния департамент на САЩ Хедър Науърт също каза на брифинг във Вашингтон, че са налице индикации, че сирийските сили готвят офанзива срещу Идлиб.Новият представител на Вашингтон за Сирия Джим Джефри е изразил по този повод безпокойство на среща с руския посланик в САЩ Анатолий Антонов, съобщи тя. Въпросът е бил поставен пред Москва на много, и то високи равнища, добави говорителката.\"Ние се опасяваме не само за евентуална химическа атака, ние се опасяваме от каквато и да е ескалация на насилието в Идлиб, която ще изложи на риск цивилното население и гражданската инфраструктура там\", отбеляза Науърт. НАТО съобщи снощи, че руският военноморски флот засилва присъствието си в Средиземно море заедно с нарастващото напрежение около войната в Сирия.\"Няма да спекулираме относно намеренията на руския флот, но е важно всички играчи в региона да проявяват сдържаност и да се въздържат от влошаване на и без това катастрофалната хуманитарна ситуация в Сирия, каза говорителката на Алианса Лунжеску. Според нея няколко от руските кораби, появили се в района, са снабдени с крилати ракети.Руски военни представители не са били открити за коментар по въпроса. Към руската флотилия в Средиземно море през последните три седмици са се присъединили най-малко осем кораба, включително ракетен крайцер и две снабдени с ракети подводници. АП цитира руски медийни съобщения, че сега в Средиземно море има общо около 15 руски военни съда.В изявлението си в Москва по-рано вчера руският външен министър Лавров изрази надежда, че западните страни \"няма да насърчават провокации и няма да възпрепятстват антитерористичната операция\" в Идлиб. Той освен това обвини западняците, че \"активно подгряват\" темата за \"мнимо химическо нападение\", което да се припише на сирийското правителство и да се използва като повод за западна военна намеса. ", "date": "2018.08.30", "title": "Сирия и Русия готвят мощна офанзива по море срещу бунтовниците"}
{"url": "http://www.cross.bg/bashta-orvieto-magistralata-1582694.html", "text": "/КРОСС/ 59-годишен български шофьор на ТИР беше арестуван за убийството на пътя на 33-годишен италианец и на 10-годишния му син. Според италианските медии катастрофата е станала във вторник на магистралата А1 между Орвието и Фабро, на стотина километра северно от Рим, в посока за Флоренция, съобщи \"24 часа\".В леката кола, ударена от българския камион, пътувало италианско семейство - баща, майка и син. Те били от село Кайаца до Казерта, област Кампания, и отивали в Генуа за медицински преглед на детето.Съпругата на убития италианец успяла да излезе от смачканата кола и да се спаси, Това обаче станало след намесата на пожарникар, пристигнал на мястото на катастрофата. Самият той е леко ранен. 35-годишната жена е ранена и е откарана в болницата на Орвието.Колата с италианското семейство била влачена няколко метра от българския тир, който я надминал. След това той се ударил в металното преградно заграждение на магистралата.Предполага се, че тирът се подпалил заради искрите след удара в металните ограждения. При удара пострадали и резервоарите на двете коли, след което камионът се запалил и се преобърнал, повличайки колата.Труповете на бащата и детето са напълно овъглени при пожара.Българинът пътувал в камиона със съпругата си. И двамата са леко ранени. Той е арестуван за двойно убийство. Не е употребил нито алкохол, нито наркотици, според резултатите от тестовете.Не се съобщава името на българина. Камионът му пренасял паста за сметка на чужда фирма.Загиналият италиански баща се казва Микеле Мелило, а синът му Марчело. ", "date": "2018.08.30", "title": "Български шофьор на ТИР катастрофира в Италия, уби баща и син "}
{"url": "http://www.cross.bg/produlzhat-protestite-svoge-1582695.html", "text": "/КРОСС/ Протестите на жители на Своге и околните села срещу лошото състояние на пътния участък, на който стана тежката катастрофа с автобус в събота, ще продължат и днес. Хората настояват за спешен ремонт на пътя и наказания за виновните. Протестът ще започне в 18:30 ч., обявиха от инициативния комитет. Протестите ще продължат до 6 септември - всяка вечер по едно и също време, съобщава БГНЕС. Автобус се преобърна в дере на 25 август. Жертвите на пътния инцидент са 17, а 14 пострадали остават за лечение в столични болници. Разследването на трагедията бе поета от Националната следствена служба. Прокуратурата привлече като обвиняем шофьора на автобуса Григор Григоров за причиняване на смърт и нанасяне на телесни повреди на пътниците по непредпазливост.  Обвинението поиска той да е под домашен арест, а съдът се съобрази с прокуратурата. Освен за действията на шофьора разследването се води и в още две посоки - към фирмата превозвач и към състоянието на пътя.Снимка бгнес", "date": "2018.08.30", "title": "Продължават протестите на жители на Своге"}
{"url": "http://www.cross.bg/hdr-panasonic-obyavi-1582679.html", "text": "/КРОСС/ Днес Panasonic обяви, че издава актуализация на фърмуера за своите 4K телевизори за 2018 г. от серия FX600 и нагоре. Актуализацията дава възможност за възпроизвеждане на HDR10+ съдържание с динамични метаданни, което приближава много повече зрителните преживявания на потребителя до оригиналната творческа визия на холивудските филми.Компанията също така обяви, че моделите от серия FX700 и нагоре са сертифицирани за HDR10+. Това означава, че тези модели са тествани от независим Оторизиран център за тестване, който е потвърдил, че отговарят на високите холивудски стандарти, определени съвместно с 20th Century Fox.„Щастливи сме да обявим, че благодарение на разработената актуализация на фърмуера, по-голямата част от 4K модели на Panasonic за 2018 г. вече са сертифицирани за HDR10+. Това означава, че хората, които използват нашите телевизори ще могат да се насладят на съдържание, което е максимално близко до визията на режисьорите.\", каза Тошихару Цуцуи (Toshiharu Tsutsui), директор на отдел \"Телевизори\" в Panasonic.20th Century Fox се ангажира да включи HDR10+ в предстоящите си нови издания. В момента студиото проучва няколко заглавия за пускане на пазара, като планира да ги обяви през следващите седмици.Amazon Prime Video беше първият доставчик на услуги за поточно предаване, който предложи поддръжка на HDR10+ през декември 2017 г. и направи цялата си библиотека Prime Video HDR достъпна в HDR10+ формат.Филмовото студио Warner Bros. вече обяви, че по-късно тази година ще издаде в HDR10+ формат своята водеща библиотека с 4K заглавия, тъй като студиото се стреми да пренесе по-точно визията на филмовите режисьори до потребителите в дома.Технологията за динамични метаданни HDR10+ е нова, безвъзмездна платформа за динамични метаданни за Висок динамичен диапазон (HDR), създадена от 20th Century Fox, Panasonic и Samsung. HDR10+ се отличава с това, че автоматично оптимизира яркостта, цветовете и контраста за всяка сцена, с което осигурява значителни подобрения в качеството на картината.Panasonic Corporation е световен лидер в разработването на разнообразни електронни технологии и решения за потребителска електроника, жилищни, автомобилни и бизнес приложения. Честваща своя 100-годишен юбилей през 2018 г., компанията се разраства в световен мащаб и сега управлява 591 дъщерни дружества и 88 асоциирани предприятия в цял свят, отчитайки консолидирани нетни приходи от продажби в размер на 61.4 милиарда Евро за финансовата година, приключила на 31 март 2018 г. С решимост за нови постижения чрез иновации във всички направления, компанията използва технологиите си, за да създаде по-добър живот и по-добър свят за своите клиенти. За да научите повече за Panasonic: http://www.panasonic.com/global. ", "date": "2018.08.30", "title": "4K телевизорите на Panasonic за 2018 година"}
{"url": "http://www.cross.bg/gradysa-slunchevo-vyatur-1582691.html", "text": "/КРОСС/ В четвъртък ще бъде слънчево. В Източна България ще духа до умерен североизточен вятър. Максималните температури ще са между 28 и 33 градуса, в София - около 28 градуса. Над Черноморието ще бъде слънчево с до умерен североизточен вятър. Максималните температури ще са между 27 и 29 градуса, а температурата на морската вода ще е 26-27 градуса. Вълнението на морето ще бъде 2-3 бала. Над планините ще бъде слънчево, след обяд с купеста облачност, но ще бъде почти без валеж. Ще духа слаб, по най-високите върхове до умерен северен вятър. Максималната температура на височина 1200 метра ще е около 22 градуса, на 2000 метра - около 15 градуса. Дневните температури най-често ще са между 28 и 33 градуса. ", "date": "2018.08.30", "title": "Времето в четвъртък: слънчево и топло "}
{"url": "http://www.cross.bg/kyman-godina-lisin-1582689.html", "text": "/КРОСС/  Директорът по проучванията и разработките и вицепрезидент на Новолипецкия металургичен комбинат Бруно Чарлз де Куман е паднал без видима причина от 9-ия етаж на сграда в Москва ,където е било жилището му и е починал на място, съобщи телевизия Рен.Куман е работил за най-богатия по версията на \"Форбс\" за 2018 година руснак и собственик на предприятието- Владимир Лисин. Назначен е през юни 2017 година. Състоянието на Лисин е 19.1 млрд. долара, като се е увеличило с 3 млрд. долара за последната година, съобщи \"Форбс\".Той е доктор на науките от Cornell University, преди да отиде в Русия е работил като координатор на изследователските центрове на групата предприятия, принадлежащи на Лисин.Според показанията на негов познат, Куман е бил сам в жилището си на 9-ия етаж в престижен район в Москва и е трябвало да слезе при него.Вместо това обаче, той е паднал от прозореца си и е починал на място. Според първите информации, не е бил пиян, бил е в добро здраве. Причините за смъртта му се разследват. ", "date": "2018.08.30", "title": "Загадъчна смърт на европейски топ-мениджър в Русия"}
{"url": "http://www.cross.bg/samo-bashta-bashtata-1582688.html", "text": "/КРОСС/  1.Интелектът не се предава от бащата към сина. Т.е., ако вие сте гений, то 100% е сигурно, че синът ви няма да наследи вашите гени.2.Идиотизмът не се предава от бащата на сина. Т.е., ако вие сте пълен кретен, то вашият син няма да бъде същият идиот като вас (за което ви поздравяваме).3.Интелектът от бащата може да се предаде само на дъщерята, и само наполовина.4.Мъжът може да наследи интелекта си само от своята майка, който пък тя на свой ред е наследила от баща си.5.Дъщерите на гениите ще бъдат точно наполовина умни колкото е баща им, но техните синове ще бъдат гении. Ако бащата е тъп, дъщерите му ще бъдат само наполовина толкова тъпи, колкото е той.6.Затова гениални жени почти не съществуват, както не съществуват и стопроцентови жени-идиотки. Затова пък мъже-гении и мъже-идиоти има много. В това е причината да има цели поколения на мъже-алкохолици и на самотни майки. А също и на Нобелови лауреати (почти всички са мъже).1.За да прогнозираш умствените способности на сина си, гледай какъв е бащата на жена ти (ако той е академик, то твоят син също ще бъде умен).2.Твоята дъщеря ще наследи половината от твоя ум. Но и половината от твоята дебилност. По интелект ще бъде по-близка до тебе (от сина ти). Нейният син ще наследи всичките твои способности. Ако искаш умно поколение, мечтай за дъщеря.3.Твоите умствени способности си ги получил от майка си, а по-точно - от дядо си.1.Твоят син по ума си е копие на твоя баща. И не си съвсем права, когато му се караш, че е „тъп като баща си\".2.Твоята дъщеря по възпитание ще прилича на теб, но по ума си - на своя баща. Нейните синове обаче ще бъда умствени копия на мъжа ти.Смята се, че увеличената продължителност на живота означава само това, че възрастните хора сега живеят по-дълго. Но това не е така. Съвсем не в това се крие главното, огромно, стратегическо, променящо цялото човечество следствие от резкия ѝ скок - не в това, че старостта продължава по-дълго, а в това, че тя настъпва по-късно. За тези, които сега са на 40, 50, 55 години, старостта ще настъпи, когато станат на 75-80. Т.е. с четвърт век по-късно, отколкото при поколението на техните родители.Съвсем доскоро имаше само три периода: младост, зрелост, старост. Сега „зрелостта\" настъпва на 50 и бележи началото на абсолютно нов, несъществувал по-рано етап в човешкия живот. Какво е характерно за него?1.Той продължава почти 30 години - от 50 до около 75.2.За разлика от предишните представи, физическите и интелектуални възможности на човека през този период (и при правилен подход) не намаляват, а се запазват, дори в някои случаи са по-добри, отколкото в младостта.3.Потенциално това е най-добрият, най-качествен период в човешкия живот, тъй като съвместява едновременно здраве, сили и жизнен опит. Поговорката „Да би младо знаяло, а старо можало\" вече не важи. По всички последни статистически данни най-щастливото време в живота, неговият пик, настъпва вече на около 65 години.4.Тези, които сега са на 55-65 години преживяват този период първи в историята на човечеството. Преди не го е имало, защото хората са остарявали много по-рано.5.През близките десетилетия хората на 55-75 години ще станат най-масовата, най-голямата възрастова група на планетата.Евгений Левитов", "date": "2018.08.30", "title": "Интересни факти от света на генетиката"}
{"url": "http://www.cross.bg/chyma-svinete-rymuniya-1582687.html", "text": "/КРОСС/  Близо 800 отделни огнища на африканска чума по свинете са регистрирани в Румъния. Най-засегната е югоизточната част на страната, информира Асошиейтед прес. От румънската санитарно-ветеринарна служба съобщават, че до момента са умъртвени над 123 000 болни прасета. Изплатени са обезщетения на свиневъди на стойност 222 000 леи. Има подадени още около 700 молби за компенсации.Румънският президент Клаус Йоханис поиска от правителството да вземе спешни мерки за спиране на разпространението на болестта и критикува кабинета, че досега се е оказал неспособен да се справи със ситуацията, предаде Медиафакс.Работен документ на Европейската комисия, съставен на базата на данни от румънските власти, сочи, че африканската чума по свинете може да се разрасне още повече и да засегне над половината от територията на Румъния. ", "date": "2018.08.30", "title": "В Румъния има близо 800 огнища на африканска чума по свинете"}
{"url": "http://www.cross.bg/tyrtziya-dulg-miliarda-1582690.html", "text": "/КРОСС/ Турция трябва да изплати 179 милиарда долара външен дълг до юли 2019 година, който се равнява на почти на една четвърт от годишния брутен вътрешен продукт на страната, е пресметнала американската банка JPMorgan, цитирана от Ройтерс. Това може да доведе до рязко свиване на икономиката, която е изпаднала в криза.Голяма част от платимия дълг, около 146 милиарда долара, e натрупана от частния сектор и най-вече от банките. Правителството трябва да изплати дълга или да разсрочи плащането на 4,3 милиарда долара, а компаниите от частния сектор да поемат останалата част, уточняват от JPMorgan.Въпросът стана особено актуален, след като турската лира се срина с 40 процента през тази година заради политическата намеса във валутната политика и спора със САЩ около задържането на американски пастор от Турция.Сривът на валутата засили страховете, че компаниите могат да срещнат трудности при изплащането на валутния дълг, както и за влиянието върху акциите на европейските банки, които имат бизнес с Турция.Експертите уточняват, че натрупаният от Турция външен дълг като процент от брутния вътрешен продукт се приближава до рекордния максимум непосредствено преди финансовата криза от 2001-2002 година.\"Необходимите финанси за следващите 12 месеца са големи и достъпът до пазара стана проблематичен\", се посочва в информацията на американската банка.Според изчисленията на JPMorgan, които се основават на данните на централната банка на Турция, до края на 2019 година страната трябва да върне 32 милиарда долара. Падежите на по-големите суми са през септември, октомври и декември. ", "date": "2018.08.30", "title": "Рекордни плащания по външния дълг чакат Турция "}
{"url": "http://www.cross.bg/festivala-domati-bitka-1582692.html", "text": "/КРОСС/  Повече от 20 000 души участваха в традиционната битка със зрели домати на фестивала \"Томатина\" в испанския град Буньол, съобщи ТАСС.В продължилата един час битка бяха изразходвани 145 тона домати.Доматите за фестивала се подготвят отрано и се съхраняват при определена температура, така че да омекнат и да няма ранени.Улиците винаги потъват в червена каша, а много от участниците слагат очила за плуване, за да предпазват очите си. След битката желаещите могат да ползват обществени душове, а организаторите бързо почистват улиците с вода.Празникът продължава цял ден, с музикални и театрални представления, конкурси, базари. Желаещите могат да опитат и паеля.", "date": "2018.08.30", "title": "145 тона домати заляха малко испанско градче за фестивала Томатина (снимки)"}
{"url": "http://www.cross.bg/vestnik-pishe-dyshi-1582693.html", "text": "/КРОСС/ \"Мегакомисия ще прикрива безсилието на властта да се справи с ужаса по пътищата\", коментира в заглавие на първата си страница . Изданието пише, че безсилието на държавата логично е довело до поредната безсмислена идея - мегаструктура да обедини службите, които отговарят за пътната безопасност от различни ведомства и министерства. Така властта ще се опита да излезе суха от скандала с опасния път при Своге, на който в събота автобус падна в пропаст и загинаха 17 души, а 21 бяха ранени. След тежката катастрофа се разбра, че нито един държавен орган не си е свършил работата. Отговорност засега от никого не е потърсена. По традиция обаче започна преливането от пусто в празно, коментира още \"Сега\".\"Идея как да не ни мамят с помпи: Махат таксата за престой в такситата\", пише . На нейно място ще бъде въведена тарифа, която ще таксува цялото време за пътуване. Тези промени предвижда да направи в Закона за автомобилните превози автомобилната администрация, заяви в интервю за всекидневника новият ѝ изпълнителен директор Бойко Рановски.\"Сдружение \"Бъдеще за село Труд\" обвини управляващите, че са опънали \"чадър\" за нарушенията, извършвани от инсталация за ток от биомаса край пловдивското село\", пише . Местните са подавали множество сигнали за миризмата и лошия въздух от централата. Когато проверяващите дойдат обаче, \"всичко е шест\", посочва изданието. Местните обвиняват властите, че си затварят очите, за да облагодетелстват директора на централата Яков Джаров, който доскоро бе общински съветник от ГЕРБ в Пещера, допълва \"Дума\".\"Всеки четвърти пенсионер у нас е с ТЕЛК-ово решение. От всички около 2 млн. души в пенсионна възраст у нас над 519 хиляди души  получават инвалидна пенсия. Това показват данните на Националния осигурителен институт за първото полугодие на 2018 година, цитирани от .\"Дядо поп ще става мениджър\", с това водещо заглавие излиза днес \". Това ще става с изучаването на нова магистърска програма по \"Църковен мениджмънт\" в Софийския университет. Тя е насочена към духовници, които отдават църковни имоти под наем, продават светена вода и даровете от миряни, обяснява всекидневникът.Голяма римска баня, част от вила на аристократ, е открита от археолози от Регионалния исторически музей в Стара Загора, съобщава . \"Добре запазени са студеният басейн, съблекалнята, подовото отопление и малката вана\" - това е разказала Мария Камишел, ръководител на археологическите екипи. По думите й керамиката датира от 4-5 век, допълва \"Стандарт\". ", "date": "2018.08.30", "title": "Преглед на печата на 30 август"}
{"url": "http://www.cross.bg/granta-pazara-lada-1582686.html", "text": "/КРОСС/ Руският автомобилен концерн „АвтоВАЗ\" започва от 1 септември продажба в Русия на новия си модел Lada Granta, съобщава vestikarelii.ru, цитирайки вицепрезидентът по продажбите Ян Птачек.Автомобилът вече се доставя в дилърските мрежи и ще се продава на стартова цена от 420 000 рубли (около 5370 евро).Моделът е в четири разновидности - хечбек, седан, лифтбек и универсал.Птачек коментира, че концернът иска Granta да стане лидер на пазара, а компанията работи и над новите модели Granta Cross и Granta Sport, които може да се появят на пазара през 2019 година.", "date": "2018.08.30", "title": " „АвтоВАЗ“ пуска Lada Granta за 5370 евро"}
{"url": "http://www.cross.bg/iioan-aleksandur-patriarh-1582680.html", "text": "/КРОСС/ Св. Александър живял в царуването на Константин Велики. Участвал е в Първия вселенски събор вместо престарелия и болен патриарх Митрофан, след чиято смърт бил възведен в сан патриарх и управлявал Цариградската църква от 325 до 340 г. Той бил ревностен защитник на вярата и паството си от коварството на еретици и езичници.Веднъж, както свидетелства историкът Созомен, езическите философи поискали да встъпят в спор за вярата с православния епископ. Александър се обърнал към оня, който бил избран за състезанието, и с твърдост му казал: \"В името на Господа Иисуса Христа заповядвам ти да мълчиш!\" И философът веднага онемял. Това чудо обърнало самия философ и мнозина други към Христовата вяра.За друго едно чудо - внезапната смърт на Арий вследствие на молитвата на св. Александър - сведетелства неговия съвременник св. Атанасий Александрийски в писмото си до епископ Серапион. Еретикът Арий отхвърлял Божеството на Иисус Христос. За това лъжеучение бил осъден на Първия вселенски събор и предаден на отлъчване от Църквата. По-късно той проявил лицемерно разкаяние и склонил император Константин Велики да го помилва. Константин заповядал на патриарх Александър да допусне Арий до църковно общение. Но патриархът бил строг ревнител на истината. Той виждал неправдата и не желаел да бъде изпълнител на царската повеля.Изпаднал в мъчително недоумение, Александър от все душа се обърнал към Бога и с пламенна молитва, щото сам Господ по каквито пътища знае, да не допусне да се вмъкне в Църквата най-злият нейн враг. И Бог изпълнил молитвата на праведника. На другия ден сутринта Арий, заобиколен от свои съмишленици, тръгнал да отиде в съборния храм. По пътя внезапно почувствал силни стомашни болки, паднал и умрял. Всички били поразени от внезапната смърт на еретика и то в минутата, когато той вече тържествувал от своя кощунствен успех. В това събитие всички признали чудното Божие застъпничество за опазване чистотата на светата православна вяра.Св. Александър починал в 340 г. на 98-годишна възраст.Св. Йоан Постник управлявал Църквата във време на император Анастасий и починал в 595 година.** Св. Йоан Постник († 595) бил четвърти по ред византийски патриарх, който носел името Йоан (пръв с това име бил светият Йоан Златоуст).Авторът на \"Номокомон\" Йоан III Схоластик (патриарх 565-577) също е почитан от църквата, на 21 февруари.По-долу св. Димитрий Ростовски разказва за друг константинополски патриарх на име Йоан - Св. Йоан II Кападокийски (Кападокс). Той оглавявал Константинополската катедра от 518 до 520 г. и починал през 523 година). Бел. Pravoslavieto.com.Св. Павел управлявал Църквата като патриарх само 5 години. Като видял засилването на иконоборческата ересРечник, той се отказал от патриаршеската катедра и се оттеглил в манастир. До самата си смърт Св. Павел не преставал да влияе чрез своите внушения и убеждавания за възстановяването на иконопочитанието.Умрял в 784 г., като малко преди смъртта си приел велика схима. ", "date": "2018.08.30", "title": "Св. Александър, Йоан и Павел, патриарси Константинополски. Пренасяне честните мощи на св. Александър Невски"}
{"url": "http://www.cross.bg/tema-bulgariya-gostyva-1582683.html", "text": "/КРОСС/ Предаването е във ваканцияТема:   Напускат ли метеоролозите БАН? И ще получат ли нормални възнаграждения? Гостува директорът на НИМХ професор Христомир Брънзов;Тема: Скандално поведение на полицай от Велико Търново? Защо ругае и унижава непълнолетни момчета?Тема:   Екслузивно: Изповед на семейството на шофьора от трагедията край Своге;Тема: Ще се окаже ли Григор Григоров единственият виновник за инцидента? Гостува адвокатът му Христо Ботев;Тема:  Има ли бум на морбили в Европа? И какви са рисковете за България? В студиото директорът на центъра по заразни и паразитни болести професор Тодор Кантарджиев;Тема:   Как продължава историята на незрящите Феим и Нурел и тяхното бебе?Тема:   Група Остава на 26 години.Тема:  България - най-бедна в ЕС, но и най-евтина за живот. Как се промени стандарата ни? Анализ на икономистите Мика Зайкова и Стоян ПанчевТема:  За трагедията от първо лице: Разказ на оцеляла от катастрофата край Своге и още -  проверяваме на живо пътната настилка в опасния участък.Тема:  След репортаж на NOVA: Оправят маркировката в участъка на смъртта Русе-Бяла.Тема:  Шофьор блъсна колоездач в София и избяга. Срещаме ви с пострадалата.Тема:  Свлачището по пътя за курорта Боровец се активизира отново. Проверява Румен Бахов.Тема:  В името на живота: Кой е младият лекар Даниел Дончев и защо да имаш диплом по медицина не е достатъчно?Тема:  Хора с увреждания срещу промените в ТЕЛК. Ще загубят ли загубят ли част от тях подкрепата на държавата? Разговор със зам.-министъра на здравеопазването Светлана Йорданова.Тема:  Преди Световното първенство по волейбол, има ли напрежение в националния ни отбор?  Говори легендата Любомир Ганев.Тема:  Край на халогенните крушки от 1 септември. Колко ще ни струва подмяната с LED лампи и колко ще паднат сметките ни за ток? Отговорите в \"на твоя страна\" с Георги Георгиев. ", "date": "2018.08.30", "title": "Теми и гости в сутрешните блокове на 30 август"}
{"url": "http://www.cross.bg/rodeni-na-avgyst-1582682.html", "text": "/КРОСС/ доц. д-р Младен Маринов\tНационална служба за съвети в земеделиетоСветлана Йорданова\tзам.-министър на здравеопазванетоАлександър Кадиев, актьор, телевизионен водещБисер Троянов, съдия във Върховния касационен съдВиктория Петрова, журналистка в Би Ти ВиДарин и Деян Ангелови, актьориЕлеонора Николова, директор на Центъра за превенция и противодействие на корупцията (БОРКОР) Красимир Занев, бивш шеф на Магистрална полиция Михаил Йончев, поп-певец и композитор, носител на две награди от фестивала \"Златният Орфей\"Симеон Найденов, депутат от „Воля\" в 44-ото НСХристо Смоленов, журналист, доктор по философия  ", "date": "2018.08.30", "title": "Родени на 30 август"}
{"url": "http://www.cross.bg/chasa-provede-suvet-1582684.html", "text": "/КРОСС/ Варна.Министърът на образованието и науката Красимир Вълчев ще участва в работна среща на началниците на регионалните управления на образованието (РУО) в Санитарно-оздравителен комплекс „Камчия\" във връзка с предстоящата учебната година. След срещата, в 12.00 часа, е предвиден брифинг за медии.***София.От 07.30 часа пред централния вход на УМБАЛСМ „Н.И. Пирогов\" ще бъде даден брифинг с актуална информация за състоянието на настанените в болничното заведение пострадали от катастрофата край Своге.***София.От 11.00 часа на кортовете на Тенис клуб „Левски-София\" ще се проведе пресконференция за откриване на 28- и Международен тенис турнир за жени „Allianz Cup 2018\".***София.От 11.00 часа в Националния пресклуб на БТА, Федерация „Спорт за хора със зрителни увреждания\" ще даде пресконференция на тема „2018 - историческа година за спорта сред хората с нарушено зрение\".***София.От 13.30 часа в Зала 1 на Столична община, ще се проведе извънредно заседание на Комисията по транспорт към Столичния общински съвет. Темата е автобусният транспорт до планината Витоша.***Велико Търново.От 09.00 часа в Голяма зала на Общината ще се проведе редовна сесия на ОбС.***Кюстендил.От 14.00 часа в залата на общинския парк-хотел „Кюстендил\" Общинският съвет ще разгледа изпълнението на бюджета и състоянието на общинския дълг.***Несебър.От 10.00 часа в Районен съд - Несебър ще се гледа делото срещу Тодор Н., блъснал на 24 юни 2017 г. незряща пешеходка от Словакия.***Петрич.От 10.00 до 16.00 часа на паркинга пред общината ще бъде разположен мобилен пункт за събирането на опасни битови отпадъци.***Сливен.От 09. 00 часа в зала „Май\" на Общината ще се проведе заседание на Общинския съвет.***Трън.От 14.00 часа в заседателната зала на Община Трън Общински съвет - Трън ще обсъди предложението на кмета Цветислава Цветкова за безвъзмездно прехвърляне в собственост на държавата на яз. „Лялинци\". ", "date": "2018.08.30", "title": "Предстоящи  събития в страната  на 30 август"}
{"url": "http://www.cross.bg/neshta-vinagi-hybavi-1582678.html", "text": "/КРОСС/ \"Винаги мислете за хубави неща, защото не знаете кой ще ги прочете\"Лиор Сушард - менталист", "date": "2018.08.30", "title": "Винаги мислете за хубави неща"}
{"url": "http://www.cross.bg/evro-vuzstanovyavane-infrastryktyra-1582685.html", "text": "/КРОСС/ Помощи от фонд \"Солидарност\" на Европейския съюз (ФСЕС) на стойност от 34 млн. eвро, отпуснати за възстановяване в Гърция, Полша, Литва и България след природните бедствия през 2017 г., бяха одобрени от Комисията на Европейския парламент по бюджети. Това съобщиха от пресслужбата на ЕП.Средствата, които следва да бъдат потвърдени на пленарно заседание в Страсбург и Съвета, включват 16 918 941 евро за възстановяване в Литва след продължителните дъждове и наводнения, които причиниха щети на отводнителни системи, язовири и пътища, както и земеделски земи през лятото и есента на 2017 г.Полша ще получи 12 279 244 евро за възстановяването на щетите от силните бури и проливни дъждове в три войводства - Куявско-Поморско, Поморско и Великополско, които унищожиха десетки хиляди хектара гори и реколта, както и транспортна и енергийна инфраструктура.Гърция ще получи 2 535 796 евро за възстановяване на засегнатите части на остров Кос, който беше разтърсен от земетресението през юли 2017 г.През есента на 2017 г., силни бури и дъждове също засегнаха района на Бургас, в резултат на което бяха причинени щети на мостове, дренажни канали и подпорни стени и на основната инфраструктура. Наводнението взе пет жертви и засегна 6000 души, като 142 жилищни и над 1200 нежилищни имоти бяха наводнени. Предоставените помощи на стойност от 2 258 225 евро ще покрият отчасти разходите за възстановителни дейности на основна държавна инфраструктура. ", "date": "2018.08.30", "title": "ЕС отпуска 34 млн. евро на България, Гърция, Полша и Литва за бедствия от 2017 г. "}
{"url": "http://www.cross.bg/aleksandur-sofiya-nevski-1582681.html", "text": "/КРОСС/      На 30 август имен ден празнуват всички, които носят името Александър (означава - мъжествен, защитник на мъжете), Александра, Александрина, Александрия, Алекси, Алеко, Сашо и Сашка. Носещите името Александър могат да изберат на кой ден да празнуват имен ден, тъй като Православната църква почита на 30 август паметта на на Цариградския патриарх Св. Александър, а Българска православна църква - пренасяне на мощите на Св. Александър Невски; а на 23 ноември паметта на Свети благоверни княз Александър Невски (по стар стил умира на 14 ноември 1263 г.), като денят е и храмов празник на най-голямата източноправославна катедрала на Балканския полуостров - Храм-паметникът Свети Александър Невски в София. През 1040 г. по време на Византийското робство избухва въстанието на Петър Делян. През 1721 г. с подписването на Нищадския мирен договор между Русия и Швеция завършва Северната война. През 1881 г. в София са раздадени първите бойни знамена на части на Българската армия. През 1907 г. в София е открит Паметникът на Цар Освободител. През 1914 г. по време на Първата световна война германски военни самолети започват бомбардировки на Париж. През 1924 г. в София е осветен православния Храм-паметник Свети Александър Невски. През 1933 г. е създадена френската авиокомпания „Ер Франс\". През 1945 г. британските сили освобождават Хонконг от японска окупация. През 1973 г. в Кения е забранен ловът на слонове. През 1984 г. при бомбен атентат на жп гара в Пловдив загива една жена, а 42-ма души са ранени.През 1987 г. Стефка Костадинова поставя световен рекорд в скока на височина - 209 см.През 1991 г. Азербайджан обявява независимостта си от СССР.През 1992 г. се състои историческата пресконференция на президента Жельо Желев, известна като „Боянски ливади\", на която той критикува правителството на България с министър-председател Филип Димитров.През 1995 г. НАТО стартира Операция \"Преднамерена сила\" срещу армията на Република Сръбска, която заплашва да атакува обозначените от ООН \"безопасни зони\" в Босна и Херцеговина.През 1999 г. в Източен Тимор се провежда референдум, в който огромното мнозинство подкрепя обявяването на независимост от Индонезия (което е постигнато едва на 20 май 2002 г.).Световен ден на безследно изчезналите. Отбелязва се от 1983 г. по инициатива на Латиноамериканската федерация на асоциациите на роднините на задържаните и изчезналите с подкрепата на сродни организации в Азия и с посредничеството на Международния комитет на Червения кръст. В Латинска Америка над 90 000 души са насилствено задържани и изчезнали по време на въоръжени конфликти и вътрешни безредици.55 години от рождението на Димитър Цонев (1959), български юрист, журналист и телевизионен водещ.60 години от рождението на Александър Лукашенко (1954), беларуски политик. От 20 юли 1994 г. е президент на Беларус.", "date": "2018.08.30", "title": "30 август в историята"}
