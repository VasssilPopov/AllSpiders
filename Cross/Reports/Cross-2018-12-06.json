{"url": "http://www.cross.bg/elektroenergiya-zhilishteto-potreblenie-1591006.html", "text": "/КРОСС/ \t\tС навлизането в зимния сезон ЕVN България предоставя на своите клиенти някои съвети за рационално използване на електроенергията в дома.Компанията цели да информира клиентите за факторите, които влияят на тяхното потребление на електроенергия, което традиционно се завишава през зимния сезон. Някои от съветите са: Не покривайте и не преграждайте отоплителните уреди с мебели или тежки завеси, за да не спирате топлината, която отдават в помещението.Намалявайте градусите на отоплението през нощта и когато отсъствате от дома. Избягвайте да ги изключвате напълно, защото така стените на жилището изстиват и в последствие уредите консумират повече енергия, за да достигнат отново желаната висока температура.При закупуване на климатик съобразете мощността на уреда с големината на помещението, което ще отоплявате.Използвайте тенджера с диаметър, съответстващ на този на котлона. Можете да намалите времето за готвене като покриете тенджерата с капак, ползвате тенджера под налягане и не отваряте фурната по време на печене.Не поставяйте хладилник/фризер в близост до отоплителен уред или под пряка слънчева светлина.Използвайте пълния капацитет на пералнята.Използвайте енергоспестяващи крушки.В режим готовност за работа (stand-by) електроуредите продължават да консумират енергия. По възможност ги изключвайте напълно от щепсела. Важно значение за консумацията на електроенергия имат различни фактори: режим и интензивност на потребление при всеки клиент/всяко домакинствосъстояние на жилищната сграда/имот: външни стени, прозорци, врати, покрив, под и т.н. налице ли са енергийноефективни мерки в имота/сградатавъншна температура: понижението на външната температура с 1 °C увеличава потреблението на енергия за отопление с около 10%вид и брой на използваните уреди и техният клас на енергийна ефективностповедението при ползване на електроуредитеброй помещения в жилището, които се отопляват, брой живущи в жилището и др.  От същественото значение са външните температури: Регистрираните по-ниски температури и по-трайно застудяване от началото на декември са предпоставка за по-висока консумация на електроенергия, основно за отопление и топла вода, спрямо ноември. В тази връзка всеки клиент следва да обърне внимание на начина си на потребление, което би дало директно отражение в стойността на неговата фактура за електроенергия. Важно е всеки периодично да следи своята консумация на електроенергия чрез сверяване данните от измервателния уред (електромер).", "date": "2018.12.06", "title": "ЕVN България със съвети към клиентите си в началото на зимния сезон "}
{"url": "http://www.cross.bg/teodor-dobursko-tzurkvata-1590996.html", "text": "/КРОСС/  Църквата  „Свети Свети Теодор Тирон и Теодор Стратилат\" в село Добърско вече е със статут на архитектурно-строителна и художествена недвижима културна ценност от Средновековието с категория „национално наследство\". Предложението е на директора на Национален институт за недвижимо културно наследство и е одобрено от МК.Наполовина в земята, без купол и камбанария, със съвсем мънички прозорчета, чудната църква в село Добърско в Разложката котловина е сред най-ярките образци на изкуството и християнската култура у нас. Добърчани я построили малка и ниска, за да не дразнят османлиите, но през вековете тя се е превърнала в богато изрисувана непристъпна крепост на християнството и българския дух. Никога не е опожарявана или събаряна и макар в нея да не се правят богослужения, черквата е отворена за посетители и е част от 100-те национални туристически обекта.Твърди се, че е построена през 1614 година, но голяма мраморна плоча, вградена пред олтара ѝ, свидетелства, че това е станало през 1112 година. В църквата има над 460 изображения, много от които не следват общоприетите норми. Образите на свети Димитър и свети Георги например там са изобразени в цял ръст, а не на кон, както често се рисуват светците-войни.Добърско е едно от малкото места, където може да се срещне изрисувана в черква сцената Сретение Господне, както и образът на Исус Христос с вързана на плитка коса.Уникалното в църквата обаче, което я прави и толкова популярна, е изобразяването на сцената на „Преображение Господне\". На нея изглежда сякаш Исус е изобразен в ракета, космически кораб. Погледнато през призмата на модерния човек наистина няма как да не се намери прилика между формите, изобразени зад Божия син, и средствата за летене в космоса, познати от областта на науката, а и фантастиката.Църквата  „Свети Свети Теодор Тирон и Теодор Стратилат\" е един от най-популярните обекти на територията на община Разлог. Живописната природа в село Добърско, както и впечатляващата църква, го превръщат в притегателен център за много туристи.", "date": "2018.12.06", "title": "Обявиха църквата в Добърско за културна ценност от национално значение (снимки)"}
{"url": "http://www.cross.bg/bila-bremenna-zhena-1591012.html", "text": "/КРОСС/ Водач на лек автомобил е ударил бременна жена в Хасково и е напуснал местопроизшествието без да окаже помощ на пострадалата, съобщава БТА.Сигналът за случая е получен вчера. По данни на полицията 21-годишната жена е била блъсната на кръстовището между улиците \"Булаир\" и \"Дунав\" в южния град, като водачът е отнел предимството на пешеходката при десен завой.След инцидента той избягал и все още се издирва.Жената е била откарана в АГ отделението на хасковската болница с контузия на ляво бедро, без опасност за живота за нея и бебето й. ", "date": "2018.12.06", "title": "Шофьор блъсна бременна в Хасково и избяга"}
{"url": "http://www.cross.bg/syper-kameri-novite-1591005.html", "text": "/КРОСС/  Радар-детектор, който е позволен за използване у нас, може да спаси всеки водач от новите супер камери на КАТ, които ще заработят за Коледа. За разлика от триногите - новите супер устройства работят на принципа на т. нар. ефект на Доплер и сигналът им се улавя от детекторите в автомобилите, съобщава \"Телеграф\".Към момента модерните радари на Пътна полиция се тестват и до Рождество Христово се очаква да започнат да следят от движение и на място за превишена скорост, липса на \"Гражданска отговорност\", издирвани и оперативно интересни за МВР автомобили, съобщиха от ръководството на КАТ.IT експерти обаче твърдят, че устройствата могат да се засичат от радар - детектори, тъй като действат на т.нар. ефект на Доплер. Това значи, че антената непрекъснато излъчва ВЧ сигнал с известна вълнова дължина (честотата на предаване) и го прихваща след отразяването и при наличието на радар - детектор, той ще предупреждава водачите, че до броени секунди разстояние има вероятност, ако са в нарушение, да бъдат заснети и по-късно глобени.От КАТ обясняват, че в левия долен ъгъл, под предния регистрационен номер, на всяка от патрулките със супер камери има радарен сензор, който ще разчита какво пише на всяка автомобилна табела, с която колата на КАТ се разминава.На дисплей в купето униформените разбират веднага дали водачът е в нарушение. Ако е така, камерата на покрива на колата прави снимка и веднага се издава санкция.\"Дори агресивното поведение на пътя ще се заснема и полицаите ще спират на място такива водачи\", уточни шефът на \"Пътна полиция\" комисар Росен Рапчев. ", "date": "2018.12.06", "title": "Хакнаха новите супер камери на КАТ"}
{"url": "http://www.cross.bg/peugeot-noviyat-avtomobila-1590998.html", "text": "/КРОСС/ Новият Peugeot 508 грабна вчера приза за Дизайн на годината на официалната церемония по връчването на наградите от конкурса \"Test the Best\" на списание AutoBild България . Новият Peugeot 508 беше представен на Автомобилен салон Женева и показан предпремиерно в България през октомври. Дръзкият и отличителен стил на модела разчупва кодовете в сегмента. Той е с нова по-ниска и компактна архитектура, нов по-изразителен и солиден дизайн, впечатляващ интериор с обновена версия на емблематичния PEUGEOT i-Cockpit®.Новият Peugeot 508 бе избран сред 33 автомобила, появили се на пазара в последните 12 месеца, от жури, съставено от професионално свързани с автомобилната сфера инженери, състезатели, колекционери и др.Калоян Кутин, търговски директор на София Франс Ауто, получи наградата с думите:„Дизайнът на автомобила е вдъхновен от света на концептуалните автомобили и прави препратка към култови за марката модели като 504 и 504 Coupe. Наградата идва в знаков момент за нас, тъй като преди броени дни новият Peugeot 508 бе избран и за финалист в конкурса Автомобил на годината в Европа\".С наградата за дизайн на сп. AutoBild отличията на новия PEUGEOT 508 стават седем.  ", "date": "2018.12.06", "title": "Новият Peugeot 508 спечели наградата за Дизайн на годината в конкуренция с 33 автомобила"}
{"url": "http://www.cross.bg/pleven-lovech-ii--1591017.html", "text": "/КРОСС/ Със средства от Оперативна програма „Региони в растеж\" 2014-2020 г. са рехабилитирани 11,784 км от път II-35 Плевен - Ловеч. Инвестицията е за близо 6,5 млн. лв. Ремонтираният участък беше открит от председателя на Управителния съвет на АПИ инж. Светослав Глосов, областния управител на Плевен Мирослав Петров и др. Второкласният път осигурява най-кратката връзка между Плевен и Ловеч, свързвайки двата областни града, и е основна пътна комуникация към фериботния комплекс „Никопол - Турну Мъгуреле\" на река Дунав.С финансиране от ЕС се ремонтират над 30 км от път II-35 Плевен - Ловеч - Троян. През миналия програмен период чрез ОП „Регионално развитие\" 2007-2013 г. бяха основно обновени 10 км в участъка между Троян и Кърнаре. По ОП „Региони растеж\" 2014-2020 г. днес завърши рехабилитацията на 12 км на територията на Плевенска област (лот 7) и продължава работата  на още 9 км в област Ловеч - Околовръстният път на Ловеч (лот 16), каза инж. Глосов. Той  посочи, че десетки години поддържането на пътната мрежа е било недофинансирано и в следващите  възможностите ще се подобрят значително с въвеждането на електронната система за таксуване - електронна винетка за автомобилите от 1 януари 2019 г. и тол за изминато разстояние за превозните средства над 3,5 тона от 16 август.  Това е една справедлива система, в която всеки ще плаща за това колко ползва пътя и колко го похабява, докато в момента леките автомобили имат по-голям принос в приходите от ползването на пътища,отколкото товарните превозни средства, обясни председателят на УС на АПИ.В лот 7 на ОПРР е участъкът от път II-35 Плевен - Ловеч от км 13+600.47 до км 25+384.27 и той не преминава през населени места. Напълно е подменена пътната настилка и е подобрено отводняването. Положена е нова хоризонтална маркировка, пътни знаци и ограничителни системи. Основно са ремонтирани мостът над река Пърчовица и селскостопански подлез, както и четири кръстовища. Две от кръстовищата са с третокласния път III-3502 - за село Беглеж, а останалите са с общински пътища за с. Бохот и с. Ралево. За осигуряване на по-добра видимост и повишаване на безопасността кръстовищата са преоформени.Изпълнител на строително-монтажните работи на лот 7 е „Автомагистрали Хемус\" АД. Стойността на договора е 6 427 766,89 лв. с ДДС. Строителният надзор е осъществен от „Пътинвест-инженеринг\" АД. Техният договор е за 196 881,6 лв. с ДДС. Авторският надзор е от „ВИА ПЛАН\" ЕООД по договор за 17 880 лв. с ДДС.Общата стойност на проекта BG16RFOP001-7.001-0011 „Лот 7 Път II-35 Плевен - Ловеч от км 13+600 до км 25+384, с обща дължина 11,78 км, област Плевен\", е 6 769 696,49 лв. с ДДС. Финансирането от Европейския съюз е 5 743 956,17 лв. с ДДС, националното съфинансиране е 1 013 639,33 лв. с ДДС, а собственият принос е 12 100,99 лв. с ДДС. ", "date": "2018.12.06", "title": "Близо 6,5 млн. лв. са инвестирани в ремонта на 12 км от път II-35 Плевен – Ловеч"}
{"url": "http://www.cross.bg/yambol-avramova-chasa-1591018.html", "text": "/КРОСС/ \t\tМинистърът на регионалното развитие и благоустройството Петя Аврамова ще посети Ямбол в петък, 7 декември.От 11.30 часа министър Аврамова ще открие обновен участък от главната пешеходна улица в града - „Г.С.Раковски\", между улиците „Преслав\" и „Ген. Заимов\".В 12.30 часа министърът ще открие и модернизираните централни паркови площи, източно от Безистена, между улиците „Г.С. Раковски\" и „Търговска\".Двата обекта са реновирани по проект „Устойчиво и интегрирано развитие на градската среда на община Ямбол\", финансиран по Оперативна програма „Региони в растеж\" 2014-2020 г.  ", "date": "2018.12.06", "title": "Министър Петя Аврамова ще посети Ямбол   "}
{"url": "http://www.cross.bg/vsichki-kachestvoto-lilova-1591015.html", "text": "/КРОСС/ Това каза д-р Елеонора Лилова, председател на Държавната агениця за закрила на детето (ДАЗД), по време на откриването на националната научно-практическа конференция на тема:Тя допълни, че признаците на качеството на образованието са били определени от заявилите участие в конференцията в 4 страници и със 700 думи. Председателят на ДАЗД  се опита на свой ред да ги синтезира.Според нея признаците на качеството на образованието преминава през организиране на лидерството, което трябва да зададе посоката, визията, мисията, да съгласува и пълноценното участие на всички експерти, директори, ученици, родители, учители. Търсенето и оценяването на високите постижения и подобряването на индивидуалните и общи постижения.Умението да сме инициативни, да се обединим и да гледаме в една посока. Партньорството - заедно от самото начало да се планира и предприемат съвместни инициативи, да се обединяват ресурси и да се насърчават всички на местно, регионално и национално ниво, каза още председателят на ДАЗД. Социалното включване- всички обучаеми  следва да са проактивни и да се възползват от възможностите, които училището предлага и разбира се, да не делим децата, независимо от техния произход, пол, религия, социална класа, физически способности и други различия, допълни д-р Елеонора Лилова.Според нея част от качеството е да умеем да моделираме, насърчим ценности и поведения на всички да подкрепят правата на детето като човек и социалното включване на всички малцинства.Според председателят на ДАЗД, училището трябва да насърчава равните права за качество на образование за всички в местната общност, да предполага и да предлага набор от услуги или партньорите му, които да задоволяват потребностите на всички деца в училище.Обмен на информация и междусекторно сътрудничество - това са двете политики, които залагаме в Националната стратегия за детето 2019-2030 година коментира още по време на откриването на конференцията председателят на ДАЗД. Те, разбира се, ще водят качеството на образование в училището, добави тя.Не на последно място д-р Лилова посочи ученето през целия живот - осигуряване на възможности и регистър на умения и опит. Гарантиране, че уменията се забелязват от всички редовно и се ценят. И така през развитието на училищната общност, ще се постига развитие и на училищната организационната култура и на качеството на образованието.Д-р Елеонора Лилова пожела успех на конференцията и изрази вярата си, че накрая на деня ще бъде приет заключителният документ „Пътна карта за качествено образование\" ", "date": "2018.12.06", "title": "д-р Елеонора Лилова: Умението да сме инициативни, да се обединим и да гледаме в една посока"}
{"url": "http://www.cross.bg/pametnika-byzlydzha-nasledstvo-1591013.html", "text": "/КРОСС/ Европа Ностра, водещата организация за културно наследство в Европа, и Институтът към Европейската инвестиционна банка публикуваха технически и финансов доклад, съдържащ стратегия за опазване и развитие на паметника Бузлуджа. Сградата беше обявена за един от 7-те най-застрашени обекта на културно наследство в Европа за 2018 г. по номинация на фондация \"Проект Бузлуджа\".Според експертите \"паметникът Бузлуджа е уникално инженерно постижение\" и \"шедьовър на архитектурата и изкуството от явно европейско значение заради своята история, изключителни характеристики и многобройни възможности за ново предназначение\". В момента паметникът е изоставен и се руши.\"Основната цел на този план за действие е възстановяването на паметника. Първо, той трябва да се обезопаси и да се приведе в използваемо състояние, а след това да му се вдъхне нов живот чрез организиране на туристически посещения и допълнителни събития като семинари, концерти и изложби. Основният замисъл е не да се възстанови оригиналният вид на паметника, а да се приспособи за нови и атрактивни предназначения. Друга основна цел е паметникът да бъде извън бъдещи политически противоречия\", се казва в доклада. Докладът предлага следния план за действие.Сградата е държавна собственост и в момента се управлява от Областна администрация Стара Загора. Министерски съвет трябва да прехвърли собствеността на паметника на държавната институция, която ще носи отговорност за изпълнението на проекта и за стопанисването му. Най-вероятно е, това да бъде Министерство на културата, а друга възможност е Областна администрация Стара Загора или Община Казанлък.Частна собственост или концесия са силно непрепоръчителни, тъй като няма да има директен контрол върху бъдещото предназначение и съдържание на паметника. Независимо от това, може да се обмисли стопанисване на паметника от частна фирма по време на оперативната фаза.Паралелно с това паметникът Бузлуджа трябва да бъде обявен за паметник на културното наследство от национално значение по българското законодателство.Необходимо е незабавно да се планират и приложат спешни мерки, предотвратяващи допълнителна разруха на паметника и подготвящи го за безопасни посещения.Като минимално изискване сградата трябва да бъде устойчива на атмосферни влияния, за да се спре проникването на вода през покрива или прозорците. Неотложните ремонтни дейности включват почистване на интериора и отстраняване на отпадъците, премахване на опасни елементи, належащи поправки на мозайките, монтаж на прозорци и покриване на покрива. Тези спешни мерки могат да бъдат предприети и финансирани от българското правителство като извънредна целева помощ. Предварително трябва да се извърши техническа оценка на актуалното състояние на сградата и да се определи най-доброто решение за минимални укрепващи дейности. Стойността за провеждане на тези спешни мерки се оценява на приблизително 500 000 евро без ДДС.Трябва да се проведе подробно проучване и да се разработи окончателен идеен проект за бъдещето предназначение на сградата като то бъде оформено чрез обществени дискусии.Предварителната оценка на разходите е около 7,5 милиона евро без ДДС. Проектът би генерирал около 600 работни места на година. Общо между 4 и 5 години ще са необходими за изпълнението му. Той би могъл да се финансира по един от Европейските структурни фондове, най-вероятно Европейския фонд за регионално развитие или Кохезионния фонд.Ако правителството има интерес, EIB JASPERS (независим екип от ЕС) би дал безвъзмездна техническа помощ за подготвянето на документите за кандидатстване. С помощта на Европейските фондове може да се разработи и изпълни много по-амбициозен проект, който да включва целия Национален парк-музей \"Шипка-Бузлуджа\".Опазването на паметника Бузлуджа би било \"възобновяване на емблематична забележителност сред уникална природна среда. Това би донесло изключителни културни, туристически и икономически възможности.\" В допълнение \"проектът може да се превърне в пример за други изоставени обекти от периода на социализма, както в България, така и в Източна Европа, и може да отвори врати за преоценяване на други обекти на културното наследство с цел образование, опазване и ново ползване, заключва докладът.Ето и пълния доклад за Бузлужда ", "date": "2018.12.06", "title": "Европейски експерти очертаха план за опазване на паметника Бузлуджа"}
{"url": "http://www.cross.bg/zavedeniya-proveryavat-praznik-1591011.html", "text": "/КРОСС/ 8 заведения са спрени от експлоатация, а общо 38 акта за констатирани нарушения са съставени до момента при проверките на увеселителни обекти преди студентския празник.Огнеборци проверяват дали в дискотеки, механи и т.н. правилно функционират осветителните и противопожарните системи и дали има нормален достъп до аварийните изходи.Полицията обяви засилени мерки за гарантиране на сигурността на студентите и празнуващите.Така от сутринта на 8 декември до началото на следващия ден ще се провежда специализирана операция на КАТ. Ще се проверяват водачите за алкохол и наркотици, а автомобилите - за техническа годност и изрядни документи.Пред всички по-големи заведения ще има патрули и няма да се допускат пияни или въоръжени посетители. ", "date": "2018.12.06", "title": "Затвориха 8 нередовни заведения преди студентския празник"}
{"url": "http://www.cross.bg/direktorite-suveta-holding-1591014.html", "text": "/КРОСС/ Министърът на транспорта, информационните технологии и съобщенията Росен Желязков извърши промени в състава на Съвета на директорите на „Холдинг БДЖ\" ЕАД. С протоколно решение на  министъра като членове на Съвета на директорите на „Холдинг БДЖ\" ЕАД са избрани Григори Григоров и Светломир Николов.  Със същото решение като членове на Съвета на директорите са освободени Велик Занчев и Владимир Владимиров.Назначеният одит е констатирал сериозни организационни пропуски в системата за прогнозиране, планиране и провеждане на обществени поръчки за доставки и услуги, свързани с поддръжката на подвижния железопътен състав. Одиторите сочат, че Съветът на директорите на „Холдинг БДЖ\" ЕАД не е извършил анализ на докладвани неизпълнени мерки по ремонтната програма на дружествата, забавянето на обществените поръчки, недоброто ресурсно осигуряване, липсата на професионални кадри, както и няма конкретни взети решения от Съвета на директорите за подобряване на състоянието на подвижния състав и други мерки за обезпечаване на графика на движение на влаковете.За констатираните проблеми и пропуски министърът на транспорта, информационните технологии и съобщенията бе уведомен след възлагането на одитна проверка, започнала на 24 октомври 2018 г.  ", "date": "2018.12.06", "title": "Променен е съставът на Съвета на директорите в „Холдинг БДЖ“ ЕАД"}
{"url": "http://www.cross.bg/dekemvri-zaedno-sreshtata-1591008.html", "text": "/КРОСС/ За първи път в историята на най-позитивното риалити шоу „Фермата\" феновете ще имат уникалната възможност да се срещнат с участниците и водещите, седмица преди големия финал на 16 декември. Настоящи и вече напуснали фермери от четвърти сезон ще се съберат заедно извън пределите на стопанството, за да се запознаят лично с най-верните си почитатели и посетители на Sofiа Ring Mall, където в събота, 8 декември, от 13.00 до 15.00 часа ще се проведе събитието.Специално за срещата на 8 декември, от фермата по изключение ще излязат всички, които все още са част от надпреварата за голямата награда от 100 хиляди лева, както и всички отпаднали от шоуто фермери и популярни участници. В Sofia Ring Mall почитателите на „Фермата: Съединение\" ще могат лично да поговорят и да се снимат с вокалиста на група D2 Деян Каменов - Дидо, с емблематичния Ивайло Караньотов, както и със специалния гост от миналия сезон -  волейболната звезда Владо Николов. Домакини на срещата с фенове ще бъдат водещите Иван и Андрей, заедно с главните герои в онлайн риалити поредицата „Горан и фермерите\" Горан Иванов и Ваня Джаферович.", "date": "2018.12.06", "title": "Всички участници от „Фермата: Съединение“ за първи път заедно за среща с фенове"}
{"url": "http://www.cross.bg/ivancheva-aresta-petrova-1591004.html", "text": "/КРОСС/  За втори път Специализираният апелативен съд отказа да пусне от ареста бившата кметица на кв. \"Младост\" Десислава Иванчева и заместничката й Биляна Петрова, обвинени в подкуп. С определение от днес съдебният състав отново отмени освобождаването на двете под \"домашен арест\".Съдиите Веселина Вълева, Димчо Георгиев и Даниела Росенова са отказали да си направят отвод по делото. Съдиите отричат да са били предубедени. Освен това според тях не е бил нарушен срокът, в който е трябвало да се поизнесат по делото.Съдебният състав не е съгласен с изводите на първата инстанция, че в условията на ареста Иванчева и Петрова не могат да се запознават с всички материали, както и да организират правото си на защита.Според апелативния спецсъд здравословното състояние на Биляна Петрова не пречи тя да остане в ареста. От съдебно-медицинска експертиза се установява, че то се подобрява.Макар вещите лица да твърдят, че Десислава Иванчева трябва да се лекува в дома си, а не в ареста, съдебният състав смята, че тези заключения са необосновани, а освен това в местата за лишаване от свобода имало кой да оказва контрол за здравословното състояние на арестуваните.Съдиите са категорични, че престоят на Иванчева и Петрова в ареста не накърнява правото им на защита, тъй като и двете имат висококвалифицирани адвокати. Решението на съда е окончателно. ", "date": "2018.12.06", "title": " За втори път Спецапелативният съд отказа свобода на Иванчева "}
{"url": "http://www.cross.bg/sytrin-tazi-zasilvat-1591003.html", "text": "/КРОСС/  Засилват се ученическите протести във Франция, които се присъединиха към демонстрантите срещу високите цени на горивата и жизнен стандарт при управлението на президента Еманюел Макрон.Автомобил беше подпален тази сутрин край лицей в североизточното предградие на Париж - Роменвил. Сблъсъци между ученици и полиция имаше тази сутрин в градовете Нант и Бордо.В същото време френските власти изразиха опасения от нова вълна насилие и сблъсъци в Париж в събота и неделя.Според представители на френското президентство, данни на контраразузнаването сочели, че е възможно демонстранти-екстремисти да пристигнат в столицата, за да \"рушат и убиват\", въпреки отстъпките, които френските власти направиха през последните дни пред т.нар. \"жълти жилетки\". ", "date": "2018.12.06", "title": "Засилват се ученическите протести във Франция "}
{"url": "http://www.cross.bg/ychastie-kompanii-konkyrsa-1591009.html", "text": "/КРОСС/ Процедурата за избор на стратегически инвеститор за АЕЦ \"Белене\" е разработена така, че в строителството се разрешава да вземат участие и други инвеститори с миноритарен дял. В конкурса по строителството ще могат да се включат и бизнес компании или лица, които имат намерение да сключат дългосрочни договори за изкупуване на енергия. Това заяви енергийният министър Теменужка Петкова по време на изслушване на парламентарната комисия по енергетика, съобщава БГНЕСВ задължителните условия на конкурса е записано, че кандидат-инвеститорът ще е задължен да използва произведеното оборудване, да бъдат използвани всички издадени лицензии, да не се променя по никакъв начин дизайнът на оборудването, да се придържа към одобрения проект от Европейската комисия през 2007 година.В заданието е поставено задължително условие за участие на български компании при строежа на централата. Най-висока оценка ще получи онзи инвеститор, който предложи участие на над 30% български фирми. Всеки кандидат, който предложи по-висок дял, ще има и по-висока оценка при следващото участие в конкурса, обясни ПетковаПо отношение на стойността на проекта, изграждането не трябва да надвишава 10 млрд. евро, колкото е оценката на Българската академия на науката и консултанта HSBC. Максимален срок за реализация до 10 години.Запитана от БСП дали е обсъждан вариант АЕЦ\"Белене\" да бъде обединена и развита от АЕЦ „Козлодуй, Петкова обясни, че ЕК не разрешава, тъй като се нарушават правилата на конкуренцията. За да не се нарушава законодателството втората АЕЦ е поверена на Министерски съвет с министър без портфейл. Впоследствие обаче, няма никакъв проблем АЕЦ \"Козлодуй\" да бъде оператор на централата в Козлодуй.С решение на Народното събрание през миналия месец, министърът на енергетиката получи мандат за избор на инвеститор. Конкурсът ще включва 9 етапа като се очаква кандидатът да бъде избран до 1 година. Към момента няколко компании са заявили сериозен интерес. ", "date": "2018.12.06", "title": " България ще иска участие на наши фирми в строежа на АЕЦ „Белене“"}
{"url": "http://www.cross.bg/kamarata-inzhenerite-iioncheva-1591007.html", "text": "/КРОСС/: Искаме да въведем европейски стандарти при строежа на пътища „Искаме да бъде ясно- какъв е контролът на държавата, когато се възлагат обществени поръчки при строителство. Тук нашата битка съвпада с тази на Камарата на инженерите. Всички искаме да въведем европейски стандарти при строежа на пътища и други големи обекти.\" Това каза говорителят на ПГ на „БСП за България\" Елена Йончева след среща с представители на Камарата на инженерите в инвестиционното проектиране. Тя добави, че и двете страни считат, че когато има добър контрол от страна на държавата при строителство, включително и на пътища, това означава, че ще има по-малко корупция, по-добро качество и по-голям шанс за фирмите да се конкурират. „Нашата битка за проверка на пътищата и независима експертиза съвпада с виждането на Камарата за повече честност в сферата\", каза още народният представител. Йончева благодари на Методи Андреев, че подкрепя искането за независима експертиза на българските пътища в независима европейска лаборатория. Тя добави, че това показва, че искането се подкрепя от граждани с различни политически убеждения - леви и десни. „Това е начинът, никоя власт да не се чувства безнаказана и да се строи качествено. Този контрол е в интерес и на строителите, защото те често  са вкарвани в схеми и трябва да се подчиняват на различни нередности, които съпътстват целия инвестиционен процес\", каза още Елена Йончева. Пълният инженеринг е фундаментът на корупцията в сферата на строителството„Въпросът с пълния инженеринг достигна предела си и е фундаментът на корупцията в сферата. Общественият интерес няма как да бъде защитен в тази ситуация\". Това каза Методи Андреев, член на Камарата на инженерите в инвестиционното проектиране. Той добави, че участниците в инвестиционния процес и строителството трябва да бъдат независими, защото иначе се получават некачествени и скъпи обекти. „Въпросът трябва да бъде решен с пълен консенсус в този парламент, ако искаме да бъде защитен общественият интерес. Не казваме, че всички строители злоупотребяват, но има хора, които се изкушават и го правят\", каза още Андреев.Представителите на Камарата обясниха, че не искат категорична забрана на пълния инженеринг, а независимост на проектното решение от строителя. Те добавиха, че такъв тип поръчка може да има само при строежа на нов тип обекти, които досега не са изпълнявани у нас.", "date": "2018.12.06", "title": "БСП и Камарата на инженерите се обединиха против корупцията при обществените поръчки в строителство"}
{"url": "http://www.cross.bg/ogradata-simeonov-tyrtziya-1591000.html", "text": "/КРОСС/  Участък от около 30-40 метра от оградата с Турция е отнесен, работи се по възстановяването ѝ. Това каза лидерът на НФСБ и депутат от „Обединени патриоти\" Валери Симеонов във връзка с публикуваните  от депутата от БСП Николай Цонков, показващи паднала оградата на границата с Турция, съобщи Агенция „Фокус\".Симеонов подчерта, че на такива места се поставят 24-часови постове до отстраняване на проблема и призова БСП да сезират прокуратурата.Той поясни, че участъкът се казва „Дълбок дол\" и се намира южно от Сливарово.„Самото наименование трябва да ви говори, че става въпрос за дълбок дол. Датата е 28 ноември, сряда. На 28-ми падна дъждът, на 29-ти става поражаването на тези 30-40 метра от оградата\", заяви Симеонов. „Това струпване и стичане на огромни количества вода е предизвикало повличане на чакъл, дървета, отнасяне на пътища и отнасяне на тази част от оградата. Оградата не е направена около „Александър Невски\" на жълтите павета, а на изключително насечен терен и вече се работи по възстановяването\", поясни той и добави, че не може да се гарантира, че в бъдеще няма да има такива събития.Симеонов припомни, че преди години при наводнения е имало жертви и отнесени къщи .„На някой много му се иска това да бъде доказателство за лошо изпълнение, но искам да ви уверя, че оградата е изпълнена по проекта\", обясни още народният представител от ПГ на „Обединени патриоти\". Симеонов заяви, че още от миналата година е организирана издръжка на оградата. ", "date": "2018.12.06", "title": " Валери Симеонов: Участък от около 30-40 метра от оградата с Турция е отнесен "}
{"url": "http://www.cross.bg/reshenie-brekzit-dali-1591001.html", "text": "/КРОСС/  Съдът на Европейския съюз заяви днес, че в понеделник ще постанови дали Великобритания може едностранно да се откаже от своето решение да напусне ЕС, предаде РойтерсСъдът, който действа с необичайна спешност, ще обяви своето решение в 8 ч. по Гринуич на 10 декември, ден преди британският парламент да гласува дали да приеме договореното от министър-председателката Тереза Мей споразумение за Брекзит.Генералният адвокат на съда представи във вторник мнение по въпроса, според което Великобритания може да спре процеса на Брекзит, без да търси одобрението на останалите държави членки на ЕС. Съдиите обикновено се вслушват в подобни мнения. ", "date": "2018.12.06", "title": "Съдът на ЕС ще постанови решение за Брекзит на 10 декември "}
{"url": "http://www.cross.bg/bulgariya-durzhavite-zakyska-1591002.html", "text": "/КРОСС/  Министър-председателят Бойко Борисов проведе работна закуска с посланиците на държавите от Европейския съюз, организирана от посолството на Австрия в България като ротационен председател на Съвета на ЕС.На срещата бяха обсъдени актуални въпроси от европейския дневен ред.Сред тях бяха енергетиката, икономиката, международната политика, сигурността на ЕС, както и стъпките за присъединяване на България към чакалнята на еврозоната. ", "date": "2018.12.06", "title": "Премиерът на работна закуска с посланиците на държавите от ЕС "}
{"url": "http://www.cross.bg/riba-proverki-putishtata-1590991.html", "text": "/КРОСС/  Във връзка с празника Никулден, Изпълнителна агенция по рибарство и аквакултури засили проверките на територията на страната. Проверяват се водни обекти, търговската мрежа и пътищата за нерегламентиран улов, превоз и търговия с риба и рибни продукти.Над 440 са проверките само за последната седмица, при които инспекторите на ИАРА установиха 14 нарушения на Закона за рибарството и аквакултурите.С актове и констативни протоколи са иззети 1750 м мрежи и 523 кг риба, от която са дарени 340 кг от видовете шаран и каракуда. Останалата риба е пусната обратно във водоемите.До края на ноември за 11-те месеца на годината самостоятелно и съвместно с представители на други държавни органи инспекторите на ИАРА извършиха общо 17 700 проверки на територията на страната -  във вътрешни водоеми, по Черно море и река Дунав, в търговската мрежа и по пътищата на страната. Установени са 1070 нарушения със 764 издадени наказателни постановления. Иззетата риба е над 7 тона, от която по-голямата част е върната във водоемите, а 1300 кг са дарени. Иззети са и над 80 000 метра незаконни риболовни мрежи.През текущата година ИАРА е извършила повече проверки, в сравнение с предходната година. Същевременно според анализите на агенцията, се очертава положителна тенденция за намаляване броя на нарушенията, което се приема като показател за добрия превнативен ефект на засиления контрол. През 2017 г. са извършени 16 745 проверки при установени  1 172 административни нарушения, за които са издадени 986 наказателни постановления. Иззети са 117 200 метра мрежи и 13 500 кг риба, от която 6 000 кг е дарена, а останалата - върната във водоемите.Интензивният контрол по язовирите, речните и морски акватории, търговската мрежа и пътищата продължава и в момента.", "date": "2018.12.06", "title": "Над 440 проверки преди Никулден направи агенцията по рибарство, иззета е 7 т риба от началото на годината"}
{"url": "http://www.cross.bg/stolitza-singapyr-aziya-1590993.html", "text": "/КРОСС/  Със специални предложения за екзотични дестинации Air France-KLM слага началото на предпразничната треска в небето. Компания е направила селекция от стотици спиращи дъха кътчета по целия свят - Северна и Южна Америка, Африка, Азия и безброй невероятни острови, които биха били незабравим подарък за всички страстни пътешественици. За българските потребители авиопревозвачът е подбрал 4 нестандартни места в Южна Америка и Югоизточна Азия. От днес до 20 декември са в продажба двупосочни билети с отстъпка до 25% до Рио де Жанейро, Каракас, Банкок и Сингапур.  В навечерието на Рождество пътуване до бразилската перла Рио - дом на 40-метровата статуя на Христос Спасителя, е попадение в десетката. Емблемата  на втория по големина град в южноамериканската страна  се извисява на именития хълм Корковадо. Освен гигантското произведение на изкуството, мегаполисът впечатлява с плажовете на Ипанема и Копакабана, Фламенго парк и с втория най-голям стадион в света -  Маракана.Доказани топ ваканционни дестинации в Югоизточна Азия са Банкок и Сингапур.  Със средни температури през декември около 22C  тайландската столица е перфектното място за бягство от зимната реалност в родината. Хубавото време позволява дълги разходки до забележителния Царски дворец, най-големия музей на открито в света, световноизвестния плаващ пазар и десетки изумителни храмове. В едноименната столица на о. Сингапур пък се преплита традиционното с модерното. Сърцето на града е опасано с театри, музеи и паметници, а новата част разполага с километри търговски центрове, паркове с футуристични инсталации, чиято впечатляваща кулминация с казина и плажове е Марина бей. Красивата венецуелска столица Каракас обещава незабравими изживявания на брега на Карибско море за по-романтично настроените пътешественици. Най-известната атракция на града са ярко оцветените многоетажни сгради и архитектурни ансамбли, изградени в модерни линии.Датите на полетите до промоционалните кътчета стартират днес и продължават до края на януари 2019 г.", "date": "2018.12.06", "title": "С пътешествие до Рио де Жанейро и назад започва предпразнична треска в небето"}
{"url": "http://www.cross.bg/pargov-kaloyan-zakonut-1590990.html", "text": "/КРОСС/  Цялата отговорност по управлението и контрола в Столична община я носи кметът Йорданка Фандъкова. Това заяви председателят на групата на БСП в СОС Калоян Паргов по повод оставката на заместник-кмета по тнарспорта Евгени Крусев и решението на столичния градоначалник Дончо Барбалов да поеме и този пост в следващите месеци до края на мандата.\"Това постановяват Законът за финансово управление и контрол на публичния сектор, Законът за обществените поръчки и Законът за публичните финанси, обясни той. - Дори и да превъзложи на някой от заместник-кметовете или на друго лице да изпълнява определени функции, първостепенният разпоредител в общината, какъвто е кметът, не се освобождава от отговорност. По тази причина, а и поради факта, че за 10 години трима заместник-кметове по транспорта \"спукаха гума\" на едно и също място, с колегите от БСП предложихме Йорданка Фандъкова да поеме и ресор \"Транспорт\", както вече се нагърби с ресор \"Сигурност\". Очевидно кадровата политика на кмета не е добра и този факт предполага тя да се нагърби лично с работата и в ресор \"Транспорт\".Според Калоян Паргов, заместник-кметът Дончо Барбалов вече прилича на Многоръкия Шива. \"В едната си ръка държи болница, в другата пари, в третата трамваи..., пошегува се той. - С колегите от БСП предизвикахме съдбата като за 50-годишния юбилей му подарихме точно такъв колаж\".Председателят на БСП - София съобщи, че групата на социалистите в СОС ще внесе още днес доклад, който засяга състоянието на \"Топлофикация София\". \"Този проблем става все по-сериозен и все по-отчайващ за софиянци, коментира Калоян Паргов. - Имаме разбирането и подкрепата на всички колеги от различните политически групи в СОС, че ще го подкрепят. С този Доклад изискваме технологичен и технически одит на това дружество. Целта ни е да видим цялостната картина на състоянието на \"Топлофикация София\", защото проблемите не са само финансови. Тази тема тепърва ще търпи развитие\". ", "date": "2018.12.06", "title": "Калоян Паргов: Цялата отговорност по управлението и контрола в Столична община носи кметът Фандъкова"}
{"url": "http://www.cross.bg/tzurkva-rysiya-ykraiina-1590992.html", "text": "/КРОСС/ - Да, така е. Няколко пъти съм посещавал Вашата прекрасна страна. Но този път, основната ми цел бе участието ми в конференцията, посветена на Царствените страстотерпци. Предходните ми посещения в България също така бяха свързани с конференции, в които участвах и бях лектор. По правило, цел на моите посещения е участие в научно-богословски конференции. През 2016 г. участвах в тържествата, свързани с канонизацията на светител Серафим /архиепископ Богучарски и Софийски Чудотворец/. Първата ми визита в страната Ви беше преди 20 години, когато в България се зараждаше разколът. Тогава в България ме покани сегашният Ловчански митрополит Гавриил, който по това време беше протосингел на нине покойния Български Патриарх Максим.- Това бе доста значимо и важно събитие. На конференцията бяха изнесени няколко доклада. Всеки от тях бе по своему интересен. Тази конференция даде своя принос в развитието на църковно-историческата наука. Църковният живот в Русия през 1917-1920 гг., в диаспората, на руската емиграция, по специално, в България - това е част от историята на Русия, България, Европа. Нашите доклади допринесоха за задълбочаване на знанията за тази трагична и тежка епоха.Конференцията бе предшествана от забележителна изложба, посветена на Царствените страстотерпци. Бяха показани фотографии, документи със стогодишна давност, прекрасен информационен материал, който хвърля светлина върху образите на императора, императрицата, на техните деца, на загиналите заедно със тях слуги, върху историята на Русия през революционната епоха. Мисля, че много клиширани представи за тази епоха са погрешни, неверни. Надявам се, че изложбата помогна да се разсеят някои предубеждения, неверни, неправилни оценки и представи за самите Царствени страстотерпци, за политиката на Русия в годините, предшестващи Първата световна война и революцията.- Моят доклад бе за Православната църква и Гражданската война в Русия.- Свети Николай е най-почитаният светец в Руската църква. Това може да се каже напълно уверено. И по участието в празника на вярващия народ той се доближава до Господските празници. В Русия много храмове са посветени на Свети Николай. Почти веднага след началото на християнството в Русия Свети Николай е станал най-почитаният светец. Във времената на Киевска Рус, може би, нещата са били различни и тогава с особена почит е бил Свети великомъченик Георги, но след татаро-монголското иго това вече е било именно така. Празникът се отбелязва подобаващо в цяла Русия. Както вече Ви казах, Свети Николай Мирликийски Чудотворец е най-почитаният светец в Руската църква.- Да, така беше. Когато докараха в Москва частици от мощите на Св. Николай, опашките пред храма бяха наистина километрични. Вярващи от цялата страна, не само от столицата, се стичаха от ранни зори да се поклонят и докоснат до светите мощи.- Винаги съм харесвал България и местата, които посещавам. Всяко едно място крие в себе си определена благодат. Този път посетихме град Пловдив. И преди съм бил там, но за малко и не съм успявал да разгледам този красив град в детайли. Този път имаше възможност да се разходя из града, да разгледам останките на древния Филипопол. Не знаех преди, че тук са се съхранили антични останки от театър. Посетихме църквите на Пловдив, катедралния храм \"Света Марина\". Прие ме Пловдивският митрополит Николай. Много интересен домашен параклис имат пловдивските митрополити, особено неговият дърворезан иконостас и дървената камбанария. Освен това, по пътя към Бачковския манастир, посетихме и манастира \"Св. Кирик и Юлита\", в който аз не съм бил никога досега. Бяхме в Бачковския манастир. Това не ми е първо посещение там, но всеки път за мен е голямо събитие. Бяхме и в Рилския манастир. Него също посещавам не за първи път, но за пръв път бях в музея на Рилския манастир, видях експонати, които много впечатляват и дават представа за цялата история на манастира, започвайки от подвига на самия св. Йоан Рилски, който е основател на тази обител.- Да. Преди време той следва докторантура в Московската духовна академия и там защити успешно докторската си дисертация. След това аз се срещнах с него по време на моето първо идване в България, в Троянския манастир. Спомням си, това беше на Успение, имаше грандиозно литийно шествие, оглавено от Светейшия Патриарх Максим, тогава той вече беше на 80 г. Въпреки възрастта, измина дългия път на литията. Това беше в средата на 90-те години. Така че от доста години датира познанството ми с Пловдивския митрополит владика Николай.- Системата на духовното образование на Руската православна църква, намираща се в процес на реформа, която вече завършва, има следната структура: в основата й са духовните семинарии, образованието, в които съответства на бакалавърска степен. Випускник на семинарията получава степен бакалавър, разбира се - в тези семинарии, които са получили акредитация. Това е 4-годишно обучение, основно насочено към завършилите средно образование, макар че има и студенти с висше образование. В много семинарии, например тази към Московската духовна академия, съществуват допълнителни курсове, които предшестват основното образование. На практика се получава, че курсистите се обучават 5 години. Следва нивото магистратура. Това е 2-годишен курс на специализация, след завършването му випускниците пишат и защитават магистърски тези, които съответстват на нивата на университетските дипломни работи. И, накрая, 3-годишна аспирантура (докторантура). Ето такава е системата на духовно образование в Руската православна църква.Всички духовни академии дават бакалавърска и магистърска степени, аспирантура (докторантура) имат Московската, Санкт-Петербургската и Киевската духовни академии. Не съм наясно как стои въпросът с Кишиневската духовна академия. Що се отнася до семинариите, то в едни има само бакалавърска степен, в други - бакалавърска и магистърска. Названията \"семинария\" и \"духовна академия\" все още не говорят за продължителността на образованието. Ето такава е системата. Ако говорим за количеството на духовните учебни заведения, мисля, че има 5 академии, а числото на семинариите се доближава до 60.Много български архиереи са учили при нас. Нине здравстващият Светейший Български Патриарх Неофит е завършил аспирантура в Московската духовна академия и за неговия научен труд \"Московското синодално направление в руското църковно пеене и неговото значение\" е бил удостоен със степента кандидат на богословието. Едновременно с аспирантурата, той завършва и диригентския филиал към Московската духовна академия. Кандидатският знак \"Първи златен камертон\" на диригентския клас му връчва лично Московският и на цяла Русия Патриарх Пимен. Както е известно, Патриарх Неофит е голям познавач на музиката и прекрасен музикант.Вече споменатият от мен Пловдивски митрополит Николай, през 1994-1996 гг. е аспирант на Московската духовна академия, завършва я със степен кандидат на богословието, като защитава дисертация \"Канонична оценка на разкола в Българската църква\", точно по време на горещите събития. Той е много талантлив и знаещ човек. Той е архипастир, но и църковен учен, мисля, че ако беше се задълбочил в църковната наука, то би бил много успешен църковен учен.Също така споменатият от мен Ловчански митрополит Гавриил завърши аспирантура в Московската духовна академия. С него аз особено добре се познавам, защото по време на обучението си в аспирантурата той много общуваше с мен. Затова, когато за първи път дойдох в България, бях именно негов гост. У нас го наричаха \"подвижник на българското и руското благочестие\". Той е действително подвижник на благочестието. По времето на разкола, Ловчанският митрополит Гавриил енергично се противопоставяше на разколниците и отстояваше каноничната истина на Българската православна църква. А през 1986 г., след завършването на аспирантурата, той бе удостоен със степен кандидат на богословието за дисертацията си на тема: \"Характерни черти на подвига на руските подвижници на благочестието през XIX век.\"Бих искал също така да отбележа Варненския и Великопреславски митрополит Йоан, който през 90-те години специализира в Московската духовна академия, и през 2000-та година защити кандидатска дисертация на тема \"Учението за покаяние в трудовете на светител Тихон Задонски\". Един много интересен труд. Ще отбележа също така и Сливенския митрополит Йоаникий и митрополита на САЩ, Канада и Австралия Йосиф. И това, разбира се, са само най-известните от живите български свещенослужители. Защото в нашите духовни учебни заведения са учили много български йерарси на Българската православна църква през XIX-XX в. И в момента има обучаващи се в духовните академии и в общоцърковната аспирантура.- Да, хубав и наболял въпрос! Бих характеризирал положението като доста тежко. Като допълнение на това, разколът в Украйна съществува от началото на 90-те години, тоест вече 30 години. При това трябва да се отбележи, че са налице два разкола. И както винаги става, разколниците се разделят на разни клонове. Сега това се усложнява с канонично необоснованата намеса на Константинополската патриаршия в църковния живот в Украйна. Освен това ние имаме сведения за оказван силен натиск върху Украинската православна църква към Московската патриаршия от страна на политическите власти. Стига се даже до разпити на свещенослужители, обиски в покоите на митрополит Павел, наместника на Киево-Печерската Лавра, издават се нормативни актове за анулирането на предишния документ, според който Почаевската лавра е предадена за ползване на Украинската православна църква към Московската патриаршия. Така, че Украинската църква чрез разкол и натиск от властта е подложена на сериозни изпитания, които, на свой ред, предизвикват силно безпокойство.- Решението се намира в това да се даде възможност на каноничната Църква, която обединява значително число православни в Украйна, спокойно и мирно да продължи своето служение. Що се отнася до разколниците, то единственият канонично приемлив път за преодоляване на разкола е връщането им в лоното на каноничната Църква чрез покаяние, както навремето това се случи в България. Няма друг начин. Това е твърда позиция, която се споделя от свещеноначалието на Украинската православна църква, оглавявано от Негово Блаженство митрополит Онуфрий и от Московската патриаршия, и намира поддръжка от страна на по-голямата част на Поместните православни Църкви.- Аз споменах за акта на Министерството на правосъдието на Украйна, с който заповедта за предаването за ползване от Украинската православна църква към Московската патриаршия на Почаевската лавра бе анулирано. Тук става въпрос за превземане на канонични енории от разколниците или от екстремистите, които действат извън Закона на територията на Украйна. Съществува сериозна опасност от прилагането на различни юридически прийоми за лишаване на каноничната Църква от нейните църкви и манастири, тъй като голяма част от църковните здания в Украйна са държавна собственост. Но посягането към това, аз бих казал, крие смъртна опасност за украинските власти, доколкото мнозинството православно вярващи в Украйна са енориаши на каноничната Църква, и те нямат намерение да се събират с разколниците.- Разколът в Украйна възникна на политическа основа. Разколът, който там се появи спонтанно, още преди изпадането в разкол на бившия Киевски митрополит Филарет, избуя от националистическата идеология. Що се отнася до Филаретовския разкол, то в този случай национализмът се явява, до известна степен, маска. Реалният мотив бе пълен конформизъм, т.е. желание да се хареса на властта, каквато и да е тя. Доколкото властта още на президента Кравчук пое курс на дистанциране от Русия, то и желаещите да й угодят - Филарет и неговият слугинаж от свещенослужители, също поеха този курс. По този начин, политиката бе единственият мотив на разкола. Това се случва много често. Например, ересите възникват на друга почва. Тяхна причина са богословските заблуждения. В дадения случай богословието не е предмет на обсъждане.И в предишните десетилетия властта в Украйна или поддържаше разкола, както това беше при президента Кравчук, или се опитваше някак си да балансира между каноничната Църква и разкола, както това беше при президентите Кучма и Янукович. Сега властта е взела курс на безусловна поддръжка на разколниците. При това има сведения, че и самият президент Порошенко, както и алтернативният политик, стремяща се вместо него да стане президент - Тимошенко, принадлежат към каноничната Църква. И още едно обстоятелство, което много добре характеризира Филаретовския разкол: свещеници, принадлежащи към филаретовската групировка, кръщават своите деца в каноничната Църква. Тоест, те разбират, че тяхната църква не е истинската. И това съм чувал неведнъж от достоверни източници.- Искам да поздравя всички православни християни с празника и да ги посъветвам да усилят молитвата за най-важното за всеки от нас, за нашите близки. Но в това тревожно време и за това, което е от особена важност за цялата Вселенска православна църква. За съжаление, чрез неправомерното участие на Вселенската патриаршия в разкола в Украйна е надвиснала заплаха над нейното единство. Сега определено Православната църква стои пред същите изпитания, с които Църквата се е сблъскала преди около хиляда години, през 1054 година.- Да, за съжаление, Патриарх Вартоломей почти дословно повтаря това, което тогава са казвали Римските епископи, Римските папи, с което и са провокирали разкола. Това, видимо е изкушението да се превърне статута на пръв сред равните в статут на църковен властник, пръв без нему равни.- Моите поздравления са към всички българи, пожелания за благополучие в духовния и всекидневен живот, здраве, укрепване във вярата.интервю на Оля Ал-Ахмед с Протойерей Владислав Ципин от РПЦ за  ", "date": "2018.12.06", "title": "Протоиерей Владислав Ципин: Усилете молитвите за вашите близки "}
{"url": "http://www.cross.bg/kalotina-lentata-posoka-1590994.html", "text": "/КРОСС/  Движението по път I-8 /Калотина - София/ при Калотина при км 2 се извършва в една лентапоради ремонтни работи в участъка и затваряне на лентата в посока София.Трафикът до 17:00 ч. днес ще се осъществява двупосочно в лентата в посока КПП Калотина.", "date": "2018.12.06", "title": "Ремонт по пътя София - Калотина, движението е в едната лента"}
{"url": "http://www.cross.bg/razgrad-turgovishte-oblast-1590989.html", "text": "/КРОСС/  Завърши рехабилитацията на близо 21 км от път II-49 Търговище - Разград. Участъкът е в лот 13 на Оперативна програма „Региони в растеж\" 2014-2020 г., която се съфинансира чрез Европейския фонд за регионално развитие и националния бюджет. Второкласният път е основна транспортна връзка за областите Търговище, Разград и Силистра. През юли т. г. приключи ремонтът на още 10 км от същия път между Кубрат и Тутракан, на територията на област Силистра. С успешното изпълнение на двата проекта тази година са ремонтирани общо 31 км и са инвестирани близо 20 млн. лв., каза при официалното откриване на отсечката  председателят на Управителния съвет на Агенция „Пътна инфраструктура\" инж. Светослав Глосов. На церемонията присъстваха областният управител на Търговище Митко Стайков, заместник-областните управители на Разград и кметове от региона. С рехабилитацията на отсечката се повишава безопасността при пътуване и се подобрят връзките с път I-2 Русе - Разград, път I-4 Търговище - Шумен, път II-21 Русе - Силистра, път ІІ-51 Попово - Лозница и ІІ-23 Русе - Кубрат - Исперих, както и с Дунав мост при Русе. Основна задача в работата на АПИ през 2019 г. е въвеждането на електронната винетка от 1 януари и на тол системата за превозните средства над 3,5 тона от 16 август. Успешното им внедряване ще увеличи средствата, които през следващите години ще бъдат влагани в изграждането на нова и поддържането на съществуващата републиканска мрежа, каза инж. Глосов. Той подчерта, че реално финансовият ефект от системата ще се усети през 2020 г., тъй като през следващата година тол системата ще работи 4 месеца и половина. Част от ресурса ще бъде вложен в подобряване състоянието на второкласната и третокласната  мрежа, заяви инж Глосов. Основно ремонтираният участък в лот 13, който днес беше открит, е на територията на област Разград. Той започва преди кръстовището с път ІІ-51 Попово - Лозница и завършва при входа на Разград, като преминава през селата Трапище и Манастирско. Напълно е подменена пътната настилка и е подобрено отводняването. Положена е нова хоризонтална маркировка, пътни знаци и ограничителни системи. Ремонтирани са 4-те кръстовища за селата Тръбач, Сейдол, Синя вода, за Градина и Островче. Изградена е колекторна система и бетонови бордюри в с. Трапище, подменени са бордюрите в с. Манастирско. За повишаване на безопасността на движение на пешеходците в двете села са изградени повдигнати пешеходни пътеки. Подобряването на състоянието на второкласния път II-49 е сред приоритетите на Агенция „Пътна инфраструктура\". Освен рехабилитираните 31 км по ОПРР, включени в лот 13 и лот 14, през тази и миналата година със средства от бюджета на агенцията са ремонтирани още 9 км между разклона за с. Бисерци и границата със съседната област Силистра. На участъка е положен неплътен асфалтобетон и пътят вече е в добро състояние. За отсечката между селата Топчии и Каменово в област Разград, с дължина 9 км, в момента се изработва технологичен проект. Въз основа на него предстои ремонт и на този участък през следващия строителен сезон. Изпълнител на строително-монтажните работи на лот 13 е „Пътинженерингстрой-Т\" ЕАД. Стойността на договора е 14 730 557,56 лв. с ДДС. Строителният надзор е осъществен от „Пътинвест-инженеринг\" АД. Техният договор е за 360 423,60 лв. с ДДС. Авторският надзор е на „Трансконсулт - 22\" ООД. Договорът им е за 9 949,50 лв. с ДДС. Общата стойност на проекта BG16RFOP001-7.001-0012 Лот 13 ,,Път II-49 Търговище - Разград от км 9+800 до км 11+832,85 и от км 11+942,87 до км 30+658,87, с обща дължина 20,749 км, област Разград\" е 15 357 826,67 лв. с ДДС. Съфинансирането от Европейския съюз е 85% - 12 999 821,96 лв. с ДДС. Националното съфинансиране е 15% - 2 294 086,23 лв. с ДДС, а собственият принос е 63 918,48 лв. с ДДС.", "date": "2018.12.06", "title": "Завърши рехабилитацията на още 21 км от от пътя Търговище – Разград"}
{"url": "http://www.cross.bg/stoichkov-dekemvri-hristo-1590995.html", "text": "/КРОСС/  Малко повече от месец, след като на пазара се появи биографичната книга „Христо Стоичков. Историята\", най-великият български футболист на ХХ век е подготвил нова изненада на феновете. Христо Стоичков ще донесе в България оригиналната статуетка на Златната топка, която списание „Франс Футбол\" му връчи през 1994 г.Тя ще бъде с него в 5 града в страната по време на турнето за представяне на биографията, написана в съавторство с журналиста Владимир Памуков. Така освен да вземат автографи от своя кумир, феновете ще могат и да се снимат за спомен с най-голямото индивидуално отличие, което български футболист е печелил.Началото на националното турне за представянето на „Христо Стоичков. Историята\" ще бъде дадено следващата сряда, 12 декември, в София от 16,30 часа в Зала 6 на НДК. Там ще бъде осигурен специален пропускателен режим, а с него и максимален комфорт за всички, които искат да се докоснат до Камата, книгата му и единствената „българска\" Златна топка.Книжният тур ще продължи на 13 декември от 17,30 часа в хотел „Тримонциум\" в Пловдив, а след това Христо Стоичков ще посети Ямбол на 15 декември (събота) за среща в зала „Диана\" от 18 ч. Последните засега събития от турнето са в Бургас в Гранд хотел и СПА „Приморец\" на 16 декември и във Варна в „Гранд мол\" на 18 декември, като и двете са с начален час 18:00.Издателите от „Софтпрес\" са се погрижили да има книги за всички желаещи не само на срещите с Христо Стоичков, но и навсякъде, където се продават книги. След като, въпреки впечатляващия си тираж, първото издание на „Христо Стоичков. Историята\" се изчерпа за броени дни след излизането си в средата на октомври, от печат вече излезе и второто, разширено издание на биографията. Новите 20 000 копия от книгата са допълнени с още снимков материал за наслада на почитателите на футбола.Биографията на Модерния ляв разказва за смайващото пътешествие на едно момче от уличката на съседния блок до стохилядната сцена на „Камп Ноу\". Стоичков и Памуков работят над нея повече от година, за да разкажат история, която ще развълнува всеки българин и всеки почитател на футбола без значение от неговите пристрастия към играчи и отбори. В книгата двамата пресъздават живо и кинематографично израстването на Камата като играч, препятствията, през които преминава по пътя към успеха, и епохата - доминирания от държавата спорт, който създава шампиони, но и наказва жестоко провинилите се. По-младите читатели ще разберат любопитни подробности за живота и спорта в социалистическа България, а по-възрастните ще си припомнят златните мигове и традиции на миналото. ", "date": "2018.12.06", "title": "Христо Стоичков показва Златната топка и биографията си в 5 града през декември"}
{"url": "http://www.cross.bg/prestupleniya-nikolaii-evgeniya-1590999.html", "text": "/КРОСС/  Евгения и Николай Баневи пристигнаха у нас с два различни полета - единият от Франкфурт, другият от Мюнхен. Според правилата - в един самолет не може да се превозва повече от един арестант.Първа в 13.19 часа кацна арестантката Евгения Банева и бе отведена с кола на съдебната охрана в ареста. В 13.39 с полет от Франкфурт у нас пристигна и Николай Банев.Очаква се по-късно от прокуратурата да им предявят обвинения за данъчни престъпления и пране на пари.Семейството, издирвано от българските власти за финансови престъпления, беше задържано във Франция по европейска заповед за арест в края на октомври на летището в Ница.Вчера главният прокурор Сотир Цацаров обясни, че предстои Баневи да бъдат задържани за 72 часа, а Специализираната прокуратура незабавно да поиска постоянен арест. Двамата са разследвани във връзка с приватизацията на завод „Полимери\" АД, за присвояване, и за данъчни престъпления в периода 2010-2011 г.В рамките на разпореденото прокурорско задържане до 72 часа, в присъствието на защитниците им, на Николай и Евгения Баневи ще бъде предявено прецизно обвинение. Наказателната отговорност на Николай Банев и Евгения Банева се ангажира за 7 престъпления от общ характер - за ръководене от Николай Банев на организирана престъпна група и за участие на Евгения Банева в същата престъпна група; за длъжностно присвояване на пари и вещи, собственост на „Полимери\" АД, „Елма\" АД, \"Химически завод Панайот Волов\" АД и „Топлофикация Казанлък\" АД в общ размер на 84 682 896 лв.; за избягване установяване и плащане на данъчни задължения в размер на 231 052 лв. на като управляващи „Полимери\"АД, в размер на 1 515 235 лв. като управляващи на „Партнърс комерс\" ЕООД и в размер на 2 623 816 лв. като в управляващи „Елма\"АД; за пране на пари в особено големи размери - 589 811 132 евро и 225 000 лева; за държане на огнестрелни оръжия и боеприпаси.Заповедта е във връзка с разследване на приватизацията на девненския завод „Полимери\", укриване на данъци, финансови машинации и сговор за престъпления в чужбина. Миналата седмица френският съд разреши екстрадицията им.Бизнесът на скандално известното с демонстрация на богатството си семейство е проверяван нееднократно. При проверка през миналата година в „Полимери\" премиерът Борисов заяви : \"Убеден съм, че тези, които са причинили този пладнешки грабеж ще си получат заслуженото. Искам да успокоя хората в региона и самата Варна, защото това е екологична бомба, която ако не се вземат мерките, които взехме, ще причини огромни екологични последствия. Обръщам се и към Зелените, защото освен всичко, което правят, трябва да наблюдават и тези процеси. Защото приватизацията, освен че е разбойническа, решението, което е дадено при следващите разпродажби, то е минало през няколко собственика, е много интересно. Активите отиват за частниците, а вредния отпадък и утилизацията остават за данъкоплатеца, добре ли е. Звучи като виц, но е факт. В момента държавата плаща тока, водата наблюдението\", заяви премиерът.  ", "date": "2018.12.06", "title": "Баневи пристигнаха в София с различни полети от Германия (обновена)"}
{"url": "http://www.cross.bg/plovdiv-vsichki-shoyto-1590997.html", "text": "/КРОСС/  „Ние сме всички цветове\" е темата на грандиозния откриващ спектакъл на Пловдив - Европейска столица на културата 2019, който ще се проведе в сърцето на града на 12 януари. Той ще бъде реализиран под ръководството на  артистичния директор и основател на \"Phase7\" Свен Сьорен Байер, чиято цел е да предостави на зрителите незабравимо преживяване. „В началото бях турист в Пловдив. Но след толкова време, прекарано тук, аз съм частица пловдивчанин\", заяви Байерн на пресконференция с ръководството на фондация „Пловдив 2019\" днес.Основа на програмата е зашеметяваща 30-метрова кула, осигуряваща видимост от 360 градуса. Реално сцената има 6 нива, но поради мерки за сигурност ще бъдат използвани 5 от тях. Тя тежи 200 тона заедно с участниците. Параметрите й са съобразени с всички изисквания за безопасност и съгласувани със съответните органи. Тя е разширена с два подиума с дължина 100 метра, които са високи 3 метра и широки 4 метра. 360 градусови екрани ще бъдат разположени на сцената и допълнени от мултимедийни елементи по подиумите. Кулата има капацитет да побере едновременно 1500 участника и да предостави на всички зрители добра видимост към зрелищния спектакъл. Тази сложна конструкция е единствена по рода си и е подготвена специално за откриването на Пловдив - Европейска столица на културата 2019. Пространството на двата булеварда - „Цар Борис III Обединител\" и „Мария Луиза\" ще се превърне в място за празненство, където се очаква над 60 хиляди души ще се съберат заедно, за да станат част от тържеството. Техническото обезпечаване е поверено на българската компания Joker Media Rental. С помощта на 350 осветителни тела, кулата ще бъде превърната в своебразен светлинен символ. За строежа в града ще пристигнат 20 камиона с техника, а 200 човека ще  я сглобят.  Отправна точка на шоуто е разнообразието на Пловдив - град с 8 000-годишна история, съчетаващ в себе си множество култури и влияния. „РАЗНООБРАЗИЕ\" и „НИЕ СМЕ ВСИЧКИ ЦВЕТОВЕ\" са ключовите послания в концепцията на откриващия спектакъл, свързани под мотото ЗАЕДНО. Спектакълът е разделен на няколко сегмента и съчетава традиционни  български изпълнения и модерни съвременни технологии. Теодосий Спасов ще сложи началото на шоуто неслучайно -  той носи посланието за връзка между миналото и настояще със своите оригинални композиции за кавал. Музикантът пише ново произведение специално за откриването на Пловдив- Европейска столица на културата 2019.  В „Ние сме всички цветове\" ще участват над 200 кукери от целия регион, които да поставят началото на годината и да изгонят злото. 22-ма млади актьори от НГ за сценични и екранни изкуства в Пловдив вече репетират за своята роля на сцената на спектакъла. Техните връстници, които учат сценичен грим, ще отговарят за визиите на всички участници в шоуто. Емблематичният ансамбъл „Тракия\" ще има необичайна роля - на членовете му е поверена нова хореография в стил съвременен танц. Режисьорът Христо Намлиев подготвя сегмент, в който 200 хориста от формациите на града ще бъдат дирижирани от Диан Чобанов. С тях ще бъдат и 20 гайдари от Българска национална гайдарска асоциация. Изпълнители от АМТИИ ще изненадат публиката с арфи, но не класически, а лазерни. 1000 граждани на Пловдив, заявили своето желание за участие чрез кампании в интернет и срещи на живо с координатори, ще се качат на сцената, за да изразят посланието на града под тепетата за 2019 година - ЗАЕДНО. Ще бъдат ангажирани и 150 деца от Спортно училище „Васил Левски\". Те са представители на спортни клубове по баскетбол, бокс, борба, вдигане на тежести, волейбол, гребане, джудо, кану-каяк, лека атлетика, художествена гимнастика, спортна стрелба и плуване. Учениците ще помогнат за цялостната организация по време на шоуто.Спектакълът „Ние сме всички цветове\" ще завърши със спираща дъха заря, изпълнение на Валя Балканска и гайдаря й Петър Янев. Немският диджей Schiller започва европейското си турне от Пловдив с няколко часов сет на живо след шоуто.  Артистичен директор на шоуто е Свен Сьорен Байер, технически ръководител е Щефън Фукс. Режисьор на спектакъла е Питър Брикс. Осветлението е поверено на Бьорн Херман, а видео дизайнът на Фридър Вайс. Визуалните ефекти поемат Хайо Рим и Даниел Бандке. \tКомпозитор е Христо Намлиев, а музикални отговорници - Кристиян Щайнхозър и Maкс Тридер. Сценичният директор за театрална реч е Густав Рюб. Хореографията е на Лидия Клемент, а костюмите са на Педро Рихтер. Началният час е 19.00, но организаторите препоръчват на публиката да отиде в центъра на града няколко часа по-рано, както и да използва градския транспорт, за да бъде избегнат трафика. Запазете датата - 12 януари 2019!", "date": "2018.12.06", "title": "Грандиозна сцена за откриването на Пловдив – Европейска столица на културата 2019"}
{"url": "http://www.cross.bg/dvigatel-yadren-rysiya-1590970.html", "text": "/КРОСС/ След като охладителният механизъм на руският космически ядрен двигател е бил успешно тестван на Земята, специалистите от института \"Келдиш\" смятат да преминат към изпробване в Космоса, съобщава РИА \"Новости\".Ядреният космически двигател позволява пътуването на големи дистанции в Слънчевата система, като има потенциала да скъси времето на полета. Той е много по-ефективен от сегашните технологични решения, но един от основните му проблеми е свързан с методите за охлаждане.Ядрените двигатели се нагряват до огромни температури, а топлината им трябва да бъде разсеяна в пространството под формата на лъчение. Обикновено за тези цели се използват външни радиатори с циркулиращи флуид през тях, но тяхната маса е твърде голяма, за да бъде приложима в космическите двигатели.Руските инженери са разработили специална охладителна течност с ниска маза и висока ефективност, която по думите им ще реши този проблем.Създаването на ядрен двигател би позволило на Русия по-лесно да усвои нови терени, далеч извън ниската околоземна орбита. Страната е нямала успешна мисия в далечния космос от десетилетия, но създаването на ядрен двигател би променило това и дори би позволило по-лесната колонизация на Марс. ", "date": "2018.12.06", "title": "Русия ще тества ядрен двигател в Космоса"}
{"url": "http://www.cross.bg/internet-kachestvoto-skorostta-1590969.html", "text": "/КРОСС/  Коледа наближава и всички бързат да украсят домовете и офисите си с празнични светлинки. Това обаче може да доведе до някои неочаквани последствия. Оказва се, че лампичките влияят на скоростта на интернет връзката. За това предупреждават от компанията \"Ofcom\", която е излязла със съобщение след проверка на качеството на вътрешната интернет връзка, цитирана от Би Би Си.Приложение проверява безжичните сигнали, за да се разбере дали пакетите данни за интернет преминават безпроблемно между маршрутизатори и мобилни устройства.Програмата се изпълнява заедно с проучване, което показва, че wi-fi мрежи в 6 милиона домакинства и офиси не работят толкова бързо, колкото би трябвало да се очаква.След като изследва качеството на интернет връзката, компанията дава предложения за причините, които могат да повлияят негативно.Най-честите причини за забавяне на безжичния интернет са електронни устройства: микровълнови печки, бейбифон, радиостанции и камери, дори и празничните лампички, пише Е-здравей. ", "date": "2018.12.06", "title": "Коледните лампички могат да забавят скоростта на безжичния интернет"}
{"url": "http://www.cross.bg/dolara-broii-bitkoiina-1590975.html", "text": "/КРОСС/  Рано тази сутрин средната пазарна стойност на биткойна достигна ново минимално ниво - 3850 долара за брой. За последните 36 часа криптовалутата олекна с 3.8%.Същото се отнася и до останалите криптовалути. Ethereum доближи своя 18-месечен минимум от 100 долара за брой - последната актуална котировка е 103 долара. XRP  слезе до 0.33 долара. Така общата капитализация на криптовалутите се понижи до 119 милиарда долара, изчислява ccn.com.Според експерти, дъното на биткойна може да се очаква във второто тримесечие на 2019 година. След това се прогнозира поскъпване, но темповете и границите му засега никой не прогнозира. Самото дъно е около 3000 долара за брой, казват още експертите. ", "date": "2018.12.06", "title": "Биткойнът върви към 3000 долара, има ли край поевтиняването му"}
{"url": "http://www.cross.bg/byrgas-nagrada-bulgariya-1590980.html", "text": "/КРОСС/ Днешното никулденско заседание на бургаския местен парламент започна с едноминутно мълчание в памет на внезапно починалия вчера общински съветник Евгений Мосинов.Сесията традиционно се свиква за обявяване на новите почетни граждани и отличените с други награди бургазлии. Всички те бяха поздравени от кмета Димитър Николов, областния управител Вълчо Чолаков и председателя на Общинския съвет Костантин Луков.* Ето и имената на новите почетни граждани:Роден е на 24 май 1946 г. в гр. Бургас. През 1964 г. завършва Първа гимназия \"Г. С. Раковски\" и е приет в архитектурния факултет на Висш инженерно-строителен институт - София.През 1972 г. е част от екипа, разработващ Застроителен и регулационен план на ж.к. \"Изгрев\" и за изготвяне на план за нов жилищен квартал в Бургас - ж. к. \"Меден рудник\". Арх. Коцев е автор на голям брой жилищни сгради, сред които най-дългият в България жилищен блок №55 в ж.к. \"П. Р. Славейков\" и жилищен блок №53 в ж.к. \"Изгрев\", в който за първи път е приложена схемата \"Dopelsekcion\".От 1980 г. арх. Коцев е назначен за главен архитект в ОНС - Бургас, а през 1988 г. с негово участие се разработва предварителния Застроителен и регулационен план на курортен комплекс \"Слънчев бряг\". От 1987 г. арх. Коцев работи в Областна администрация-Бургас като главен архитект, зам.-областен управител, началник отдел и главен секретар. Автор е на проекта на параклис \"Свети Мина\", който дарява на военното поделение в Атия.Архитект Коцев получи своята награда лично.Роден е през 1943 г. в гр. Добрич. Завършва Национално училище за изящни изкуства \"Илия Петров\" и Национална художествена академия \"Николай Павлович\" в София. Никола Станчев допринася за обогатяването на градския пейзаж на Бургас като творец, главен художник на Община Бургас и организатор на Международния симпозиум по скулптура от камък на открито през 1976-1979 г.Автор е на много монументални творби в града: входния знак на Бургас, пластичните композиции \"Представлението започва\" пред Държавна опера, \"Куфар на спомените\" на площад \"Царица Йоана\", \"Прибой\" в градинката до Часовника, паметника на Христо Фотев в Морската градина, скулптурната група \"Момчето, което говори с птици\" и \"Рибарска мрежа\" на бул. \"Алеко Богориди\". Носител е на награди от Международен конкурс за паркова скулптура (Вайнсенфелс, Германия, 1999 г.), Национална награда за скулптура \"Приятели на морето\" (2012 г.), Национална изложба \"Алианц\" (2014, 2016 г.), Национална награда на Съюза на архитектите (2016 г.).Никола Станчев получи своята награда лично.Роден е в Бургас на 19.09.1924 г. След Немското училище в града завършва Стопанската академия във Варна. Трудовата му биография в сферата на туризма започва през 1948 година. Петър Дойчев преминава последователно през всички стъпала в професията, заемайки различни оперативни и управленски позиции от администратор и екскурзовод до началник на отдел \"Средства за подслон и хранене\" към Комитета по туризъм, сега Министерство на туризма.Петър Дойчев има принос в изграждането, развитието и управлението на големите туристически комплекси по българското Черноморие, както и в обучението и подготовката на кадри за туризма. Той е сред инициаторите за построяването на хотелите \"Приморец\"  и \"България\" в Бургас и за развитието на града ни и южното Черноморие като туристическа дестинация.Петър Дойчев е канен като гост-лектор в престижни европейски училища по туризъм в Швейцария и Италия. Автор е на книги и учебни помагала за обучение на кадрите в туризма. Той е подкрепил идеята за създаването на Институт по международен туризъм през 1967 г. и Център за усъвършенстване на ръководни кадри в туризма през 1977 година.От името на Петър Дойчев наградата получи проф. Стоян Маринов.Роден е на 10 април 1943 г. През 1968 г. завършва първия випуск на Естрадния отдел на Държавната консерватория в класа на Ирина Чмихова. Истинският му пробив идва с кавър на песента \"Жената на моя приятел\" на френския изпълнител Адамо. Дебютира на голямата сцена през 1969 г. и става популярен с изпълнения на шлагери, много от които композирани от Тончо Русев. Солист е на оркестър \"Балкантон\" с диригент Димитър Ганев. С преводната песен \"Нямаш време ти за мен\" по текст на Надежда Захариева става \"Новият глас на Радио София\" през 1969 г. През 1970 г. осъществява две концертни турнета в Русия с Лили Иванова, а през следващите години многократно гостува там със самостоятелни шоу програми. Песента \"Мое слънце\" (музика Морис Аладжем, текст Димитър Ценов) става \"Мелодия на годината\" на месец май през 1972 г., а \"Момчето и вятъра\" печели трета награда на радио конкурса \"Пролет\". Бил е солист на Ленинградския диксиленд и Московския мюзикхол. Прави турнета в Сърбия, Полша, Чехия, Алжир, Тунис, Мароко, Куба, всички съветски републики и Турция.През 2010 г. е удостоен с награда \"Златна лира\" на Съюза на музикалните дейци в България. През 2013 г. певецът получава наградата \"Златен век\" на Министерство на културата.Мустафа Чаушев получи своята награда лично.Роден е на 17 ноември 1954 г. Завършва Английската езикова гимназия в Бургас и специалност \"Философия\" и \"Социология\" в Софийския университет \"Св. Климент Охридски\", където защитава докторат по антична философия.По време на комунистическия режим е учител по философия и главен асистент по философия в полувисшия институт по машиностроене и електротехника /днес Технически факултет в БСУ/.Учредява общоградски философски клуб \"Сократ\", за което е международно признат за дисидент с принос в борбата за демокрация. След 1989 г. е учредител на първото демократично движение в Бургас - Клуб за демократични промени \"19 ноември\". Активен участник е в дейността на Българското сдружение за честни избори и граждански права.Приносът му за града е във формиране и решително отстояване на идеята за създаване на БСУ. Учредител е на БСУ и първи директор на Университетското издателство. Има решителен принос за предоставяне на сградата на бившата междуокръжна партийна школа в Бургас за нуждите на здравеопазването.Създател е на първата частна социологическа агенция в града и автор на много публицистични и научни статии в наши и международни издания, включително на публикуваната в интернет книга \"Истории на кръста\".От името на Стойчо Кьосев наградата прие синът му Димо Кьосев.* Тази година посмъртно бе връчена наградата \"Почетен общински съветник на Бургас\":Тази година се навършват 90 години от неговата смърт. През 1885 г., след вероломното нахлуване на сръбските войски в България, Тоскани оглавява италианското Дружество за взаимопомощ (Mutuo Soccorso) и заедно с още 70 италианци отиват доброволци на фронта срещу Сърбия, за да защитават Съединението на България. За участието им в победния марш на българската войска са отличени с медал от италианския крал. След войната Тоскани пристига в Бургас, където през 1895 г. градският съвет му дава право да ръководи строителството на частни постройки. Тоскани е флагман на модернизацията на града като изгражда някои от най-емблематичните му сгради. Той участва в проектирането и строителството на катедралата \"Св. Св. Кирил и Методий\". Негово дело са проектите на редица красиви сгради в Бургас - хотел \"Империал\", къщите на Йови Воденичаров, къщите на Иван Хаджипетров, Исак Презенти, братя Калиманови, Стефан Родев и др. До голяма степен промяната в архитектурния облик на централната част на Бургас е негова заслуга.От името на Рикардо Тоскани наградата получи Галина Кирякова от католически храм \"Дева Мария\".* Днес бяха връчени още няколко отличия:- С медали на Община Бургас за почетна служба бяха наградени стоматологът Ана Караиванова и старшата сестра в УМБАЛ Бургас Радостина Димитрова.- С почетни значки за спасяването на човешки живот бяха наградени Бисер Русимов, Иво Иванов и Стефан Петров.Днес се получиха поздравителни адреси от побратимените руски градове Краснодар и Ярославъл, а двучленна делегация от Краснодар гостува на Бургас за неговия празник.  ", "date": "2018.12.06", "title": "Бургас обяви новите почетни граждани "}
{"url": "http://www.cross.bg/protzenta-silno-evropa-1590981.html", "text": "/КРОСС/ Религията е по-малко важна за европейците, отколкото за хората в Африка, Латинска Америка или Съединените щати, сочи проучване, цитирано от ДПА.В същото време изследването, проведено от института \"Пю\", отчита големи разлики между отделните държави в Европа. Най-религиозни на континента са румънците. 55 процента от участниците в анкетата от Румъния са се самоопределили като силно религиозни.На другия полюс са естонците - едва 7 процента, чехите и датчаните - по 8%. Само 12 процента от германците се самоопределят като силно религиозни. Делът на тези хора достига 27 на сто в Италия. Германците се оказват най-големите скептици що се отнася до съществуването на Бог - едва 10 процента от тях са \"напълно сигурни\" в това. На обратния полюс са арменците - цели 79 процента от тях вярват, че Бог съществува - както и жителите на Босна - 73 на сто.Най-много ходят на църква поляците. 61 процента от участниците в анкетата от Полша казват, че присъстват на църковна служба поне веднъж месечно. ", "date": "2018.12.06", "title": "Румънците са най-религиозни в Европа"}
{"url": "http://www.cross.bg/pomosht-kytev-lichnata-1590983.html", "text": "/КРОСС/  „Няма смисъл услугата лична помощ да се преотстъпва от общината на частни фирми, защото тя ще се оскъпи допълнително\". Това каза зам.-председателят на ПГ на „БСП за България\" Антон Кутев по време на дебатите по Закона за личната помощ. Кутев добави, че въпросът е- трябва ли тази услуга да се аутсорсва и да се възлага на други частни фирми, след като е задължение на общините. Според него е вярно, че има общини, които не са в състояние да изпълняват тази услуга, но те трябва да бъдат стимулирани. „Бих предложил изобщо да отпадне възможността за аутсорсването и доставчик на личната услуга да бъде само общината, защото това е нейната работа\", допълни Кутев. Той коментира, че намесата на частен доставчик само ще оскъпи процеса, защото частните фирми работят за печалба. Кутев предложи още, ако въобще има нужда от  превъзлагане, то  да се прави, само при решение на общинския съвет, а не с еднолично решение на кметовете.Георги Гьоков: Вземането на решение за личната помощ на местно ниво да става от Общинския съвет„По-добре е вземането на решение за личната помощ на местно ниво да става от Общинския съвет\". Това каза народният представител Георги Гьоков от парламентарната трибуна Той добави, че в закона за местното самоуправление е записано, че местното самоуправление се изразява в правото и реалната възможност на гражданите и избраните от тях органи да решават самостоятелно всички въпроси от местно значение. „Законът за местното самоуправление вменява на Общинския съвет да се занимава със социалните въпроси- затова няма смисъл от аутсорсване\", каза още Георги Гьоков.Надя Клисурска: Предлагаме да се създаде информационна система за личните асистенти„Много често желаещите да ползват услугата на личния асистент в домашни условия е необходимо да ходят в общинските администрации, за да имат достъп до списъците на асистентите. Затова предлагаме да бъде направена национална информационна система на личните асистенти\". Това каза народният представител от ПГ на „БСП за България\" Надя Клисурска.  Тя добави, че така трудноподвижните хора, вместо да ходят до общината, ще могат да получат информацията вкъщи и бюрокрацията ще бъде облекчена. Клисурска коментира, че това ще бъде в полза на хората, ползващи лична помощ, и те ще бъдат облекчени. ", "date": "2018.12.06", "title": "Антон Кутев: Преотстъпването на личната помощ на частни фирми ще оскъпи услугата"}
{"url": "http://www.cross.bg/beshe-hristova-mesetza-1590986.html", "text": "/КРОСС/  Оставката на Евгени Крусев беше принудително дадена, неочаквано. Това каза пред журналисти заместник-председателят на Столичния общински съвет от БСП Милка Христова, съобщава  Агенция „Фокус\". Честно казано не знам защо ръководството на Столична община постъпи така. Защо отлага едно решение два месеца, при положение, че то беше предизвестено? В момента, когато стана ясно, че е опорочена обществената поръчка, крайният резултат беше ясен. Не можеше да не се стигне до тук, при положение, че имаме действително пар екселанс едно длъжностно престъпление\", посочи тя. „Ние загубихме два месеца в търсене на оправдания, режим на обяснения, търсене на различни административни санкции. Според мен бързината и експедитивността, с която трябва да се решават подобни проблеми, е ключът към успеха\", коментира още Христова. „Фактите бяха толкова очевадни и очевидни, че тези два месеца бяха загубени по организацията на ремонта на ул.„Граф Игнатиев,\" коментира още зам.-председателят на Столичния общински съвет.", "date": "2018.12.06", "title": "Милка Христова, БСП-София: Оставката на зам.-кмет Евгени Крусев беше   принудително дадена"}
{"url": "http://www.cross.bg/pazar-bneb-energiya-1590985.html", "text": "/КРОСС/  Необосновано високите цени на електроенергията на свободния пазар продължават да тревожат обществото. За нгативните икономически и социални ефекти от \"феномена драстичен ценови скок на БНЕБ\" от дни алармират работодателски организации - Асоциацията на индустриалния капитал в България /АИКБ/, организациите на големите индустриални потребители на електроенергия - Българската асоциация на металургичната индустрия (БАМИ), Българската федерация на индустриалните енергийни консуматори (БФИЕК), заедно с Българската камара на химическата промишленост (БКХП), разтревожиха се и най-дребните потребители на ток на края на веригата - домакинствата.За изкривявания на свободния пазар на електроенергия в България алармира наскоро и обединението на търговците на електроенергия - Асоциацията свободен енергиен пазар.  В писмо до премиера Бойко Борисов от организацията предупреждават за \"изкривяванията на свободния пазар на електроенергия в България, които все повече се разрастват и дават негативни финансови отражения върху всички търговски участници\".За последната година се предприеха редица законови и нормативни промени, целящи изсветляване на търговията на едро на свободния пазар и осигуряване на по-голяма конкуренция  на предлагане чрез задължение за продажба на енергията, произведена от  ВЕИ и ВЕКП производители (с 4 и над 4МВт инсталирана мощност) на организиран борсов пазар, заявява в позицията председателят на организацията Соня Кадиева.Тя припомня, че тези мерки бяха предприети поради редица изказвания на работодателски асоциации и призиви за протести поради повишената цена на електроенергията в края на 2017 г.\"Точно една година по-късно, равносметката показва, че върху цените на свободен пазар  отново влияят множество непазарни фактори и на практика подобрение в конкуренцията не се наблюдава\", заявяват от АСЕП.\"През последните месеци цените на сегмент „Ден напред\" на БНЕБ ЕАД отчитат огромни флуктоации с постоянна тенденция за необосновано висок ръст, като за настоящата седмица дори надминаха 207 лв. за Мвтч базова енергия. Това принуди редица големи индустриални потребители да предприемат крайни мерки по ограничаване на производствени мощности и освобождаване на работници. Подкрепяме напълно позицията и притесненията на крайните клиенти, изразени в официалните писма на Асоциация на индустриалния капитал и Холдинг Загора и заставаме зад исканията им\", е посочено в писмото.От АСЕП подчертават, че заради липсата на каквато и да е предвидимост върху цените на БНЕБ ЕАД, търговците на електроенергия вече са претърпяли огромни финансови загуби, оказват се във фактическа невъзможност да изпълняват сключени договори и напускат пазара -доброволно или принудително отстранени.Въпреки справедливите искания, считаме, че реакцията на потребителите на свободен пазар е закъсняла, тъй като индикациите за изкривяване на пазара се наблюдават от началото на 2018 г. и бяха заложени още с последните изменения на Закона за енергетика, Правила за търговия с електрическа енергия и Правилата за търговия на БНЕБ ЕАД.В писмото се подчертава, че АСЕП многократно е алармирала в официални писма институциите за допуснатите сериозни пропуски и негативните ефекти, които ще имат те за пазара, но не са предприети никакви насрещни действия.\"Така например, § 67 от преходните и заключителни разпоредби на Закона за енергетика само допълнително увеличи пазарната мощ и концентрация на Национална електрическа компания ЕАД, респективно БЕХ ЕАД, които осигуряват основните количества енергия на БНЕБ ЕАД. При неконкурентен пазар от страна на предлагането, какъвто наблюдаваме в България, продаването на енергията от ВЕИ на борсов пазар от НЕК ЕАД предостави допълнителен инструментариум за влияние върху постигнатите цени на БНЕБ ЕАД чрез контролирано производство на централи и оферирани цени за продажба\", сочат от организацията на търговците на електрическа енергия.Според тях определената от КЕВР Прогнозна пазарна цена (ППЦ) в размер на 70 лв. за МВтч базов товар и липсата на навременна актуализация позволи НЕК ЕАД да реализира извънредни приходи за всяко отклонение между ППЦ и реалната борсова цена, което дава допълнителен стимул за непазарно поведение с цел завишаване на постигнатите цени на БНЕБ ЕАД.\"В допълнение към изложеното - следва да бъде потърсен отговор на въпроса: разполагат ли всички търговски участници с равнопоставен достъп до информация относно продуктите, които предстои да бъдат предлагани?\", питат от АСЕП.Според експертите на организацията \"подобни нетърговски практики и вътрешнохолдингови договорки прозират и в поведението на ТЕЦ Марица Изток 2, който непрекъснато ограничава производствени мощности с неясния аргумент „Търговски график-резерв\"\". Освен че намаленото предлагане е сред основните причини за драстичния ръст на цената на БНЕБ ЕАД, ограничаването на централата допринася за допълнително утежняване на финансовото ѝ състояние, въпреки заявката за спешни мерки за стабилизация. При цена на въглеродни емисии от 25 евро/тон, според нашите изчисления предлагане на пикова енергия би гарантирало едни добри приходи на централата, е посочено в писмото до премиера.АСЕП призовава за предприемането на реални мерки, но за разлика от предишните изменения  в нормативната база,  настояваме този път да бъдат добре премислени, анализирани, с дългосрочен ефект и предварително обсъдени с всички заинтересовани страни. В тази връзка, представяме на Вашето внимание най-съществените проблеми, които се наблюдават на българския електроенергиен пазар и рефлектират в несправедливи цени на едро:- Докато предлагането на енергия на БНЕБ ЕАД е концентрирано в три търговски дружества (НЕК ЕАД, АЕЦ Козлодуй ЕАД и ТЕЦ Марица Изток 2 ЕАД), част от една и съща холдингова структура, е невъзможно постигането на реална конкурентна среда и борсова цена, определена единствено от пазарни принципи. Подобна концентрация в рамките на вертикално интегрирано предприятие позволява нерегламентиран обмен на търговска информация и синхронизация на действия между производителите и контролиране на предлагани количества и цени;- Моделът с определяне на Прогнозни пазарни цени от Регулатора е неприложим и несправедлив. Устойчиво решение е моделът договори за разлика, който се базира на реално постигнати цени, а не на мъгляви прогнози;- Липсата на какъвто и да е регулаторен контрол върху Правилата и решенията на БНЕБ ЕАД, едновременно с липса на външен клиъринг по сетълмент цени. Показателно е ситуацията от 10 октомври, когато поради грешка беше обявена цена от близо 5000 лв/Мвтч вопределени часове от деня. Неспазване на разписаната процедура в Правилата от самия борсов оператор причини големи финансови щети на множество търговци на електроенергия;- Към момента липсва каквато и да е информация относно предприетите от Комисията за енергийно и водно регулиране действия по прилагане на Регламент 1227/2011 (REMIT);- Намалено търгуване на дългосрочни продукти за 2019 г, чийто обем е крайно недостатъчен за осигуряване на базовото потребление и да дадат относителна стабилност на пазарните участници в лицето на търговци на електроенергия и индустриални потребители;- Липса на маркет-мейкър на БНЕБ ЕАД - регистриран търговски участник, чиято функция е поддържане на определено ниво на цена  купува/продава,  както и съответните количества, т.е. купува/продава от началото  до края на борсовия ден. Цените, които маркет мейкъра ще определя, трябва да са максимално близки до пазарната реалност. Предвид факта, че ТЕЦ Марица Изток 2 има около 50 МВт базов товар, продаден за календарната 2019г. , считаме за добро решение именно тази централа да поеме позиция на маркет-мейкър на БНЕБ ЕАД- Считаме, че липсата на разнообразни възможности за хеджиране и покупка на електроенергия за свободния пазар ще продължи и в първите месеци на 2019г. Според очакванията ни, за да могат търговците да изпълняват договорите си за доставка към клиенти и да се снабдят с необходимата енергия при това ограничено ниво на предлагане, ще има презастраховка от тяхна страна, която ще се изрази в по-високи максимални цени при подаване на оферти към БНЕБ ЕАД. Това допълнително ще води до изкривяване на кривата на търсене и предлагане и ще рефлектира в още по-голямо увеличение на клиринговата цена на „Ден-напред\".\"Поемането на всички негативи на описаните пазарни и непазарни дефекти от страна на търговците (каквато тенденция се наблюдаваше в края на 2017 г), би било крайно несправедливо и за пореден път би означавало липса на отговорност от институциите и воля за устойчиви и дългосрочни мерки в полза пълната либерализация на пазара за електрическа енергия\", смятат от АСЕП.Според търговците на ток \"развитието на свободния пазар следва да се отнесе не само спрямо  търсенето (търговци и потребители), но и спрямо източниците на предлагане (производителите).Именно поради тази причина, борсовият пазар трябва да се разглежда едновременно като функция на търсене и предлагане, което не кореспондира с изявлението на БНЕБ ЕАД от последните часове, че „Увеличението на средната цена на пазар „Ден напред\" през последните дни е обусловена от повишеното ниво на търсене на електрическа енергия\", обобщава председателят на Управителния съвет на АСЕП Соня Кадиева. ", "date": "2018.12.06", "title": "И търговците на ток скочиха срещу драстичния скок на цените на едро през второто полугодие на 2018 г."}
{"url": "http://www.cross.bg/-godishen-puteka-peshehodna-1590982.html", "text": "/КРОСС/ Полицаи от Дупница задържаха 26-годишен неправоспособен водач, който блъснал с автомобил 15-годишно момиче на пешеходна пътека в града и напуснал произшествието.Пострадалата е с охлузни наранявания и без опасност за живота. 26-годишният е установен след оказано съдействие от граждани. По случая е започнато досъдебно производство.", "date": "2018.12.06", "title": "26-годишен блъсна на пешеходна пътека тийнейджърка и избяга "}
{"url": "http://www.cross.bg/kongresa-rezolyutziya-nego-1590987.html", "text": "/КРОСС/  Няма да участвам в Конгреса на ПЕС и държа да го чуете от мен, за да няма спекулации. БСП издигна кандидатурата на Сергей Станишев за президент на ПЕС, стоим твърдо зад него, подкрепяме го и гласовете на нашата делегация ще бъдат дадени за него. Желая му успехи и здраве, защото на европейските избори догодина му предстоят тежки битки.Подкрепяме редица от решенията на Конгреса, които касаят социална Европа, политика за млади хора, зелена икономика и други. Но Конгресът ще приеме някои решения, които противоречат на наши позиции. Ще бъде приета Резолюция за равенство на половете, в която се призовава всички държави членки да ратифицират Истанбулската конвенция и да я приложат в националното си законодателство, като „единствен начин за защита на жени от насилие\".  Позовавам се на решенията на Конституционният съд, който  се произнесе, че конвенцията противоречи на българската Конституция, и на Националния съвет на БСП. Не приемаме това решение, изпратих писменото си възражение, което е депозирано до Конгреса и нашата делегация няма да подкрепи тази резолюция. Ще се приеме и резолюция относно политиката по миграция, в която се приема всяка държава да поеме солидарна отговорност за приемане на мигранти и ако това не се случи, да й се прилагат финансови и икономически санкции. Ние не приемаме това. По наше искане има решение на парламента по този въпрос, с него задължихме правителството да не подписва двустранни споразумения за връщане. В тази резолюция се казва, че трябва да се улесни достъпът, чрез издаване на хуманитарни и студентски визи, визи за сезонна заетост и други - не приемаме и това. Има и трета резолюция, в която ПЕС се солидаризира с пакта по миграция на ООН. Затова помолих ИБ на НС на БСП да ме освободи от присъствие на Конгреса.", "date": "2018.12.06", "title": "Нинова: Няма да участвам в Конгреса на ПЕС, но подкрепяме кандидатурата на Станишев"}
{"url": "http://www.cross.bg/proverka-merki-mesetz-1590976.html", "text": "/КРОСС/ Специализираната прокуратура възложи на началника на служба „Контрол на общоопасните средства\" при главна дирекция „Национална полиция\" проверка в завод „Арсенал\" в Казанлък.Тя е свързана с иззетите на 4 декември  в област Стара Загора 17 автомата „Калашников\", 15 пистолета „Макаров\" и 12 цеви за същия пистолет, за които има основания да се предполага, че са произведени в завода и незаконно са изнесени от там, съобщиха от прокуратурата.В рамките на месец службата трябва да представи обобщен доклад, в който да се отразят направените констатации, в т.ч. има ли извършени нарушения на нормативни актове, какви са били предприетите мерки и действия за отстраняване на закононарушенията, има ли последици от тези мерки, както и санкционирани ли са виновните лица.С оглед на мащаба на проверката, в случай, че тя обективно не може да приключи в рамките на месец, Специализираната прокуратура трябва да бъде уведомена за причините, както и за възможния най-кратък срок за приключването й. ", "date": "2018.12.06", "title": "Служба „КОС“ започва проверка в завод „Арсенал“ в Казанлък "}
{"url": "http://www.cross.bg/leva-trifon-evroshans-1590972.html", "text": "/КРОСС/  Неведоми са пътищата на късмета, но един от тях явно винаги минава през Русе, където живее Трифон Трифонов. 56-годишният строител за пореден път се включи в списъка с големите печеливши, след като позна 8 от 8 числа в „Еврошанс\" и това му донесе 12 000 лева. Това не е първата петцифрена печалба на Трифон, който най-често играе с комбинация от числа, включваща рождените дати на семейството му. Най-интересното обаче е, че късметлийската му комбинация „работи\" най-добре по празниците. Преди няколко години Трифон посреща Великден с печалба от 17 244 лева от „Еврошанс\". Любимата игра на два пъти успява да го зарадва с по 12 000 лева за Коледа и Гергьовден. И ето, че русенецът отново спазва традицията и записва супер печалба от 12 000 лева точно преди Коледа.Макар че е суеверен и търси знаци навсякъде, Трифон вярва, че късметът му няма „да се изчерпи\". Той претендира, че е щастливецът с най-много печалби над 1 000 лева и се надява повече хора да усетят емоциите, които той редовно изживява.   Тегленията на играта „Еврошанс\" можете да следите в пунктовете на „Евробет\" и онлайн на .  ", "date": "2018.12.06", "title": "12 000 лева от „Еврошанс“ за професионален късметлия от Русе"}
{"url": "http://www.cross.bg/barbalov-rabotata-kmetut-1590974.html", "text": "/КРОСС/  Заместник-кметът Дончо Барбалов поема временно поста на подалия оставка зам.-градоначалник по транспорта Евгени Крусев. Това решение пред Столичния общински съвет обяви кметът Йорданка Фандъкова. Нов кмет в този ресор ще има на по-късен етап. Дотогава Барбалов ще има отговорност за продължаването на работата върху всички обекти в сектора \"Транспорт и транспортна инфраструктура, уточни кметът. До това решение се стигна след като преди два дни Евгени Крусев обяви, че се оттегля от поста по своя воля заради прокурорската проверка на ремонта на ул. Граф Игнатиев.Изборът на Барбалов за транспортния ресор не беше неочаквана. Той е зам.-кмет по финанси от 2011 г., а от 2015 година е и временно изпълняващ длъжността зам.-кмет по здравеопазване. \"Транспорт и транспортна инфраструктура\" ще бъде третият му ресор, за който ще отговаря. Но това не му е за първи път. През 2016 г. също временно пое този пост след като предишният зам.-кмет Любомир Христов подаде оставка.Кметът заяви, че чрез работата си в града Барбалов показва личната си отговорност към транспорта и инфраструктурата му, посочвайки и предстоящи проекти в този сектор.\"Не всичко минава гладко, има и проблеми, но омаловажаването на работата ни не прави чест на никого\", заяви Фандъкова. \"Заради иронията на политици в последните дни ще кажа, аз вярвам в младите хора.\", добави градоначалникът на София. Пред СОС кметът отчете и резултатите от мерките за опазване чистотата на въздуха в София. Тя предложи на общинските съветници да одобрят промяна в нормативната база и буферни паркинги, заедно със зелен билет да могат да се въвеждат при прогноза за трайно безветрие в града, а не както в момента след определен брой дни с високи нива на фини прахови частици.От следващата седмица ще започне да функционира специализираният сайт и приложението на СО за информация за чистотата на въздуха в столицата. ", "date": "2018.12.06", "title": "Барбалов поема и транспорта в София след оставката на Крусев"}
{"url": "http://www.cross.bg/taskova-trakiya-april-1590977.html", "text": "/КРОСС/  Прокуратурата ще даде на съд Цвета Таскова за катастрофата на магистрала \"Тракия\" от месец април по обвинение за нарушаване на правилата на движение и причинена смърт по непредпазливост.На 13 април на магистралата при катастрофа между лек автомобил марка \"Рено Меган\", управляван от Таскова, и автобус \"Мерцедес\" загинаха шестима, а 17 пътници в автобуса получиха средни телесни повреди.", "date": "2018.12.06", "title": "Дават на съд шофьорката, чийто автомобил обърна автобус на „Тракия” "}
{"url": "http://www.cross.bg/invetment-sarl-nito-1590971.html", "text": "/КРОСС/  Софийският градски съд осъди свързаната с Цветан Василев люксембургска офшорка V2 Invetment Sarl да върне 125 млн. евро непогасени заеми на КТБ. Решението на градските магистрати е от 3 декември и е публикувано на сайта на СГС. Делото е образувано по иск на синдиците на обявената в несъстоятелност банка Кристи Маринова и Ангел Донов.Кредитите са били отпуснати от КТБ на няколко български компании, като накрая средствата стигат до компанията V2 Invetment Sarl, базирана в Люксембург, която купува Българската телекомуникационна компания.\"Средствата са вложени в покупката на акциите на БТК АД , но обратно към банката, нито едно от дружествата в групата не е извършило погашения на получените средства нито директно, нито под формата на връщане на заемните суми. Следователно с изплащане средствата от което и да е от дружеството от групата, през които те са преминали, следва да се приеме, че задълженията към КТБ за възстановяване на средствата се изпълняват\", пише в решението на Софийския градски съд.V2 Invetment Sarl се е опитала да оспори част от задълженията, като е претендирала, че за 85 млн. евро е изтекла погасителната давност.Решението на софийските градски магистрати може да се обжалва в двуседмичен срок от съобщаването пред Софийския апелативен съд. ", "date": "2018.12.06", "title": "СГС осъди офшорка, свързана с Цветан Василев, да върне €125 млн. на КТБ"}
{"url": "http://www.cross.bg/bulgariya-poiskaha-durzhavata-1590973.html", "text": "/КРОСС/  Хората от село Новачене, Плевенска област, поискаха пред народните представители от ПГ на „БСП за България\" Димитър Данчев и д-р Илиян Тимчев държавата да се включи с активни политики за справяне с демографската катастрофа. Двамата представиха подробно проекта „Визия за България\" пред събралите се. Хората бяха категорични, че малките населени места са буквално забравени от държавата и са обречени на доизживяване. По думите им е нужна промяна в Избирателния кодекс, която да даде правото и на най-малките населени места да избират кметовете си, а приходите в бюджета на малките общини да остава по места. Те поискаха от народните представители здравеопазването да бъде безплатно за всички здравноосигураващи се граждани, а в малките населени места да не се позволява изграждане на частни болници. Жителите на селото споделиха, че откакто селото е включено към В и К Асоциацията се е увеличила драстично само цената на водата, докато водопреносната мрежа продължава да е в същото окаяно състояние.Гулянци към БСП: Държавата ясно и внимателно да планира политиките сиПо- късно народните представители Димитър Данчев и д-р Илиян Тимчев се срещнаха и с хората от гр. Гулянци. Жителите му поискаха от тях държавата по-ясно и внимателно да планира и ремонтите на инфраструктурните обекти, и публично-частните партньорства.  Те изразиха недоумение, че в един град в България може да има над пет болници, а в друг да има само една. Хората бяха категорични, че „голямата\" промяна за последните 30 години в страната е, че бюрокрацията е обхванала всички сфери на властта и управлението на страната. Хората от Гулянци поискаха връщане на професионалното обучение в България, защото то може частично да помогне за справяне с безработицата. Двамата народни представители от левицата обясниха, че голяма част от политиките във „Визия за България\" са били предложени от тях още преди гласуването на бюджета за следващата година, но управляващите са ги отхвърлили.Село Божурица: Сложете край на мутро  - олигархичния модел!Хората от село Божурица поискаха от зам.- председателя на ПГ на \"БСП за България Христо Проданов и депутатите от ПГ на „БСП за България\"  Петър Витанов и Стефан Бурджев на следващите избори БСП да сложи край на мутро-олигархичния модел на управление. Те бяха категорични, че именно този модел е овладял целия регион, натиска и заплашва по време на избори. „Превзели са всички икономически активи в региона и най-вече цялото земеделие е под техен контрол\", категорични бяха хората. Те поискаха от депутатите от левицата да се сложи край и на неравномерното развитие на земеделския отрасъл. „Субсидиите отиват главно за зърнопроизводители за сметка на земеделието, което създава работни места, като зеленчукопроизводство, овощарство и животновъдство\", казаха хората от село Божурица. Депутатите запознаха събралите се с всички идеи и предложения във Визия за България. По късно Христо Проданов и Петър Витанов посетиха град Тръстеник. Там гражданите бяха категорични, че основните стълбове за функционирането на държавата са икономиката, здравеопазването образованието и сигурността. Те изразиха очакване тези сектори да бъдат изцяло реформирани, за да дадат икономическа перспектива на гражданите, да повишат доходите, увеличат раждаемостта и да намалят смъртността. „Това ще доведе до решаване на основните въпроси като държавата а именно демографската катастрофа и бедността\", казаха гражданите пред Проданов и Витанов, които ги запознаха  с проекта „Визия за България\".", "date": "2018.12.06", "title": " Хората от Новачане към БСП: С активна политика държавата да спре демографската катастрофа"}
{"url": "http://www.cross.bg/prodanov-sofiya-krysev-1590979.html", "text": "/КРОСС/ Без значение е кой ще заеме мястото на Евгени Крусев като зам.-кмет на София, защото проблемът на столицата е Йорданка Фандъкова. Това каза зам.-председателят на ПГ на „БСП за България\" и зам.-председател на Градския съвет на БСП - София Христо Проданов в интервю за предаването „Червена линия\" на *Радио Фокус\"* за актуалната политическа обстановка през седмицата.Проданов коментира, че от БСП са предупреждавали много отдавна, че Евгени Крисев ще е поредният бушон,който ще изгори и това е станало. „Още преди два-три месеца, когато стана скандалът с „Граф Игнатиев\" имаше репортаж в един от сутрешните блокове на националните телевизии, в който стана ясно за подмяната наматериали. Ние още тогава предупреждавахме, че това ще е поредният бушон, който ще изгори и така и стана. В крайна сметка проблемът на София вече очевидно е Йорданка Фандъкова. Ние искахме още тогава нейнатаоставка\", заяви Проданов. По думите му още при избора на Евгени Крусев от БСП са обявили, че 28-годишно младо момче едва ли има необходимия опит, за да може да изпълнява ролята на заместник-кмет на Столична община.", "date": "2018.12.06", "title": "Христо Проданов, БСП: Проблемът на столицата е   Йорданка Фандъкова, а не Крусев"}
{"url": "http://www.cross.bg/nikolaii-sveti-kyrban-1590958.html", "text": "/КРОСС/  Отец Петър и отец Теодосий осветиха повече от 80 кг. риба - шаран, толстолоб и амур, в кухнята на УМБАЛ-Пловдив. Те благословиха празничната трапеза в навечерието на Никулден, когато Православната църква почита Свети Николай Мирликийски Чудотворец. Рибният курбан бе приготвен днес сутринта и бе раздаден на пациентите, техните близки и персонала в лечебното заведение за телесно здраве и духовна бодрост по молитвите на Свети Николай. Чорба има за всеки, който посети болницата и пожелае да опита от нея, увери началникът на отдел „Прехрана\" инж. Нина Василева. Благодарение на изпълнителния директор д-р Аргир Аргиров традицията да се раздава курбан на празника продължава сега и занапред, заявиха отците Петър и Теодосий. Тя се прави за благодарност към светеца от хората в екипа на болницата, които носят неговото име. Свещениците припомниха част от делата му и подчертаха, че неговият пример и любов са онова, което го поставя толкова високо. Те призоваха присъстващите на освещаването да следват доброто и да помагат на хората в нужда, с каквото могат, защото Бог е любов. Изпълнителният директор д-р Аргиров изпрати по случай празника поздравителен адрес, в който честити на имениците и отправи пожелания за здраве, радост и благоденствие, Свети Николай да покровителства и да носи късмет на всички.", "date": "2018.12.06", "title": "Рибен курбан за пациенти и персонала в УМБАЛ-Пловдив за Никулден"}
{"url": "http://www.cross.bg/ogradata-proverka-padna-1590978.html", "text": "/КРОСС/ Оградата с Турция отново падна, показват снимки, публикувани в социалните мрежи от депутата от БСП Николай Цонков. Кадрите са от 4 декември. Падналата ограда е на 12 км от Малко Търново, в местността Дълбокия дол.На снимката се вижда и паднала стълба. Предполага се, че тя е използвана при нелегалното преминаване на хора през границата на България.Миналата година Елена Йончева разкри далавери със строителството на оградата. Няколко пъти съоръжението пада заради \"метеорологични условия\". Публикувано във факти.бг:Управляващото мнозинство включи оградата в списъка на стратегическите обекти от значение за националната сигурност, а снимането и приближаването до нея бе строго ограничено. Ремонтът на оградата вече става без конкурс, за да можело поправките да се правят по-бързо, отбелязва в. \"Дума\".Главният прокурор Сотир Цацаров наскоро разкри в \"Шоуто на Слави\", че ДАНС и АДФИ са извършили проверка за цената, на който е построена оградата. Изводите на ведомствата са, че има реално завишени цени. Обясни, че в момента се извършва допълнителна проверка и ако изводите на ДАНС се потвърдят, ще бъдат повдигнати обвинения.Снимка Фейсбук", "date": "2018.12.06", "title": "Оградата с Турция отново падна"}
{"url": "http://www.cross.bg/dayana-proba-doping-1590968.html", "text": "/КРОСС/  Родната щангистка Даяна Димитрова бе хваната за втори път с допинг. Състезателката от Спортен клуб по вдигане на тежести \"Добрич\" е дала положителна проба за диуретика фуросемид по време на Европейското първенство за младежи и девойки в Полша.От федерацията по щанги потвърдиха за случая, като го определиха като нейна лична грешка. Оказа се, че Даяна не е била на лагер с националите, а се е присъединила към отбора направо на самолета за Полша. Добричлийката беше спипана с фуросемид и преди Световното първенство за кадети в Тайланд през април 2017 година, а по-късно бе наказана за 6 месеца.Нейният треньор Божидар Божилов пък получи наказание от 4 години заради засечени с допинг негови състезатели. Фуросемидът е забранен като маскиращ агент за използването на стероиди.Резултат от втората проба на Даяна се очаква до края на годината, но според специалисти той ще потвърди първия. Ако това стане, Димитрова рискува доживотно наказание. Положителната проба на българката може да навреди на участието ни на Олимпиадата в Токио, защото ще има ограничения за държавите с много положителни проби. ", "date": "2018.12.06", "title": "Хванаха родна щангистка за втори път с допинг"}
{"url": "http://www.cross.bg/germaniya-detza-polychiha-1591010.html", "text": "/КРОСС/ 10 хил. български деца получиха подаръци от свои връстници от Германия преди коледните и новогодишни празници. Акцията е дело на една голяма доброволческа организация.Десетки учебни заведения у нас бяха обхванати от инициативата.Всеки един подарък е лично приготвен от дете в Германия и се връчва лично на дете в България от представителите на доброволческата организация.Акцията в България е част от мащабна кампания, в която подаръци получиха общо над 150 000 деца от цяла Източна Европа.„Стандартът в Германия е висок, в някаква степен ние сме привилегировани от това и смятаме за редно да дадем обратно на тези, които нямат такъв шанс. Освен това по този начин възпитаваме нашите деца в Германия и ги учим на доброта\", коментира Щефан Енгелхарт от организацията. ", "date": "2018.12.06", "title": "10 хил. деца в България получиха подарък от връстници от Германия"}
{"url": "http://www.cross.bg/remontirani-leva-proekta-1590959.html", "text": "/КРОСС/ Председателят на Управителния съвет на Агенция „Пътна инфраструктура\" инж. Светослав Глосов ще открие два рехабилитирани пътни участъка.21 километра от пътя Търговище-Разград вече са напълно ремонтирани. Става въпрос за участъка от 9-и до 30-и километър. Общата стойност на проекта е 15 500 000 лева, 85% от които съфинансирани от ЕС.Основно ремонтирани са и 12 километра от пътя Плевен-Ловеч. Рехабилитиран е участъкът от 13-и до 25-и километър, отново с европейско участие. Стойността на проекта надхвърля 6 милиона лева. ", "date": "2018.12.06", "title": "Откриват ремонтирани пътни участъци между Търговище-Разград и Плевен-Ловеч "}
{"url": "http://www.cross.bg/zhoana-amendoeiira-vreme-1590960.html", "text": "/КРОСС/ Португалската певица Жоана Амендоейра излезе за първи път на българска сцена. Една от младите изпълнителки на фадо пя пред публиката в кино \"Люмиер\". Преди концерта с нея се срещна и екип на БНТ. Ако сте пропуснали шоуто в София, имате още една възможност да видите Жоана Амендоейра в България на 7 декември във Варна, където тя ще изнесе следващия си концерт. Песните ѝ носят спокойствие и надежда, а усмивката - слънце и топлина в студения ден. Фадото на Жоана Амендоейра следва традицията на португалската музика, но в същото време стилът на младата изпълнителка я нарежда сред новаторите.Лисабон и атмосферата на старите квартали са сред любимите й теми. А когато се заслушаме, в музиката на Жоана ще усетим аромата на жасмин, ще си кажем, че е време за промяна или като ще открием, че сърцето има много врати и прозорци и ако ги отворим, ще можем да обичаме.", "date": "2018.12.06", "title": "Португалската певица Жоана Амендоейра за първи път на българска сцена "}
{"url": "http://www.cross.bg/oruzhie-stoiichev-efekt-1590962.html", "text": "/КРОСС/ Шумно оповестените вчера специализирани операции срещу притежанието и търговията с незаконно придобито оръжие вероятно няма да доведат до разкриване на крайния купувач на десетките автомати, пистолети и гранатомети. Това е мнението на бившия началник на ЦСБОП Тихомир Стойчев. В студиото на БТВ „Тази сутрин\" той изрази мнение, че акциите са били проведени прибързано и с цел постигане на политически ефект, като даже допусна, че целта може да е била именно разследването да не бъде доведено докрай. Тихомир Стойчев припомни, че по негово време, в периода 1991 г. - 1992 г., е бил разбит още по-голям таен оръжеен склад - с десетки хиляди пистолети ПСМ в Русенско, предназначени за Русия и с оформени фалшиви документи за спортно оръжие. И тогава, както сега, незаконната оръжейна търговия е вървяла в тандем с издаването на неистински лични документи. По думите на бившия антимафиот в периода 1997 г. - 2001 г. е имало множество сигнали за политици, замесени в тези схеми. Стойчев отбеляза още, че през 90-те тогавашните спецслужби са пресекли големи сделки за въоръжаване на паравоенни формирования на Балканите. Тогава е станало ясно и че в схемите са били забъркани интересите на политически партии у нас и на държави, целящи да манипулират обществения живот у нас.Новите разкрития обаче няма да имат този ефект, опасява се Стойчев. Виждам известна прибързаност, опасявам се, че е целен политически ефект. Може някой да цели по този начин пресичане на продължителното разследване докъде ще стигне това оръжие. Той отбеляза, че все още не е ясно как оръжие напуска несанкционирано завод „Арсенал\", а големият незаконен склад в София е можело да бъде ударен със същия ефект и само със силите на СДВР, „Криминална полиция\" и служба КОС.А ако оръжието не е за терористи и бунтовници извън страната, а е трябвало да намери купувач вътре в България? „Социалното напрежение би могло да ескалира и някой може да иска да се въоръжава, отбеляза бившият шеф на ЦСБОП. Според него е добре МВР да започне да посочва в статистиката си етноса на извършителите на престъпления. Така ще се види, че представители на малцинствата по-често извършват най-масовите престъпления, които обаче са и с най-ниска обществена опасност, докато по съвършено различен начин ще стои въпросът с тежките закононарушения. ", "date": "2018.12.06", "title": "Тихомир Стойчев, бивш началник на ЦСБОП: Шумната акция с оръжие няма да разкрие крайния купувач"}
{"url": "http://www.cross.bg/rachev-gradysa-napravi-1590957.html", "text": "/КРОСС/  Сухо време и температури до около 10 градуса ни очакват при посрещането на 2019 година. Прогнозата направи климатологът проф. Георги Рачев в студиото на БТВ „Тази сутрин\". Той посочи, че в Гърция, която е предпочитана празнична дестинация за хиляди българи, ще можем и да сме с пролетно облекло - там градусите ще са 17. Климатологът подчерта, че след около седмица ще могат да се правят по-прецизни прогнози, но на този етап изгледите са за една относително мека зима с по-малко валежи, но в границите на нормалното.Истински снежна ще е коледата само за тези, които изберат планинските курорти. В Южна България през деня температурите ще са в рамките на 4-5 градуса над нулата, а валежите ще са слаби. В следващите 10 г. проблемът с мъглите и смога у нас ще остане сериозен, прогнозира Рачев. По думите му причина са високите цени на тока и газта, които тласкат хората към отопление с твърдо гориво, както и многократното увеличение на броя на автомобилите. Така единствено повишаването на стандарта на живот ще направи въздуха по-чист. Проф. Рачев отбеляза, че по време на социализма положението е било още по-лошо. Според него обаче фините прахови частици са по-малкия проблем на фона на невидимите химикали, които се отлагат в човешки организъм и които не се измерват достатъчно прецизно в момента. ", "date": "2018.12.06", "title": "Температури около 10 градуса ни чакат навръх Нова година"}
{"url": "http://www.cross.bg/predstavitel-chast-horata-1590961.html", "text": "/КРОСС/ Демографската криза, ниските доходи на хората и диспропорциите между големите градове и малките населени места бяха само част от проблемите, които жителите на община Троян представиха пред зам.- председателя на ПГ на „БСП за България\" Весела Лечева и депутатите д-р Валентина Найденова и проф.Румен Гечев. Народните представители бяха в града, за да представят визията на БСП за развитието на страната. Жителите на Троян предложиха в документа да бъдат добавени мерки за  активно развитие на масовия спорт не само в големите градове, но и в малките населени места. Народният представител Весела Лечева обясни, че спортът трябва да бъде част от образованието на децата и добави, че той е едно от средствата за интеграцията на малцинствените групи.  Проф. Румен Гечев представи предложенията на левицата за развитие на икономиката и реализирането на енергийните проекти. Жителите на града алармираха, че в Троян намаляват  с две бройките на личните лекари  и  3000 души ще останат  без личен лекар. Д-р Найденова обясни, че Визията предлага решение на проблемите в здравеопазването и такива практики ще се прекратят, когато тя бъде реализирана. По-рано народните се срещнаха с жители на града и в клуба на пенсионера. Основните теми на срещата бяха: финансиране на пенсионерските клубове, Закон за пенсионера. Достъпът до здравеопазване, проблемите с инфраструктурата и доходите на хората бяха сред основните проблеми, които жителите на село Дерманци поставиха пред народните представители от ПГ на \"БСП за България\" доц. Георги Йорданов  и проф. Румен Гечев. Те добавиха, че селото има много млади хора, защото, за щастие, са запазили училището си, в което в момента учат малко над 140 деца, част от които от по-малките населени места, както и е запазена детската градина. Жителите на селото добавиха, че подкрепят предложената от БСП \"Визия за България\". \"Това е документ, който е насочен към хората и показва, че БСП мисли за всички граждани на страната ни\", споделиха жители на селото. Представители на други политически сили обясниха, че одобряват проекта, предложен от левицата, защото предлага реална алтернатива за развитието на страната.   \"С бюджета за 2019 г. ГЕРБ предлагат капитализъм от най-чист вид в здравеопазването. Около 2.5 милиона няма да могат да се лекуват, ако политиката в сектора продължава да се води по същия начин. Ще бъдат закрити общински, областни и университетски болници и хората ще трябва да се лекуват в частни. Явно това е целта на управляващите\", каза народният представител Георги Йорданов. Той добави, че във Визията, БСП предлага, здравноосигурените лица да не плащат и стотинка за лечението си, дори в болниците. \"Парите за здравеопазване стигат, но трябва да спрем кражбите и да завишим контрола над разходването им\", каза още народният представител. Народният представител от ПГ на левицата проф. Румен Гечев заяви, че не може най-бедната част от българския народ да носи основната финансова тежест, а малка част да е облагодетелствана. \"8 хиляди българи получават 7 млрд. лв., а над 1 млн. българи живеят на прага на бедността, по данни на Министерство на финансите\", обясни той. Народният представител добави, че за да се промени моделът на разпределение на социалната тежест, БСП предлага прогресивно подоходно облагане. \"Във всички развити държави по-богатите плащат повече данъци, което помага на тези страни да провеждат активна социална и инвестиционна политика\", каза още той.Жителите на Априлци заявиха, че доходите на хората трябва да стигнат европейско ниво, за да почувстват те сигурност и да има икономически просперитет. На срещата с депутатите от левицата Радослав Стойчев  и Иван Ибришимов те предложиха създаването на  Регионални визии, с които да се конкретизира развитието на отделните области. Учители, присъстващи на срещата, определиха решенията на проблемите в образованието и добавиха, че трябва да се въведе диференцирано заплащане на труда, а младите учители да бъдат стимулирани да работят. „Демографската катастрофа ще доведе до липсата на ученици в малките населени места, затова е нужно да стимулираме младите да останат в България\", обясни Радослав Стойчев .Той добави, че бюджетът трябва да се попълва от работещата икономика, а не от данъци, събирани от най-бедните. Иван Ибришимов заяви, че животът в България не е само на жълтите павета и здравеопазването също.  „В столицата има  250 болници от общо 360 в страната, при  намаляване на населението с 1 млн. У нас има 3 млн. хоспитализации само за последната година и това показва, колко е  пробита и неефективна здравната система\", заяви той. Народният представител каза още, че е необходима кардинална промяна, като се започне от заложените във Визията мерки и най-важното е  да се  извади търговията от системата.", "date": "2018.12.06", "title": "Жители на Троян, Луковит, Априлци, Дерманци и Ълен подкрепиха „Визия за България“"}
{"url": "http://www.cross.bg/tzigari-turgoviya-niva-1590965.html", "text": "/КРОСС/  5.3% е делът на потребление на незаконни цигари в България през третото тримесечие на 2018 г. според традиционното изследване на празни опаковки от цигари у нас. Въпреки незначителното увеличение с 0.6% спрямо предходното тримесечие, ниските нива на контрабанда с цигари в страната остава като устойчива положителна тенденция повече от година.  Данните са от традиционното изследване на петте компании от „Инициативата срещу незаконната търговия\"* , което измерва нивото на незаконна търговия с цигари чрез събиране и анализ на празни цигарени опаковки всяко тримесечие.България остава с едно от най-ниските нива на незаконна търговия с цигари за третото тримесечие на 2018 г. , като по-високи нива за същото тримесечие са отчетени в съседните Гърция и Румъния, както и във Франция, Германия, Полша, Италия и в някои от страните в Балтийския регион. Устойчиво ниските нива на незаконна търговия у нас се потвърждават и от официалните данни за ръст и рекордни нива на бюджетните приходи от акциз върху тютюневите изделия, както и ръст на легалния пазар. 2018 година бележи рекорд и по отношение на броя на разкритите незаконни производства в страна от правоприлагащите органи.Резултатите от изследването показват, че част от марките цигари остават популярни на нелегалния пазар и са едни и същи. Наред с това, обаче, системно се появяват и нови марки от типа т. нар. „illicit whites\" (брандове без аналог на легалния пазар и създадени с цел незаконна търговия), които излизат на пазара в цялата страна, внезапно и бързо, заменяйки други предишни масово предлагани варианти. Някои от новопоявилите се са Wall Street, Regina, Mark1.След като най-новите данни от проучването бяха предоставени на всички заинтересовани институции в страната, Премиерът Бойко Борисов заяви: „България продължава да бъде сред страните в Европейския съюз с най-ниски нива на незаконна търговия с цигари. И през третото тримесечие на годината делът на контрабандата е свит до около 5%, което е устойчива положителна тенденция вече повече от година.  Данните говорят за реално свършената работа на всички служби, приходни агенции и прокуратурата. Броят на разкритите незаконни производства в страна също бележи рекорд през 2018 г.  Борбата с контрабандата с цигари остава постоянен ангажимент на правителството и по него ще бъдем безкомпромисни.\"По повод регулярните резултати от изследването, компаниите от „Инициативата срещу незаконната търговия\" считат, че усилията на държавните органи, насочени към борбата с незаконната търговия, дават устойчив резултат и трябва да останат приоритет на правителството, както досега. България вече успешно прилага всички норми на ЕС и компаниите от инициативата апелират да не се допуска въвеждането на крайни регулации в сектора, които биха създали рискове за стабилността и биха представлявали бариера в успешната борба с незаконната търговия. Една от най-сложните регулации в сектора - мащабната система за маркирането и проследяването на продуктите в ЕС, тепърва предстои да бъде въведена. Поради това, според компаниите, е нужно запазване на предвидимост и разумна регулаторна рамка, които са задължителни условия за стабилност и предвидимост на легалния пазар и приходите от акциз, и превенция срещу незаконното потребление.Компаниите от Инициативата, също така, приветстват и оценяват като положителни редица законодателни инициативи и промени, които са в процес на въвеждане в България през 2019 г. Те са свързани с инициатива на Главния прокурор за инкриминиране на производството и разпространението на нелегални тютюневи изделия, както и свързани подготвителните действия, като изготвяне и държане на материали и технически съоръжения, предназначени за производство на тютюневи изделия без предвидените в закона разрешения; създаването на регистър на лицата, занимаващи се с внос, производство и продажба на машини и съоръжения за производство на тютюневи изделия; премахване на цената от бандерола и поставянето й на опаковката с цел намаляване на административната тежест при заявяване, отпечатване и отчитане на бандероли за законните тютюневи изделия за вътрешния пазар; въвеждането на по-строги законови санкции за незаконно производство и съхраняване на акцизни стоки, в това число и тютюневи изделия. Всички тези мерки дават възможност за защита на легалния бизнес и по-стриктно правоприлагане спрямо нелегалния пазар.  ", "date": "2018.12.06", "title": "България остава с едно от най-ниските нива на незаконна търговия с цигари в ЕС"}
{"url": "http://www.cross.bg/prokyror-evropeiiski-kandidatite-1590964.html", "text": "/КРОСС/  На 4 декември 2018 г., в Министерството на правосъдието се проведе първото заседание на Комисията по подбор на кандидатите за заемане на длъжността европейски прокурор от Република България.На заседанието бяха обсъдени въпроси, свързани с организацията на работа на Комисията и критериите за заемането на длъжността европейски прокурор от Република България.Комисията разгледа постъпилите в Министерството на правосъдието документи на деветимата кандидати за участие в подбора, както следва:1. Александър Атанасов - прокурор в Окръжна прокуратура - Варна;2. Анна Аврамова-Градева - прокурор в Районна прокуратура - Благоевград;3. Дария Христова - следовател в Окръжен следствен отдел в Окръжна прокуратура - Пловдив;4. Десислава Пиронева - прокурор в Софийска градска прокуратура;5. Димитър Беличев - прокурор в Окръжна прокуратура-гр. Пловдив; 6. Каролина Хлебарова - прокурор във Върховна касационна прокуратура7. Мария Стоянова - районен прокурор в Районна прокуратура - Елин Пелин, административен ръководител;8. Сава Петров - прокурор във Върховна касационна прокуратура;9. Теодора Георгиева - съдия в Административен съд - София град.Подборът на кандидатите за европейски прокурор е предвидено да премине през два етапа - проверка по допустимост на кандидатите, въз основа на представените документи и събеседване с допуснатите кандидати от Комисията. След съответния преглед на представените документи, допуснати до участие във втори етап на подбора  (изслушване) са следните кандидати:1.\tАлександър Атанасов; 2.\tДария Христова;3.\tДесислава Пиронева;4.\tКаролина Хлебарова; 5.\tСава Петров;6.\tТеодора Георгиева.Събеседването ще се проведе на 11 декември 2018 г., в Министерството на правосъдието. По време на изслушването всеки от кандидатите ще има възможност да представи мотивацията и визията за работата си като европейски прокурор.  ", "date": "2018.12.06", "title": "Шестима магистрати допуснати до конкурса за европейски прокурор"}
{"url": "http://www.cross.bg/bulgariya-predstavitel-vladimirov-1590966.html", "text": "/КРОСС/  \"Визия за България е послание към по-голям кръг от хора - чрез нея БСП подава ръка на българските граждани, които искат държавата да се върне към ангажиментите, които има към хората\", това заяви заяви народният представител от ПГ на „БСП за България\" Атанас Костадинов по време на среща с граждани в община Ябланица. Той допълни, че разпадането на държавността води до разклащане на основните стълбове, върху които се крепи държавата - демокрация, свобода на словото и здравеопазване. \"Визия за България\" е дългосрочен документ, който няма аналог в никоя другаполитическа партия\", каза депутатът Богдан Боцев. Той обясни, че това е документ, подготвен от експерти и обърнат към българските граждани, които имат възможността да го допълнят. „Вече има създадена работна група, която да го актуализира с предложенията на гражданите след многобройните ни срещи из страната\", заключи той. Станислав Владимиров в Угърчин: Моделът на здравеопазването в сбъркан. Трябва да извадим пазара от него Народният представител Станислав Владимиров обясни, че ако оставим икономиката да се развива така, както през последните 30 години, ще продължаваме да бъдем в дъното на всички класации. Владимиров добави, че затова Визията предлага държавата да има водеща роля  във важните за хората отрасли - енергетика, машиностроене, пощенски и комунални услуги. „Без чуждестранни инвестиции обаче, икономиката ни не може да се развива, затова ние предлагаме преференции и намаляване на административната тежест за чуждестранните инвеститори, които искат да създадат работни места у нас\", каза още социалистът. „Моделът на здравеопазването в България е изчерпан и сбъркан. Ако искаме качествено здравеопазване, трябва да извадим пазара от него. Точно това предлага „Визия за България\". Не може частните болници, до които имат достъп само хората с големи финансови възможности, да използват публични ресурси\", отбеляза още Станислав Владимиров. Той добави, че за последните 20 години нацията ни е намаляла с над 1.5 млн. души, въпреки това, парите, които се отделят за здравеопазване, стават все повече и повече.  Владимиров каза още, че в голяма част от страната хората не получават адекватно здравеопазване, за съжаление така е и в област Перник. Народният представител обясни, че малките общини са изключително ощетени след затварянето на общинските болници. Любомир Бонев: Децентрализацията е много важна част от предложенията ни във Визията Народният представител Любомир Бонев коментира, че левицата е заложила изпълними мерки за развитието на регионалните политики, защото извън големите градове, инфраструктурата в страната ни изглежда отчайващо. „Затова децентрализацията е много важна част от предложенията ни в документа. Нужно е общините да могат да разполагат със средства заподдръжка на пътища, училища и болници\", каза още Бонев. Пред жителите на община Угърчин той представи и предложения от БСП Фонд за развитие и сближаване на регионите. „Най-големият проблем в България в момента е демографията, отбеляза народният представител Любомир Бонев. По думите му част от мерките за справяне с проблема минават през подпомагане на младите работещи семейства. Той добави, че БСП предлага еднократна помощ от 6400 лв. за раждане на второ и трето дете, семейно подоходно облагане, намаляване на ДДС на хранителни продукти от  първа необходимост и хляба, детските храни и лекарствата. По време на срещата с граждани в гр. Тетевен, гостите на дискусията с народния представител от ПГ на „БСП за България\" Антон Кутев повдигнаха въпроса за подпомагане на българската промишленост от страна на държавата. Особен акцент беше поставен върху подпомането на дърводобива. Жителите се интересуваха от състоянието на здравеопазването, решаването на демографската криза и подобряване на образователната система.  ", "date": "2018.12.06", "title": "Богдан Боцев в Ябланица: “Визия за България“ е дългосрочен документ, който няма аналог в никоя друга политическа партия"}
{"url": "http://www.cross.bg/bulgariya-kazaha-viziyata-1590967.html", "text": "/КРОСС/  „Цяла Северна България е много изостанала в сравнение с южната част на страната.Инфраструктурата е в пъти по-лоша, работните места по-малко, запратите по-ниски.\" Това казаха жители на град Левски пред народните представители от ПГ на „БСП за България\" Дора Янкова, Николай Цонков и Явор Божанков. Те добавиха, че  общинските болници трябва да бъдат третирани наравно с държавните. Като основни приоритети за развитието на страната хората определиха решаването на демографската криза, реформа в образованието и провеждане на адекватна административна реформа. Те предложиха модернизирането на БДЖ и развитието на ЖП транспорта да  залегне сериозно във „Визия за България\".  „През дискусията за Алтернативния бюджет на БСП за 2019 г. бе направена първата стъпка в реализирането на предложенията във Визията\", каза народният представител Дора Янкова. Тя добави, че публичните финанси  трябва да бъдат в полза на хората, да развиват работеща икономика и да намалят контрастите в регионите. „Има друг начин за разпределение на публичните пари, той е предложен във Визията и ще доведе до по-високи доходи, повече средства за въздействие върху икономиката и повече средства за регионите\", категорична бе Янкова. „С Визията трябва да възстановим изцяло образователната система и дълбоко да реформираме системата на здравеопазването, за да създадем образовано поколение, което да съживи икономиката и да работи за собственото си развитие и бъдещето на държавата. Така хората, ще могат да получават по-добри доходи и да живеят по-добре\", коментира депутатът Николай Цонков. Пред жителите на Левски народният представител Явор Божанков заяви, че партия, която може да реформира себе си, може да реформира и България.  Жителите на Белене категорично се обявиха за възстановяването на проекта за строеж на АЕЦ „Белене\", както и възстановяване на проекта за Хидротехнически комплекс на р. Дунав. На срещата с депутата Кольо Милев те добавиха, че развитието на ядрената енергетика и строежа на АЕЦ „Белене\" трябва да залегне още по-категорично във „Визия за България\". Те казаха още, че подкрепят и предложенията на БСП - парите да не следват ученика, всички ученици да учат по един учебник по предмет, болниците да не бъдат търговски дружества. В разговора си с народните представители Манол Генов и Николай Иванов жителите на с.Пордим казаха, че се надяват БСП скоро да успее да реализира своята „Визия за България\", за да остават младите хора у нас и да се развиват в родината си. Те добавиха, че БСП е единствената партия, която обсъжда своите предложения с хората- от големия град до най-малкото село. „Това показва вашето желание не просто да управлявате България, но и да работите за нейното развитие\", казаха хората. Народните представители обясниха, че Визията дава надежда не само за развитието на страната, но и за по-добър живот на всички български граждани. Те добавиха, че без развито образование, няма как да имаме добро здравеопазване, работеща икономика и добри доходи. Затова образованието, заедно с излизането от демографската криза, трябва да е основен приоритет на всяка власт.", "date": "2018.12.06", "title": "Белене, Левски и Пордим към БСП: Вие сте единствената партия, която обсъжда своите предложения с хората- от големия град до най-малкото село"}
{"url": "http://www.cross.bg/pomosht-lichnata-zakona-1590988.html", "text": "/КРОСС/  Депутатите приеха окончателно Закона за личната помощ. Тя ще се предоставя на базата на индивидуална оценка на потребностите. С 143 гласа \"за\" депутатите окончателно приеха закона за личната помощ, който по думите на майките за деца с увреждания, е чакан от 2014 година, когато са първите им протести в тази насока. Четири години по -късно битката им беше увещана с успех. Те ръкопляскаха в края на гласуването.Оттук насетне парите за личната помощ ще бъдат прехвърлени от държавния бюджет в бюджета на социалното министерство. А агенцията за социално подпомагане ще трябва да осъществява контрол за изразходването на тези средства.По отношение на дебатите в пленарната зала депутатите отхвърлиха идеята да се поддържа регистър за кандидатите за личен асистент. Приеха обаче идеята общините да могат да преотстъпват дейностите за осъществяване на личната помощ.В един момент обаче дебатът се прехвърли върху това кой присъства и кой не в пленарната зала. Управляващите от ГЕРБ обвиниха БСП, че в дни, в които се гласува изключително важни законопроекти, тях ги няма и посочиха, че дори лидерът им Корнелия Нинова не присъства. От БСП им отговориха, че този законопроект всъщност е на Корнелия Нинова и не са длъжни да осигуряват кворум, за да може управляващите да работят.След гласуването социалният министър Бисер Петков благодари на всички, които са били ангажирани в последните месеци със Закона за личната помощ и каза, че през цялото това време този закон е бил между \"осана и разпни го\", но в крайна сметка се е постигнало желаното от майките на деца с увреждания и всички ангажименти към тях са бил изпълнени. Омбудсманът Мая Манолова определи Закона за личната помощ като една голяма победа, защото в началото, по думите ѝ, когато се заговорило за този закон, нито една институция не го е подкрепяла.От своя страна майките заявиха, че реформата вече е започнала. Хванаха се за ръце и благодариха на системата, че ги е обединилаМайките на деца с увреждания вече разрушават своя палатков лагер на служебния вход пред НС. Палатките обаче ще бъдат преместени пред Министерството на здравеопазването, докато реформата не бъде доведена докрай.Източник БНТ", "date": "2018.12.06", "title": "Майките вдигат палатковия лагер, парламентът прие окончателно Закона за личната помощ"}
{"url": "http://www.cross.bg/drob-iliyana-mangurov-1590955.html", "text": "/КРОСС/  Ако искате да бъдете спасени, емигрирайте. Това е съветът на д-р Тодор Мангъров от „Асоциация пулмонална хипертония\" към българите, които се нуждаят от трансплантация на бял дроб.Чакащи за трансплантация у нас бяха разочаровани от новината, че България предостави орган по линията на Евротрансплант на клиника във Виена. Сред тях е 27-годишната Илияна Христова от Варна, която спешно се нуждае от нов бял дроб.Д-р Михаил Христов, директор на Агенцията по трансплантации, в едно интервю каза, че при първата донорска ситуация ще дойде екип от чужбина за 2 часа. Обаче това не се случи. Настоявам за правото си на живот, коментира младата жена. Д-р Христов не отговаря на обажданията ни. Обади се една жена от агенцията, която не дава никаква надежда. Само ни пожела успех, но успехът ни зависи от тях\", каза майката на Илияна - Галина Христова.Двете жени се надяват, че даряването на органи за Евротрансплант увеличава шансовете спешните случаи у нас да бъдат трансплантирани във Виена. Илияна обмисля и емиграция, за да получи шанс за живот.Евротланспант е обединение само на осем държави, които се намират в Централна Европа. Държавите в Западна Европа имат изключително добре развита база. Зада бъдем пълонправни членове, трябва да изпълним високи критерии, а ние нямаме национална програма, с която да развива донорството, коментира д-р Мангъров. Той напомни, че у нас няма и добре подготвени специалисти, които да могат да извършат операция по трансплантиране на бял дроб. Неговата прогноза е, че следващите две години няма да има шанс за българите, нуждаещи се от такава тарнсплантация, освен емиграцията. В момента у нас за нов бял дроб чакат 15 души. ", "date": "2018.12.06", "title": "Д-р Тодор Мангъров: Чакащите за трансплантация да емигрират, ако искат да бъдат спасени"}
{"url": "http://www.cross.bg/manastira-otetz-orlin-1590954.html", "text": "/КРОСС/  Кладнишкият манастир \"Свети Николай\" е един от най-сериозно пострадалите при земетресението от май 2012 година. Той се нуждае от спешен ремонт. Напукани са дори стените на църквата, която е укрепена със скеле.Игумен на манастира до 2016 година е отец Рафаил, но той беше изгонен след като местните изразиха недоволството си към начина, по който той поддържа храма. Сега игумен е отец Орлин Алексиев. Презумцията на скелето е сградата да се укрепи след земетресението в Перник. Укрепени са купола и фасадата. Един от реставраторите каза, че скелето е поставено в помощ на тяхната работа, но то пречи, разказа отец Орлин. Според него е крайно време да се вземат мерки по цялостния ремонт на манастира. По неговите думи по стените в храма се появява плесен, което е предпоставка за разрушаване на ценни стенописи. По мнение на експерти за ремонтните дейности в манастира са нужни около 200 - 300 000 лв. Местните събират дарения, но смятат, че митрополията трябва да вземе мерки. По техните думи ако го няма манастира, няма да го има и селото. Кметът на село Кладница заяви, че отец Орлин успява да обедини хората, които заедно помагат на манастира. Въпреки това са нужни още средства, добави той. ", "date": "2018.12.06", "title": "Кладнишкият манастир “Свети Николай” е пред разруха"}
{"url": "http://www.cross.bg/zasedanieto-vuprosi-suyuz-1590956.html", "text": "/КРОСС/  Министърът на правосъдието Цецка Цачева ще вземе участие в заседанието на Съвета на Европейския съюз „Правосъдие и вътрешни работи\" (част „Правосъдие\") на 6-7 декември 2018 г. в Брюксел.В частта на заседанието, свързана с обсъждането на законодателни актове, е предвидено постигането на общ подход по три акта - Директивата за договорите за продажба на стоки, Регламента за компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца (Брюксел ІІа) и Регламентa за  заповедите за предоставяне и запазване на електронни доказателства.  ", "date": "2018.12.06", "title": "Министър Цачева ще вземе участие в Съвета на Европейския съюз в Брюксел"}
{"url": "http://www.cross.bg/bulgariya-pleven-viziya-1590953.html", "text": "/КРОСС/  „Трябва да се върнат професионалните техникуми, които да бъдат модернизирани и да отговарят на съвременните изисквания на обучение. Професионалното образование е изключително важно за развитието на региона и страната ни\". Тази препоръка отправиха присъстващите към зам.председателя на ПГ на „БСП за България\" Георги Свиленски и народните представители Елена Йончева, проф. Анелия Клисарова и Васил Антонов по време на представянето на „Визия за България\" в Плевен. Проф. Клисарова обясни, че ще има профилна оптимизация на 54 университета. „Не става въпрос за закриване на университети, но те да работят в тези направления, които са свързани с икономиката и развитието на държавата\", подчерта тя.„Лекарите се превърнаха в търговци, а болниците в търговски дружества. Радваме се, че във Визията са набелязани мерки това да се промени и всеки пациент да има равен достъп до здравеопазване\", казаха още присъстващите. Като стратегически въпрос за Плевенския район те посочиха  АЕЦ „Белене\".Плевенчани поставиха въпроса и за машинното гласуване. „Ще продължим да настояваме то да бъде въведено, защото това е един от начините да се преборим с фалшивите резултати на изборите\", коментира Георги Свиленски. Присъстващите попитаха и защо за Плевен няма отделна Визия. Народните представители обясниха, че за всяка област ще се изработи регионална визия, която ще бъде в резултат от глобалната „Визия за България\".Говорителят на парламентарната група на „БСП за България\" Елена Йончева подчерта, че през последните месеци ръководството и представители на БСП са представили „Визия за България\" пред неправителствени организации, синдикати, експерти, професионални организации. По време на срещите са дискутирани предложенията на БСП. „Важно беше да чуем тяхното мнение и препоръки и да намерим допирни точки за сътрудничество\", каза още Йончева.Народният представител Васил Антонов заяви, че трябва Визията да стигне до всеки човек от партията. „Искаме да чуем различни мнения и да вземем под внимание всяко едно предложение, за да стане един документ на БСП, който да бъде приет на Конгреса\", посочи Антонов.На срещата присъстваха председателят на Общинския съвет на БСП в Плевен Свилен Атанасов и председателя на Областният съвет на БСП Диана Ботева.  ", "date": "2018.12.06", "title": " Плевенчани към депутати от БСП: Трябва да се върнат професионалните техникуми и образование"}
{"url": "http://www.cross.bg/goriva-mareshki-emil-1590952.html", "text": "/КРОСС/  Задочен спор между лидера на „Воля\" Веселин Марешки и депутатът от ВМРО Емил Димитров-Ревизоро в сутрешния блок на NOVA. Пред „Здравей, България\" Марешки обвини Ревизоро, че покровителства контрабандисти на горива, а Емил Димитров отговори, че самият Марешки е купувал горива със съмнителен произход.Искаме категорично оставката на вицепремиера Красимир Каракачанов за цялостно творчество. Защото един от неговите депутати, който е шеф на комисията за наблюдение на приходните агенции и борба с контрабандата, прави изявлението, че има двама крупни контрабандисти в България, които в момента направиха бурен възход на дейността си, но това не може да стане без тези, които ги наблюдават. И сега ние питаме това поредната далавера на ВМРО ли е, каза Веселин Марешки в предаването на 5 декември.Бурният възход на дейността на тези фирми е свързан пряко и с дейността на г-н Марешки, той също е закупувал от подобни складове горива. Но, аз, когато съм узнал сигналите, съм сезирал главния прокурор, разпитан съм от прокурор Даниела Начева, която отговаряше за това досъдебно производство. Приобщиха го към друго производство, беше поискано отнемане на лиценза на този икономически оператор - така че всичко, което се иска от мен, аз съм го направил. Прокуратурата продължава работа по случая, отговори на обвиненията Емил Димитров тази сутрин. Той обясни, че затворената заради нелегална търговия с горива компания обаче се е разделила на други две фирми, които и в момента пререгистрират нови транспортни фирми, а търговията с горива е била прелята в „друг оператор\".Има обвинителни актове, има даже и смъртни случаи по тая ситуация, заяви Димитров, но категорично отказа да даде подробности, като прехвърли към разследващите органи и уточни само, че „има починал човек при съмнителни обстоятелства\". ", "date": "2018.12.06", "title": "Емил Димитров-Ревизоро: Марешки купува съмнителни горива"}
{"url": "http://www.cross.bg/oruzhiya-kazanluk-rukovodstvoto-1590948.html", "text": "/КРОСС/  Рекордно количество автомати, картечници и пистолети бяха задържани вчера при акция на спецполицаите, по подозрение, че част от тях са изнасяни нелегално от завод „Арсенал\" в Казанлък. От ръководството на завода обаче заявиха пред NOVA, че все още няма запитване към тях експерти да проверят произхода на изделията.Близо 11 хиляди души работят в казанлъшката оръжейница. Всяко изделие, произвеждано тук, е със сериен номер. Това означава, че всяко от заловените оръжия може да бъде проследено, ако е произведено тук. От дълги години в Казанлък не се произвеждат автомати „Калашников\". Въпреки това ръководството на завода е готово да съдейства по всякакъв начин, за да се уточни как и къде са били произведени намерените оръжия. Тук се произвеждат автомати „Арсенал\".Дружеството е частно, мерките за сигурност са на световно ниво и изнасянето на оръжие е по-скоро невъзможно. Официално становище на ръководството на компанията обаче ще има, когато нейни експерти проверят дали заловените оръжия са правени в Казанлък.„По време на стрелбата в зала „Батаклан\" във Франция се появиха много статии в големи медии, че оръжието на терористичната атака е от България и е било произведено в „Арсенал\". Оказа се, че връзката е доста по-дълга и това бяха обезопасени калашници, които не могат да стрелят с бойни патрони. Впоследствие този тип оръжия могат да бъдат възстановени за употреба като бойни. Има такава версия, но тя трябва да бъде коментирана от експертите, аз мисля, че има изнасяне на части от казанлъшкия завод, съдейки по намерените части и хората, които са арестувани\", коментира Тихомир Безлов от Центъра за изследване на демокрацията.„Вчера беше проведена една перфектна операция на ГДБОП. Тук става дума за един огромен обем от информация, който няма да бъде разкрит в момента, още повече, че има риск за хората, които са участвали в операцията\", заяви Кирил Радев, бивш директор на Службата за борба с организираната престъпност.  ", "date": "2018.12.06", "title": "\"Арсенал”: Произходът на намерените оръжия лесно може да бъде проверен"}
{"url": "http://www.cross.bg/bulgariya-nyama-narodniyat-1590950.html", "text": "/КРОСС/  „Никъде в Европа няма правителства, които да не подкрепят собствените си предприемачи. Необходим ни е ред и сигурност, за да работим, а не да се мери с различен аршин според ситуацията\". Това заявиха представители на бизнеса в Ловеч по време на среща с народните представители от ПГ на „БСП за България\" Жельо Бойчев, проф. Георги Михайлов и Милко Недялков.  „Притиснати сме до стената. Станахме счетоводители, вместо да работим. Административната тежест е много голяма - по цял ден пращаме справки. А тези, които трябва да бъдат проверени, не ги закачат\", казаха още предприемачите. Според тях няма как да се преодолее състоянието, в което се намира страната, без активна правителствена политика. „Трябва да се възстанови държавността. Всеки един от нас има нужда от работещи институции. Няма как нещата да се получат, без дългосрочно планиране и предвидимост\", заяви народният представител Жельо Бойчев. „Всичко, което искаме във „Визия за България\", няма как да стане без устойчив икономически растеж. „Банката за развитие\" трябва да подкрепя малкия и среден бизнес. Тя раздаде милиони на всички олигарси, а хората, които трябва да бъдат подпомогнати, се оказва, че не могат да получат кредит\", допълни той. Бойчев подчерта, че трябва да има връзка между образование, бизнес, иновации и развитие. „Получава се кръг - хем няма работа, хем няма работна ръка. Трябва да се създават кадри, които са необходими за икономиката и бизнеса ни. Във „Визия за България\" предлагаме много ясни и конкретни решения, свързани с това българското правителство да подкрепя българските предприемачи\", каза още народният представител. Той посочи и че в момента имаме най-ниските нива на чужди инвестиции.Присъстващите поставиха въпроса и за вноса на работна ръка, както и какво се случва с електронното правителство - от години се прехвърля от институция на институция и все още няма, а е обещание на управляващите. Като основни проблеми присъстващите на срещата посочиха ниските заплати и изтичането на кадри в чужбина, заради по-добрите условия и заплащане.: До 2030 г. българите ще намалеем с още 1 млн.Сред основните теми в дискусията се очертаха и здравеопазване, образование, сигурност. „България е заплашена от стапяне на нейния най-голям национален фонд - хората. България се намира между първите 10 държави, които намаляват стремително населението си в света. До 2030 г. намаляваме с още 1 млн., а до 2050 г. населението на България, при сегашните етапи на развитие и демографско пропадане, ще стигне не повече от 3 млн. и още по-притеснително е, че ще настъпи промяна в етническата структура на нацията\", заяви народният представител проф. Георги Михайлов.: Трябва да се стимулира родното производство и местното потребление„Трябва да се предприемат мерки за стимулиране на родното производство и купуването на български и местни стоки и услуги. България е богата страна и във всеки регион има специфични и характерни производства\", заяви народният представител Милко Недялков.  Той предложи всеки град да подеме инициатива да рекламира собствените си производства. „Така ще се създаде не само конкурентна среда, но и стимул за отделните работодатели\", каза още той. Присъстващите коментираха, че всяка община трябва да се грижи за фирмите в региона си. „В общината не трябва да се допускат външни фирми. Това би могло да стане само, ако местният бизнес не може да поеме работата или липсва такава дейност в общината\", предложиха присъстващите. Според тях не може фирма от София да идва да работи в Ловеч, като в града има развита подобна дейност. „Къде загубихме нашата работоспособност? Сега да си работник не е престижно. Който иска да работи, просто не остава тук\", каза още присъстващите. ", "date": "2018.12.06", "title": "Бизнесът в Ловеч към БСП: Необходим ни е ред, сигурност и държавна подкрепа, за да работим"}
{"url": "http://www.cross.bg/svilenski-probi-iskame-1590949.html", "text": "/КРОСС/  \"Абсолютно недопустимо и неприемливо е, че след приемането на Акт 16, никой няма право да проверява пътищата\", това каза зам.-председателят на  ПГ на \"БСП за България\" Георги Свиленски в студиото на БТВ. Той обясни, че обектите, които са посочени от БСП в иска за проверка на качеството на магистралите, са пътища, които са построени през последните 5 години или са ремонтирани в същия срок.\"В отговора на агенцията,  на страница и половина се обясняват нормативни и законоданелни детайли и се посочва, че законодателството не предвижда такава възможност\", констатира депутатът. Свиленски добави, че според отговора на АПИ не може да се извърши такава проверка, но тъй като темата вече се политизира и привлича обществено внимание, се допуска от страна на БСП да бъдат осигурени експерти, с които те да влязат в преговори и да уточнят какво могат да направят. \"Ние не искаме да участваме в такива преговори. Искаме проверката да бъде извършена от независима европейска лаборатория, която не е участвала във вземането на проби от тези участъци. Да бъде независима от възложители, изпълнители, от АПИ, от БСП\", категоричен бе народният представител.\"Ще посочим точните места, от които искаме да се вземат проби\", добави Свиленски. Той поясни, че от БСП вече са се обърнали към европейски лаборатории, с които разговарят за цената на услугата. \"Искаме да защитим държавния интерес. Ако трябва, БСП ще плати тези проби. Обществото трябва да знае как са строени пътищата\", заключи Свиленски. ", "date": "2018.12.06", "title": "Георги Свиленски: Искаме независима проверка на пътищата от европейска лаборатория"}
{"url": "http://www.cross.bg/rysiya-praktikyvali-more-1590941.html", "text": "/КРОСС/ Русия провежда военноморски и ракетни учения в района на Черно море, съобщи Интерфакс.В ученията са участвали две подводници. Те са практикували откриване, придружаване и унищожаване на морски крайбрежни цели.Екипажите на поводниците са практикували дълбоки гмуркания и техники за аварийно излизане на повърхността.Според последни данни се очаква ученията да продължат до 9 декември. Те се провеждат, след като Русия задържа украински кораби край Крим ", "date": "2018.12.06", "title": "Русия провежда военни учения в района на Черно море"}
{"url": "http://www.cross.bg/ministerstvo-regionalnoto-putna-1590951.html", "text": "/КРОСС/  Задръстванията на магистралите „Хемус\" и „Тракия\" няма да спрат скоро. През тази и следващата година 17 виадукта ще продължат да са в ремонт. Проверка на регионалното министерство е показала, че 25% от пътищата от републиканската пътна мрежа са в лошо състояние, посочва NOVA.И тази година голямото празнично пътуване ще бъде белязано от задръствания заради ремонтите по магистрала „Хемус\".Лошо е състоянието на 25% от пътищата по републиканската пътна мрежа, показва проверка на регионалното министерство.Затова приоритетно се ремонтират мостове и тунели, които не са подновявани от години.Една от критичните точки по пътя от и за София продължава да е тунелът „Витиня\". Едната тръба остава затворена, като се очаква експерти да преценят дали е безопасно от там да минават коли.  Според разчетите приходите от ТОЛ таксите само за четири месеца през 2019 г. може да стигнат 200 млн. лв., но само 20 млн. лв. от тях ще отидат за ремонти. С част от другите ще се плати изграждането на ТОЛ системата. ", "date": "2018.12.06", "title": "Основни пътища в ремонт: Реконструкцията продължава и догодина "}
{"url": "http://www.cross.bg/leva-alkohol-novi-1590942.html", "text": "/КРОСС/ „Пътна полиция\" ще се сдобие с нови дрегери за алкохол и наркотици на приблизителна стойност от 2,5 млн. лева. Това предвиждат предложения за финансиране на проекти, свързани с безопасността на движението от фонда, в който се събират глобите на нарушителите. Предложенията са отправени след последното заседание на Държавно-обществената консултативна комисия по проблемите на безопасността на движението по пътищата към МВР, пише Dunavmost.com. В публикуваните документи на страницата на комисията се вижда, че е необходима доставка на мундщуци за анализатори на алкохол в дъха, които са на стойност около 73 хил. лева. Трябва да се доставят и сертифицирани сравнителни материали за извършване на последваща проверка на анализатори за алкохол в дъха за 11 500 лева. По-сериозна сума ще отиде за шествалентни еднократни полеви тестове за дрога, които ще излязат на бюджета 648 хил. лева Следват и седем валентни тест-касети за други уреди за дрога, които ще са малко над 1 млн. лева. За следгаранционното обслужване на техниката са предвидени 333 хил. лева. Ще бъдат подновени и старите дрегери за алкохол, което ще струва близо 350 хил. лева. Друга интересна точка, поставена под номер 14 в публикуваното предложение е купуването на 20 нови стационарни камери за контрол на скоростта. Те ще са за около 2,4 млн. лева. Новите уреди се очаква да бъдат поставени на местата, където има концентрация на катастрофи и загинали. От „Пътна полиция\" обясняват, че това се прави с цел превенция, а не с цел на събиране на повече глоби. По същата причина се предлага да бъдат купени и още 4 системи за контрол на средната скорост.", "date": "2018.12.06", "title": "МВР купува нови дрегери за алкохол и наркотици за 2,5 милиона лева "}
{"url": "http://www.cross.bg/ykrainski-rysiya-more-1590945.html", "text": "/КРОСС/  Съединените щати са пристъпили към подготовка за изпращане на свои военни кораби в Черно море, съобщи телевизия Си Ен Ен, цитирана от ТАСС и БТАСи Ен Ен се позовала на трима представители на американските власти, според които въоръжените сили на САЩ са поискали от Държавния департамент да уведоми Турция за тези планове. Съединените щати се готвят за такава мярка \"в отговор на действията на Русия против Украйна в Керченския проток\".На 25 ноември Русия задържа там три украински бойни кораба и техните екипажи. На 24-мата задържани украински моряци бяха повдигнати обвинения в незаконно пресичане на руската граница, по които може да бъдат осъдени на до 6 години затвор. Те ще останат в ареста поне до 25 януари в съответствие със съдебно решение, припомня ТАСС.  От Държавния департамент са отказали коментар по въпроса.Съгласно Конвенцията от Монтрьо Съединените щати трябва да уведомят Турция най-малко 15 дни предварително за предстоящо преминаване на свои военни кораби през Босфора и Дарданелите в Черно море. В мирно време бойни кораби на нечерноморски държави могат да останат в Черно море не повече от 21 дни, отбеляза телевизия Си Ен Ен, цитирана от ТАСС.Командващият украинските военноморски сили адмирал Игор Воронченко междувременно предложи да бъде разменен за 24-мата свои сънародници, предаде ДПА.\"Сърцето ми се къса, когато гледам моите войници незаконно задържани от Русия\", каза той за в. \"Билд\".Германският таблоид освен това цитира майките на арестуваните украински моряци, които искат директен контакт с канцлера Ангела Меркел, за да им помогне. \"Германската канцлерка е много ценена в Украйна и ние знаем, че тя има влияние върху (руския президент Владимир) Путин\", заявила една от тях.Майките на задържаните от Русия украински моряци възнамеряват да напишат писмо до Меркел. ", "date": "2018.12.06", "title": " САЩ се готвят да изпратят военни кораби в Черно море "}
{"url": "http://www.cross.bg/gorivata-aktziza-stana-1590946.html", "text": "/КРОСС/  Повишаването на акциза върху горивата във Франция е окончателно отменено. Това стана ясно, след като премиерът Едуар Филип заяви пред парламента, че новият данък не е включен в бюджета за следващата година. Ден по-рано той обяви мораториум върху планираното вдигане на акциза върху горивата от 1 януари. Именно то стана причина вълната от протести в страната, довели до размирици в Париж и блокади в провинцията. Властите се опасяват от нови изстъпления в събота, за когато са планирани нови протести.", "date": "2018.12.06", "title": "Отмениха окончателно повишаването на акциза на горивата във Франция"}
{"url": "http://www.cross.bg/nikola-nikylden-sveti-1590944.html", "text": "/КРОСС/  Никулден е! Над 2 милиона българи празнуват. Имениците са около 200 000, но Свети Никола е и покровител на моряците, пътешествениците, търговците и банкерите.По традиция на трапезата присъства ястие от риба - пълнен шаран или рибник. В деня на Свети Никола на масата слагаме и постни ястия.  ", "date": "2018.12.06", "title": "Празнуваме Никулден"}
{"url": "http://www.cross.bg/kis-grypata-taiiur-1590943.html", "text": "/КРОСС/ Американската рок-група „Кис\" („Kiss\") обяви своето световно турне „Краят на пътя\" („End Of The Road\") за прощално, напускайки сцената „на върха на своята форма\". Такова изявление направи китаристът Томи Тайър в интервю за ТАСС.В рамките на турнето, което започва през януари 2019 г., „Кис\" ще гостува на 11 юни в Санкт Петербург и на 13 в Москва.„Джийн, Ерик, Пол и аз решихме, че групата ни все още е добра и все още можем да правим мощни представления. Но концертите ни са все по-трудни от физическа гледна точка, отколкото например на „Ролинг Стоунс\" или Пол Макартни. Затова искаме, докато все още сме във върхова форма, да направим финалното си шоу най-доброто\", каза Тайър.Музикантът припомни, че основателите на групата - вокалиста Пол Стенли и баскитариста Джийн Симънс - са на около 70 години и обясни, че именно те искат да сложат край на кариерата си:„И концертите в Москва и Санкт Петербург наистина ще са последните\".Според Тайър сега членовете на групата активно се подготвят за бъдещо турне, което трябва да бъде най-голямото в историята на „Кис\". Шоуто ще използва нова пиротехника, а сет-листата ще включва най-добрите парчета в 45-годишната история на групата.Животът след „Кис\"Самият Тайър не възнамерява да сложи край на музикалната си кариера.„Аз съм по-млад от останалите момчета в групата, може би ще работя с „Кис\" по някакъв друг начин\", каза той, добавяйки, че работи с групата от 25 години, не само като китарист.Освен това китаристът планира да участва в проекти на други групи.При всички случаи дейността ми ще бъде свързана с музика и развлекателната индустрия\", каза той.Групата „Кис\" е създадена през 1973 г. в Ню Йорк. Музикантите са известни със своите ярки сценични образи, включващи специфичен грим, както и с грандиозни концертни шоута. По време на 45-годишната си история, екипът е продал над 100 милиона копия от албумите си. Сред най-популярните песни на „Кис\" са „I Was Made for Lovin' Yo\", „Strutte\" и „Black Diamond\".", "date": "2018.12.06", "title": "Легендите „Кис“ се прощават с феновете в последно турне"}
{"url": "http://www.cross.bg/lihvite-bankerut-hampartzymyan-1590947.html", "text": "/КРОСС/  България като икономика е 5-6 пъти по-голяма спрямо 1990 година, когато излязохме от комунизма фалирали. Като цяло българите не сме задлъжнели. Това коментира банкерът Левон Хампарцумян в студиото на сутрешния блок на БНТ. Няма да видим драматично увеличение на лихвите по кредити. Трябва да има винаги буфер, призова банкерът. Според него лихвите ще бъдат в абсолютно поносими нива. В България лошите кредити са 8-9%. Левон Хампарцумян коментира, че банките в момента имат по-консервативен подход при отпускането на кредити спрямо 2007-2008 година. Не бих казал, че има балон на пазара на имотите. Ако движението на пазара продължи с тези темпове, може да се стигне до ситуация, в която жилищата биха поскъпнали, но засега нещата са балансирани, смята още банкерът.", "date": "2018.12.06", "title": "Левон Хампарцумян: Няма да има увеличение на лихвите по кредитите"}
{"url": "http://www.cross.bg/chasa-sofiyaot-provede-1590937.html", "text": "/КРОСС/София.От 10.30 часа в зала „Средец\" на София Хотел „Балкан\" президентът Румен Радев ще вземе участие в Четиринадесетия Национален иновационен форум „Интелигентни политики за иновационен растеж\", който ще се проведе под негов патронаж.***София.От 09.00 часа ще започне редовното заседание на Народното събрание.***София.От 09.30 часа в Зала 5 на Министерския съвет ще се проведе национална научно-практическа конференция на тема: „Педагогически иновации за повишаване на качеството - същност на съвременното училище\". На събитието ще присъстват министърът на образованието и науката Красимир Вълчев, председателят на ДАЗД д-р Елеонора Лилова, директори и зам.-директори на дирекции и експерти от Национален инспекторат по образованието, експерти от ДАЗД и НЦПКПС ръководители на катедри и хабилитирани преподаватели от „СУ Св. Климент Охридски\" и УНСС,  директори и зам.-директори на училища и детски градини от столицата и страната, представители на НПО.***София.От 10.00 часа ще започне заседанието на Столичния общински съвет.***София.От 09.30 в заседателната зала на ВСС ще се проведе заседание на Пленума.***София.От 10.00 часа в сградата на КЕВР ще се проведе обществено обсъждане на проект на Наредба № 4 от 5 ноември 2013 г. за присъединяване към газопреносните и газоразпределителните мрежи.***София.От 09.30 часа в София Хотел Балкан ще бъде открит Български икономически форум 2018 на тема „Макроикономическата картина в България в края на 2018 г.\" с участието на г-жа Керстин Йорна - заместник-генерален директор на Генерална дирекция „Икономически и финансови въпроси\" в Европейската комисия.***София.От 11.00 часа в сградата на ГД „Национална полиция\" ръководството на Дирекцията ще даде брифинг за мерките по безпроблемното протичане на Студентския празник - 8 декември.***София.От 15.00 часа до 17.00 часа на ул. „Леге\" 10, ет. 1, БСП-София организира безплатна юридическа приемна за граждани.***Бургас.От 09.30 час в заседателната зала при Културен дом на нефтохимика ще се проведе тържествено заседание на Общински съвет-Бургас.***Варна.От 18.00 часа на площад „Независимост\" ще се състои празнична програма за запалване на светлините на коледната елха.***Видин.От 17.00 часа кметът на Община Видин Огнян Ценков ще присъства на запалването на коледните светлини на елхата в квартал \"Нов път\".***Пазарджик.От 11.00 часа в прескулба на БТА гражданска инициатива ще представи благотворителната инициатива „Най-хубавото се вижда със сърцето\".***Плевен.От 15.00 часа при кръстовището за село Брестовец при км 13+800 на път II-35 Плевен - Ловеч председателят на Управителния съвет на Агенция „Пътна инфраструктура\" инж. Светослав Глосов ще открие рехабилитирания близо 12-километров участък от път II-35 Плевен - Ловеч.***Пловдив.От 09.00 часа Негово Високопреосвещенство Пловдивският митрополит Николай, ще оглави архиерейска света Литургия, в храм „Св. Николай Чудотворец\" в кв. „Христо Смирненски\".***Пловдив.В 11.00 часа в Заседателната зала на Общината ще се състои пресконференция по повод откриващия уикенд на Пловдив - Европейска столица на културата 2019. На нея ще присъстват кметът и председател на УС на фондация \"Пловдив 2019\" Иван Тотев заедно с ръководния екип на  организацията.***Разград.От 11.00 часа при кръговото кръстовище на път II-49 Търговище - Разград и път II-51 Бяла - Попово - Лозница, в близост до село Трапище председателят на Управителния съвет на Агенция „Пътна инфраструктура\" инж. Светослав Глосов ще открие рехабилитираните 21 км от път II-49Търговище - Разград.***Трън.От 14.00 часа ще се проведе заседание Общинския съвет на гр. Трън.***Хасково.От 11.00 часа в пресклуба на БТА областното ръководство на СДС-Хасково ще даде пресконференция. ", "date": "2018.12.06", "title": "Предстоящи събития в страната на 6 декември"}
{"url": "http://www.cross.bg/benzinostantziya-raneni-salariya-1590938.html", "text": "/КРОСС/ Двама души са загинали, а поне 10 са ранени при експлозия на бензиностанция на североизток от Рим, съобщиха пожарникари и полицаи пред италианските медии, предаде Нова телевизия.Взривът е избухнал, когато товарен камион, превозващ запалима течност, е спрял за зареждане на бензиностанция на автомагистрала \"Салария\" на 30 километра от столицата. Антонио Манони, началник на полицията в Риети - най-близкият град до бензиностанцията - каза, че 10 души са ранени, двама от коитосериозно.Линейки и три хеликоптера бяха изпратени на мястото на инцидента, за да транспортират пострадалите до болниците в Рим. Магистралата \"Салария\", която свързва Рим с Порто Д'Асколи на адриатическото крайбрежие, е затворена и в двете посоки.Телевизионни кадри показват, че огънят вече е под контрол. ", "date": "2018.12.06", "title": "Загинали и ранени при взрив на бензиностанция край Рим"}
{"url": "http://www.cross.bg/oktomvri-administrativen-suda-1590939.html", "text": "/КРОСС/ Московски районен съд осъди 77-годишния правозащитник Лев Пономарьов на 25 дни административен арест за призив към участие в неразрешен протест. Решението на съда бе разкритикувано от защитници на човешките права, съобщи БТА. Обвинението срещу Пономарьов, уважаван ветеран на руското правозащитно движение, се основава на негов пост във Фейсбук, в който призова да се протестира през октомври в защита на няколко тийнейджъри, обвинени в екстремизъм. Мнозина смятат, че обвиненията са скалъпени.Пономарьов бе за кратко задържан, когато през октомври се появи на митинг пред централата на Федералната служба за сигурност в Москва. Днес московски районен съд го осъди на 25 дни административен арест.\"Амнести интернешънъл\" заяви, че тази присъда показва, че руските власти не зачитат правата на човека и призова за незабавно освобождаване на Пономарьов.Съветът за правата на човека към президента на Русия също разкритикува решението на съда.", "date": "2018.12.06", "title": "25 дни затвор за руски правозащитник, призовал за участие в неразрешен протест"}
{"url": "http://www.cross.bg/trydno-lesno-obichame-1590932.html", "text": "/КРОСС/  Лесно е да мразим, трудно е да обичаме. Всичко добро е трудно за постигане. Много по-лесно е да се получи нещо лошо. Това обяснява много неща. По-лесно е да се изпраща отрицателна енергия. Тя е по-лесна да се оправдае. Любовта, прошката и щедростта изискват много сърце, голям ум и много усилия.Конфуций", "date": "2018.12.06", "title": "Лесно е да мразим, трудно е да обичаме"}
{"url": "http://www.cross.bg/nikola-sharan-nikolaii-1590931.html", "text": "/КРОСС/ Църквата почита днес Свети Николай Мирликийски Чудотворец. Той се е родил през 280 г. в Малоазийската провинция Ликия и по времето на император Константин Велики е бил провъзгласен за Мирликийски архиепископ. Взел участие в Първия вселенски Никейски църковен събор. Умира през 325 г. Остава прочут със своите морски чудотворства при спасяването на кораби и моряци от крушение. Именници: Никол, Никола, Николай, Николина, Николинка, Николета, Ненка, Нина, Нинка, Кольо, Нико, НицаБългарите почитат Свети Никола като патрон на рибарите и мореплавателите и като господар на необятната водна шир - океаните, моретата, реките и езерата. Според народните вярвания светецът предизвиква морските бури и урагани. Когато е сърдит, той дава воля на ветровете, разлюлява морето и потопява корабите. Така, на Никулден всички гемии спират да се движат, за да се умилостиви и уважи светеца-покровител.Задължителен момент в традиционната никулденска обредност е консумацията на риба. Обикновено жените приготвят шаран, тъй като според поверието шаранът е \"слуга\" на св. Никола. Веднъж, когато светецът плувал с лодката си в морето и излезлите силни вълни пробили дъното й, той бръкнал с ръка във водата, хванал един шаран и запушил с него пукнатината. Така спасил от удавяне своите спътници. От тогава останал и обичаят да се жертва шаран в чест на светеца, чийто празник българите наричат още \"Рибни свети Никола\", \"Мокри свети Никола\" или \"Рибена черква\". Най-често шаранът се пълни с ориз, булгур, орехи, лук и стафиди, увива се и се пече в тесто. Така приготвеното празнично блюдо е известно като \"рибник\".Народната традиция повелява обредният Рибник и хлябовете се освещават в църква или в къщи, а късове от тях се раздават на съседите. По-голямата част от рибника и хлябовете задължително се изяжда на семейната вечеря. Трапезата на Никулден не се вдига през целия ден и е на разположение на гостите.Свети Никола е покровител не само на тези, които са кръстени на името му, той е личен и семеен покровител, на който се урежда семейно родов празник, наричан служба, молитва, черква.На този празник се канят роднини, кумове и съседи, и се освещава голяма трапеза, която завършва с песни и веселба. След прикадяването свещеникът взима опашката на обвития в квасено тесто шаран. Костите на никулденския шаран не се изхвърлят, а се изгарят, закопават в земята или се пускат в реката - вярва се, че така ще се опази и умножи плодородието и семейното благополучие.Според обичая стопанките запазват костта от главата на шарана, която има формата на кръст. Тази кост - \"кръхче\" или \"дъна\" се смята за необикновено лековита. Майките я пришиват на шапчиците на новородените си деца, за да ги предпазят от \"зли очи\" и уроки.В деня на свети Никола на трапезата освен рибник и обредни хлябове, трябва да има и постни ястия: варена царевица, жито, постни сърми, чушки, боб.Някой поверия за Никулден:  Жените внимават при почистването на рибата люспите да не падат на земята, защото се вярва, че ако човек стъпи там, той се разболява и умира. Костта от главата, която наподобява кръст, се запазва за лек против детски болести. Когато се прави нова лодка, в нея трябва да се вгради икона на Св. Николай. Вярва се, че тя пази лодката от бурите и ветровете  ", "date": "2018.12.06", "title": "Св. Николай, архиеп. Мирликийски, Чудотворец. (Никулден)"}
{"url": "http://www.cross.bg/tema-oruzhie-merkel-1590934.html", "text": "/КРОСС/Тема: Цената на тока. Колко ток произвежда България и каква е реалната му ценаТема: Липса на учители. Учителите намаляват - има ли решениеТема: След Меркел. Кой ще наследи Меркел - прогнози от ХамбургТема: Заспиване на път. За какво трябва да се изследват бъдещите шофьориТема: Никулден. Риба в тигана - как да познаем пряснатаТема: Денят на банкера. Има ли живот след кредита - коментар на Левон Хампарцумян.Тема: Ще има ли фалирали предприятия след драстичното увеличение на тока за промишлеността - дискусия в студиото;Тема: Идва ли краят на ниските лихви по кредитите - гост банкерът Петър Андронов;Тема: Какво отговориха от Пътната агенция на БСП след поисканата проверка за качеството на магистралите у насТема:  Рекордно количество оръжие, задържано след спецакцията на ГДБОП и прокуратурата! Как се организира нелегална търговия с оръжие у нас - коментар на бившия шеф на ГДБОП Тихомир Стойчев;Тема: Колко са чакащите българи в списъка за белодробна трансплантация и какви са шансовете да получат животоспасяваща операция?Тема: Каква е тайната рецепта за рибена чорба на майстор - готвачите от военноморска база „Атия\"?Тема:  На живо - Нов православен храм отваря врати след 160 години в Трявна!Тема: Как и закъде е изнасяно незаконното оръжие, което антимафиотите откриха при специализирана акция и конфискуваха картечници и пистолети за няколко роти?Тема: Има ли политически чадър над контрабандата на горива? Емил Димитров - Ревизоро отговаря на Веселин Марешки.Тема: Можеш ли да дължиш 16 хил. лева за парно, а да нямаш радиатори в дома си? Надписват ли топлофикациите сметките ни за парно и топла вода? Отговорите в \"На твоя страна\" с Георги Георгиев.Тема: Да обереш кола за 60 секунди. Крадци разбиват автомобили във Варна. На живо - разказват потърпевшите.Тема: Перки от акула, надгробни плочи или обезопасителни колчета? Кой реши как да изглеждат ограничителите край трамвайната линия в центъра на София? Отговорите от проектанта на ремонта арх. Иво Пантелеев.Тема: Кладнишкият манастир \"Свети Николай\" е пред разруха. Защо шест години след земетресението край Перник, което почти го срина, все още събират пари за ремонта му?Тема: На Никулден в Бургас. Ще ловим шарани с голи ръце и ще правим класическа рибена чорба.След 9 - Светльо \"Хиподилски\" и Ерол от \"Уикеда\" ви канят на \"култов коледен концерт\".  ", "date": "2018.12.06", "title": "Теми и гости в сутрешните блокове на телевизиите"}
{"url": "http://www.cross.bg/sotzialisticheska-suvetska-treska-1590933.html", "text": "/КРОСС/1492 г. - Христофор Колумб става първия европеец, който стъпва на остров Испаньола (днес Хаити и Доминиканска република).1848 г. - Калифорнийска златна треска: В съобщение до Конгреса на САЩ американският президент Джеймс Полк потвърждава, че в Калифорния е открито голямо количество злато.1882 г. - Създаден е шведски футболен отбор Йефле ИФ.1916 г. - Първата световна война: Части от български военни подразделения влизат в столицата на Румъния - Букурещ.Златната треска в Калифорния1931 г. - Взривена е църквата Христос Спасител в Москва.1933 г. - В САЩ официално е отменен сухият режим.1936 г. - Съветския съюз приема нова конституция (известна като \"Сталинска\") и Киргизката Съветска Социалистическа Република е включена в състава на Съюзните републики на СССР.1936 г. - Създадена е Автономната съветска социалистическа република Коми, просъществувала до 1991 г.1936 г. - Създадена е Марийската автономна съветска социалистическа република.1941 г. - Втората световна война: Битка при Москва: Червената армия започва контраофанзива срещу нацистките сили по нареждане на генерал Георгий Жуков.1949 г. - Йерусалим е провъзгласен за столица на новата държава Израел.1975 г. - В София е открит голям комплекс студентски общежития, известен като Студентския град.1977 г. - В България е възстановена общината като селищна система.1990 г. - Ислямски водачи призовават да бъде наказан със смърт британският поет от индийски произход Салман Рушди за неговата книга Сатанински строфи.1999 г. - Официално е открита отсечка от автомагистрала Хемус, заобикаляща Правец.2005 г. - Във Великобритания са узаконени еднополовите бракове.", "date": "2018.12.06", "title": "6 декември в историята"}
{"url": "http://www.cross.bg/dezinformatziyata-feiisbyk-evropeiiskata-1590935.html", "text": "/КРОСС/ Фалшивите профили във Фейсбук са между 60 и 90 млн., а 3-4% от съдържанието в социалната мрежа е фалшива информация. Фейсбук изчислява, че около 13% от акаунтите му са \"дублирани\", което означава, че те са профили, управлявани от външен потребител, или не съществуват, предаде Ей Ви Клуб.Много от фалшивите акаунти се използват за спам, твърди финансовият директор на Фейсбук Дейв Уенър в скорошен разговор с инвеститорите.Туитър също докладва, че близо 5% от потребителската му база или повече от 16 милиона акаунта са фалшиви, според информация на Дъ Хил.По тези причини Европейската комисия увеличава бюджета на външнополитическата служба на ЕС по стратегически комуникации, създадена с цел борба с дезинформацията, която според общността идва предимно от Русия. Както предаде ТАСС по-рано за работата на тази група през 2019 г. ще бъдат отделени 5 милиона евро, докато тази година нейният бюджет е 1,9 милиона евро.\"Държавите-членки трябва също така да допълнят тези мерки (финансови) със свои собствени, за да се справят с дезинформацията\", се казва в документа.Българският комисар по цифрова икономика и общество Мария Габриел представи днес плана за действие на Европейската комисия за борба с дезинформацията онлайн заедно с върховния представител и заместник-председател на Комисията Федерика Могерини, заместник-председателя Андрус Ансип и комисарите Джулиан Кинг и Вера Юрова.На пресконференцията Мария Габриел подчерта, че трябва да се положат всички усилия за гарантиране на ненамеса на предстоящите през 2019 г. избори за Европейски парламент.\"Днес Европейският съюз представи план за действие за борба с дезинформацията в Европа и извън нея, за да защити своята демократична система и обществения дебат в контекста на европейските избори през 2019 г, и на националните и местните избори в страните-членки през 2020 г.\", се казва в изявлението на ЕК.Планът за действие призовава и за \"създаването на институции в ЕС и страните - членки за бързо предупреждение в случай на обмен на данни и за оценки на кампаниите срещу дезинформация и уведомяване за заплаха от фалшива новина в реално време.\" Онлайн платформите трябва да осигурят прозрачност на политическите реклами, да увеличат усилията си за затваряне на активните фалшиви акаунти, да маркират съобщенията, автоматично разпространявани от ботове и да си сътрудничат с проверяващите фактите и академичните изследователи. \"От януари до май онлайн платформите ще трябва да докладват на Европейската комисия всеки месец\", заявява комисията ", "date": "2018.12.06", "title": "Фалшивите профили във \"Фейсбук\" са поне 60 млн."}
{"url": "http://www.cross.bg/horata-bulgariya-bryag-1590963.html", "text": "/КРОСС/  „Видимите резултати на ГЕРБ са само разруха. Изобщо не се интересуват от хората.\" Това казаха хората от село Сухаче пред зам.-председателя на ПГ на „БСП за България\" Драгомир Стойнев и депутатите Кристина Сидорова и Чавдар Велинов по време на представляването на \"Визия за България\". Те показаха пред тях моста при село Горник, община Червен бряг. „Мостът е построен за 62 дни през 1932 г. В средата на октомври поддаде и по него днес се ходи само пеша. Виждате, че нищо не е направено по него, за да бъде възстановен\", оплакаха се хората от селото. Те изразиха недоумение, как  за 10 години управление на ГЕРБ и усвояване на големи пари за инфраструктура, видимите им резултати са всъщност катастрофални за цялата държава. Заради повредения мост, са засегнати град Койнаре и 5 села. До тях с кола може да се стигне само след над 100-километров обход.  Децата минават пеш по два пъти на ден - сутрин и вечер, за да отидат на училище. Причина за аварията са тировете, които от месеци минавали по иначе изчисления за до 5-тонни возила мост, тъй като пътят е определен за обходен маршрут от АПИ. Съоръжението е общинско и все още не е възстановено. Червен бряг към БСП: Трябва да успеете, за да я има БългарияПо- късно народните представители от левицата посетиха гр. Червен бряг. Там хората подкрепиха идеите на БСП в земеделието, но бяха категорични, че реализирането им ще е трудно, защото  ще бъдат засегнати интересите на няколко фирми, печелещи милиони. „Трябва да успеете, за да я има България. Сега отглеждаме 3 култури, а преди  89-та година четиридесет и три. Затова ядем вносни плодове и зеленчуци\", заяви  жител на Червен бряг. Хората бяха категорични, че читалищата трябва да бъдат подпомагани по-активно.Хората от гр. Искър: Да бъдат справедливо индексирани пенсиитеЗа справедлива и пълна индексация на всички пенсии се обявиха хората от гр. Искър пред народните представители от ПГ на „БСП за България\" Валери Жаблянов и Румен Георгиев по време на представянето на \"Визия за България\". Те настояха и за помощ от страна на държавата за дребните земеделски производители. „Нужна е и цялостна програма за развитие на селата в страната\", категорични бяха хората от гр. Искър.Кнежа към БСП: Възстановете Института по царевицатаВалери Жаблянов и Румен Георгиев посетиха и гр. Кнежа, където хората поискаха да бъде подпомогнат и напълно възстановен Институтът по царевицата, който е част от Селскостопанската академия. „Вече не се използват утвърдените ни българските сортове. Заменят се от чужди. Коя държава предава собствените си открития\", попитаха хората от Кнежа. Те също се обявиха за осезаемо и реално увеличение на пенсиите. Поискаха възстановяване на затворените болнични заведения в района. ", "date": "2018.12.06", "title": "Село Сухаче пред БСП: Видимите резултати на ГЕРБ са пълната разруха "}
{"url": "http://www.cross.bg/rozhdenitzite-na-dekemvri-1590936.html", "text": "/КРОСС/ Богдан Томов, певецДеница Гаджева, съветник за връзки с обществеността на ПГ „Атака\". Председател на \"Младежи „Атака\"Доц. д-р Ефрем Ефремов, председател на Асоциацията на спортните журналисти в България Йосиф, Американски, Канадски и Австралийски митрополит Лиляна Павлова, министър на регионалното развитие и благоустройството в оставка Милен Гетов, журналист и режисьор Николай Сираков, областен управител на Габрово Николай Стойнев, зам.-председател на СОС Пламен Хранков, бизнесмен Станимира Колева, модел и актриса Томислав Цолов, съсобственик на пиар агенция АПРА", "date": "2018.12.06", "title": "Рождениците на 6 декември"}
{"url": "http://www.cross.bg/nankov-obshtinski-sega-1590940.html", "text": "/КРОСС/ \"Барбалов фаворит за транспорта на София\", информира . Всекиднвеникът посочва, че заместник-кметът  по финансите и здравеопазването Дончо Барбалов вероятно ще поеме и трети ресор - транспорт. Той е сред фаворитите  да заеме мястото на подалия  оставка Евгени Крусев. Труд е научил, че е било спрягано името и на заместник-председателят на транспортната комисия в Столичния общински съвет Зафир Зарков, който не е отрекъл информацията.\"22 нови сензора ще мерят въздуха в София, билетът левче по-начесто\", съобщава . С тях общината ще изгради своя система за мониторинг, която ще допълни 4-те станции на Изпълнителната агенция по околна среда. На публична платформа всеки в реално време ще може да види данните. Това съобщиха общински съветници от ГЕРБ в отговор на исканията на протестиращите срещу мръсния въздух вчера. Промяна на механизма за пускане на зелен билет за градски транспорт от 1 лев, която да го направи по-гъвкав, обеща шефът на Столичния общински съвет Елен Герджиков.  Над 74 000 софиянци са пътували във вторник с билета за левче, допълва 24 часа.\"Оградата с Турция отново падна\", пише . Изданието посочва, че това е станало ясно от снимки, публикувани в социалните мрежи от депутата от БСП Николай Цонков. Кадрите са от 4 декември. Падналата ограда е на 12 км от Малко Търново, в местността Дълбокия дол, уточнява изданието.\"Хазаите на ексминистър Нанков ударно печелят европроекти\", пише в заглавие Сега. Изданието коментира, че жилищната ситуация на бившия министър и настоящ зам.-министър на регионалното развитие Николай Нанков се е оказала доста заплетена и със сериозни бизнес нюанси. При преглеждането на имуществените декларации на властта Сега е открил, че Нанков досущ като финансовия си колега Владислав Горанов е подслонен в чуждо жилище, за което не плаща наем. В отговор на въпросите на вестника заместник- министърът е обяснил, че от 2011 г. до момента обитава 1/3 от апартамент в столицата, който е собственост на дългогодишна семейна приятелка - Тодорка Сотирова. В замяна Сотирова ползвала безвъзмездно бащината къща на Нанков в Априлци, отбелязва .", "date": "2018.12.06", "title": "Преглед на печата"}
