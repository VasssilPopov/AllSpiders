{"url": "http://www.cross.bg/godina-praznichni-novogodishnite-1564662.html", "text": "/КРОСС/ Средно с около 21% по-малко електрическа енергия са консумирали клиентите на ЕНЕРГО-ПРО на територията на Североизточна България през двата празнични дни 31 декември - 1 януари в сравнение с предходната година. Компанията отчете намаление и през Коледните празници, когато разликата с 2016 година беше около 14 %.Най-голямо понижение е регистрирано в област Добрич, където спадът е около 30%, а във Варненско - над 26%. В останалите седем области на територията, обслужвана от ЕНЕРГО-ПРО, консумацията на електроенергия по време на Новогодишните празнични дни през 2017 е по-ниска с между 12 и 19 процента в сравнение с тази от 2016 година.Общото количество потребена електроенергия от клиентите на ЕНЕРГО-ПРО през двата празнични дни на тази година е близо 35 000 мегаватчаса, докато през миналата е било около 44 500 мегаватчаса. Традиционно в Новогодишната нощ, на 31 декември, потреблението е по-високо от това през втория празничен ден - 1 януари.Основен фактор за отчетения спад в потреблението според специалистите на електроразпределителното дружество са значително по-високите среднодневни температури в двата празнични дни на тази спрямо миналата година. В периода 31 декември 2016 - 1 януари 2017 средната температура в Североизточна България е била под нулата - около -2,5 градуса, а през Новогодишните празнични дни тази година термометрите са отчели средно 5,2 градуса по целзий. Отчетената разликата е от средно 8 градуса по-високи температури през 2017-2018 г. в сравнение с Новогодишните празници през 2016-2017 г. ", "date": "2018.01.03", "title": "По-ниско потребление спрямо 2016 година отчете ЕНЕРГО-ПРО и по време на Новогодишните празници"}
{"url": "http://www.cross.bg/oskar-imeto-zamislyat-1564640.html", "text": "/КРОСС/ Тази година да бъде нулева за връчването на наградите Оскар. Такъв призив бе отправен от страниците на в. Ню Йорк пост.\"Дейците на Американската киноакадемия трябва да се замислят дали да връчат статуетките на 4 март. В Холивуд трябва много добре да се замислят дали тържествата в Лос Анджелис няма да бъдат помрачени от скандала, който се разрази с продуцента Харви Уайнстийн\", пише още в обширната статия. Човекът, който стои зад \"Бандите на Ню Йорк\", \"Влюбеният Шекспир\" и други култови филми, бе обвинен в десетки случаи на сексуални посегателства срещу актриси. Сред жертвите на Уайнстийн бяха Анджелина Джоли, Салма Хайек и други.Авторът на статията също обвини известни режисьори и актьори, като Куентин Тарантино и Мат Деймън, че са прикривали похожденията на продуцента. \"Ще бъде много трагично, ако режисьорът на \"Криминале\" даде Оскар на Лара Крофт\", коментира още журналистът. \"Ето защо добре е тази година да не се раздават Оскари\", завършва статията.Първата награда на Киноакадемията бе връчена през 1929 г. Статуетката получава името Оскар на шестия си рожден ден. Има две версии за произхода името. Едната гласи, че кръстница на наградата е актриса Бет Дейвис и тя е дала на наградата името на тогавашния си съпруг Хармън Оскар Нелсън. Според другата версия кръстница е секретарката Маргарет Херик. Тя е заявила, че статуетката много прилича на нейния роднина Оскар Пиърс.  ", "date": "2018.01.03", "title": "Без церемония за Оскар заради сексскандала в Холивуд"}
{"url": "http://www.cross.bg/doma-chasa-prokyratyrata-1564663.html", "text": "/КРОСС/ Повдигнаха обвинение на мъж, заплашил с убийство съпругата си. Инцидентът е станал на 31 декември около 19.00 часа в дома на семейството в софийското село Кривина.Между съпрузите възникнал спор, вследствие на което мъжът опрял нож в гърлото на жена си. Тя е с прорезна рана, уточняват от прокуратурата.За това деяние законът предвижда до шест години затвор. Мъжът вече е осъждан за друго престъпление.Той е бил задържан за 72 часа, след което съдът му наложи постоянна мярка „задържане под стража\".В дома на мъжа са открити и незаконно притежавани боеприпаси, които са иззети. Предстои прокуратурата да реши дали да му бъде повдигнато обвинение, за което се предвижда до пет години лишаване от свобода.  ", "date": "2018.01.03", "title": "Арестуваха мъж, заплашил с убийство съпругата си"}
{"url": "http://www.cross.bg/rysiya-gamzatova-dokymentite-1564668.html", "text": "/КРОСС/ Айна Гамзатова, съпруга и съветник на Ахмад Абдулаев, председател на Духовното управление на мюсюлманите в Дагестан, официално внесе документите си за участие на президентските избори в Русия на 18 март, съобщават турски агенции.Тя ще се изправи срещу фаворита на изборите Владимир Путин, който управлява страната през последните повече от 17 години.Гамзатова е подала документите в Централната избирателна комисия на Русия на 1 януари 2018 г. Тя е първата мюсюлманка, която се кандидатира за президент на Русия.Известна като съпруга на дагестанския мюфтия, Гамзатова е член на Съюза на руските журналисти и главен редактор на републиканското списание \"Ислям\".До момента са издигнати кандидатурите на ултраконсервативния политик Владимир Жириновски, кандидата на комунистите Павел Грудинин и известната в Русия телевизионна водеща Ксения Собчак. ", "date": "2018.01.03", "title": "Мюсюлманка се кандидатира за президент на Русия"}
{"url": "http://www.cross.bg/komisar-vsichki-sarafov-1564665.html", "text": "/КРОСС/ Шест са жертвите на убийството в Нови Искър, изключваме версията за самоубийство. Това каза пред журналисти Борислав Сарафов, директор на Националната следствена служба.„Става въпрос за шесторно убийство. Изключвам версията за самоубийство на някой от убитите. Категорично става дума за убийство. Всички са убити с огнестрелно оръжие, не с един, а с множество изстрели\", обясни Сарафов.Той уточни, че оръжието на убийството все още не е намерено.На въпрос какви са версиите, Борислав Сарафов поясни, че се работи по множество версии. „Убийствата са извършени в нощта 31 декември срещу 1 януари. Това е времето на настъпване на смъртта на всички. Повече подробности и точния час на убийствата, за да можем да установим кой е убит първи и кой последен, ще можем да уточним след приключване на съдебно-медицинските експертизи“, добави той и обясни, че целият ресурс на Прокуратурата и МВР е впрегнат, за да се стигне до извършителя.\"Нямаме заподозрян сред близките на жертвите\", заяви главният секретар на МВР главен комисар Младен Маринов. Той отново потвърди, че версията за убийство и последвало самоубийство е изключена от разследващите.„Продължаваме да работим по всички останали версии, като към момента основно проверяваме дейността на убития Неделчо. Има информация, че той се е занимавал с търговска дейност, включително и с фирми, които чистят ДДС. Така наречените „кухи фирми\". Продължаваме в тази посока\", уточни главен комисар Маринов.Той подчерта, че ще бъде проверен и начинът, по който семейството е придобило имота в Нови Искър. \"Всички останали версии продължават да бъдат актуални, до отпадането на всяка една от тях\", допълни още главният секретар на МВР.Гл. комисар Маринов поясни, че следово куче е насочило разследващите към автомобила на семейството, където е открит и трупа на жената, с което жертвите на убийството стават шест. „Към момента продължава оглед на къщата, тъй като е необходимо да се изземат още биологични следи. Търсят се още следи от оръжието, гилзи“, допълни главен комисар Маринов.Той уточни, че екип от Института по психология анализира всички обстоятелства около престъплението, които да послужат за изграждане на психологически портрет на евентуалния извършител.По повод на информацията за намереното тефтерче на една от жертвите, главният секретар на МВР подчерта, че преди да бъдат направени заключения, трябва да бъде назначена експертиза на почерка. Относно това, че тефтерчето е намерено от журналисти Борислав Сарафов заяви, че разследващите разчитат на съдействие от всички. „Мисля, че трябва да уточним конкретни въпроси, които касаят обществото, а не пропуски на разследването“, каза още той и допълни, че утре, ако има допълнително развитие, ще бъдат предоставени още подробности.   ", "date": "2018.01.03", "title": "Отхвърлиха версията за убийство-самоубийство в Нови Искър"}
{"url": "http://www.cross.bg/raiioni-maksimalnite-mesta-1564635.html", "text": "/КРОСС/ След пладне над много райони на страната ще бъде предимно слънчево. Вечерта от запад ще започне ново заоблачаване.Ще духа умерен, в Дунавската равнина и Лудогорието и временно силен запад-северозападен вятър, който привечер ще отслабне. Температурите ще се понижават, максималните ще са предимно между 5° и 10°, в София около 5°.В планините ще духа умерен, временно до силен запад-северозападен вятър.  Облачността през деня ще намалее, но преди обяд на места ще превали слаб сняг. Максималната температура на височина 1200 метра ще е около 3°, на 2000 метра - около минус 3°.През нощта и утре ще преобладава облачно време и главно в Западна и Централна България ще има превалявания - във високите котловинни полета и в Предбалкана - от сняг, в останалите райони - от дъжд. Значителни валежи не се очакват. Ще духа до умерен северозападен вятър и с него ще нахлува студен въздух.Минималните температури ще са между минус 3° и 2°, а максималните - между 4° и 9°. Привечер и през нощта срещу петък вятърът ще отслабне, в повечето райони ще стихне, облачността бързо ще намалее.В петък ще има разкъсана облачност, в много райони ще бъде и почти тихо. Ще започне затопляне - максималните температури ще са между 8° и 13°, а през почивните дни и в началото на следващата седмица на места ще надхвърлят 15°.В събота над по-голямата част от страната ще бъде слънчево. В неделя и понеделник ще има по-значителни увеличения на облачността, но ще е предимно висока. В западната част на Дунавската равнина и в Горнотракийската низина ще има условия за мъгли и ниска облачност, на места ще са трайни, а дневните температури в тези райони ще остават под 10°.  ", "date": "2018.01.03", "title": "Тази нощ и утре ще вали сняг"}
{"url": "http://www.cross.bg/vyatura-byryata-byryata-1564667.html", "text": "/КРОСС/ Мощна буря с пориви на вятъра на места до 160 километра в час връхлетя части на Западна Европа, предаде АФП. Един човек е загинал, а най-малко петнадесет души бяха ранени във Франция.В Швейцария пострадаха няколко човека. Бурята доведе до транспортен хаос в редица страни, причини дерайлиране на влакове в Швейцария и Германия и остави стотици хиляди домакинства във Франция, Швейцария, Ирландия и Великобритания без електричество.Жертвата на бурята е скиор във Френските Алпи, който бил ударен от повалено от вятъра дърво в Морийо, в департамента От Савоа.Няколко души бяха ранени, когато влак бе буквално издухан от релсите край град Ленк, южно от швейцарската столица Берн.В Западна Германия влак дерайлира близо до Люнен, след като се удари в повалено от вятъра дърво на релсите. При този инцидент няма ранени. Бурята стана причина за отмяна на полети в Цюрих и Базел, в Швейцария.Камион се преобърна на магистрала заради ветровете. Хиляди домакинства в района на езерото Цюрих останаха без ток. Пожарникари бяха извикани, за да помагат на хората за разчистване на паднали на улицата дървета. Проливните дъждове, съпътствали бурята, пък предизвикаха наводнения на някои места. В Англия бурята донесе светкавици и градушка. На три големи магистрали трафикът бе преустановен заради преобърнали се автомобили. Затворени за движение бяха и някои мостове.Големите вълни срутиха частично стена на пристанището на Корнуол и причиниха наводнение. Бурята порази и Северна Франция, където скоростта на вятъра достигна 145 километра в час. Това са най-мощните пориви, регистрирани в района от години. Много хора качиха в социалните мрежи снимки на смачкани от повалени дървета коли и на рухнали скелета и покриви. Бурята остави над 200 000 домакинства без ток, в това число и 30 000 в района на Париж. Там повалено дърво удари кола и рани сериозно един човек. Друг местен жител пострада тежко, когато бе издухан от сграда. От ранените общо 15 души във Франция четирима са в сериозно състояние.Бурята доведе до закъснения на полети на летище \"Шарл де Гол\" в Роаси край Париж. Бяха взети допълнителни мерки за безопасно отвеждане на пътниците до самолетите. Заради поривите на вятъра в Париж пък Айфеловата кула бе затворена за посетители днес. В Германия магистрали край Дуисбург и Юлих бяха частично блокирани заради паднали дървета и наводнения. Зоопарковете в Мюнхен и Аугсбург в Бавария бяха затворени за деня. Заради бурята бе преустановено движението и на влака до най-високата планина в Германия, Цугшпице.В съседна Австрия заради бурята бе отменено състезание по ски скокове. В Холандия бурята наруши трафика на летище Схипхол край Амстердам. Много полети бяха отменени или отложени.В Белгия стихията причини материални щети. Според местни хора това е била най-силната буря, която помнят. Съобщава се за изкоренени дървета и за клони, паднали върху автомобили, за множество наводнени приземни помещения и отнесени покриви, както и за селища без ток. Скоростта на вятъра е била 110 километра в час.  ", "date": "2018.01.03", "title": "1 загинал и 15 ранени след мощната буря, връхлетяла Западна Европа"}
{"url": "http://www.cross.bg/muzhe-prestupleniyata-mladi-1564664.html", "text": "/КРОСС/ Притокът на предимно млади мъже мигранти е довел до увеличаване на престъпленията, съпроводени от насилие, сочи изследване, направено по поръчка на германското правителство и цитирано от Ройтерс.В проучването, чийто автор е криминологът Кристиан Пфайфер, са използвани данни от северната германска провинция Долна Саксония. Целта му е била да направи оценка на последиците от бежанския приток върху престъпността през последните години.Според изследването, престъпленията с насилие в Долна Саксония са нараснали с 10,4% за две години - нещо, което се обяснява почти изцяло с наплива на бежанци.Отбелязва се, че пътуващите сами млади бежанци, които са предимно мъже, е по-вероятно да извършат престъпление, ако сметнат бъдещето си за безнадеждно, както и че повечето от тях са от мюсюлмански страни, „характеризиращи се с мъжка доминация\".Изследването потвърждава необходимостта от по-големи усилия за интеграцията в Германия, коментира говорителка на министерството на семейството, възрастните хора, жените и младежта.  ", "date": "2018.01.03", "title": "Притокът на млади мъже мигранти в Германия е довел до ръст в престъпленията"}
{"url": "http://www.cross.bg/sofiiiski-suvet-yniversitet-1564669.html", "text": "/КРОСС/ Академичният съвет на Софийски университет \"Св. Климент Охридски\" планира протест, съобщава БНР. Протестните действия са планирани във връзка с решение на правителството да отнеме от университета сграда, в която се обучават студенти по медицина.Националното радио се позовава на думите на члена на Съвета Симеон Георгиев след извънредното заседание.Очаква се до края на утрешния ден Академичният съвет да гласува пет свои искания към правителството.Основното им искане се отнася до решението на кабинета относно сградата, която е била отнета от Софийски университет с решение от последните работни дни на миналата година. В последствие сградата е дадена на органите на съдебната власт.Академичния съвет предвижда протестните действия да започнат на 22 януари, ако дотогава кабинетът не откликне на исканията на Университета. ", "date": "2018.01.03", "title": "Софийски университет плаши с протест"}
{"url": "http://www.cross.bg/lekarstva-lekarstvata-agentziya-1564652.html", "text": "/КРОСС/ Общо 60% от внасяните у нас лекарства след това се изнасят за други страни. Данните са от проучване на асоциация „Хипофиза\", цитирано от БНТ.Пациентите от асоциацията са потърпевши от незаконния реекспорт и от година и половина не успяват да намерят лекарствата си. Според техни данни, изискани от официални институции, се оказва, че две трети от фирмите, които изнасят лекарства, не уведомяват за това Изпълнителната агенция по лекарствата (ИАЛ).„За нашето конкретно лекарство според информацията, която получихме в Изпълнителната агенция по лекарствата само едната фирма най-големият износител е обявила 384 пъти че има намерение да го изнася за 9 месеца. Което означава че дори и половината от намеренията да са реализирани, това е фирмата, която оставя нашите пациенти без медикаменти. Тя е една от фирмите\", коментира Ваня Добрева от асоциация „Хипофиза\" говорейки конкретно за лекарство за пациентите с доброкачествен тумор на хипофизата, което от година и половина непрекъснато липсва и не се дава отговор защо, което и провокирала от организацията да направят собствено проучване.Сравнявайки официалните данни, получени от митниците и Националната агенция по приходите, се оказва дори, че фирмите които внасят и изнасят техните лекарства, са взаимосвързани.„Нито една от фирмите регистрирани в ИАЛ няма договор с фирмата, която внася нашите лекарства. Това са други фирми, най-вероятно на същите хора\", допълва Добрева.И въпросът на пациентите е защо Изпълнителната агенция по лекарствата не е осъществила контрол. Много по-голям смут предизвиква справката от Здравната каса за отпуснатите и платените количества от медикаментите, които са най-интересни за паралелен износ. Оказва се че са били плащани в пъти повече отколкото са изписвани. За някои лекарства важи и обратното.„Ако това наистина е информацията, с която те разполагат, това означава че те нямат никаква представа какво става с протоколите и техните плащания, защото, вие видяхте, има разлика от хиляда пъти. Явно че информационните системи в нашето здравеопазване са в катастрофално състояние. Няма никаква идея какво става с пазара на лекарствата\", допълва Стойчо Кацаров от Център за защита правата в здравеопазването.Още повече, че според данните, получени от пациентските организации, износът на лекарства не е за 400 милиона, а за 1 милиард и 500 милиона лева. Затова идеите на управляващите да се следи износа и да се спира при нужда, според пациентската организация няма да проработят.", "date": "2018.01.03", "title": "60 процента от внасяните лекарства след това били изнасяни в други страни"}
{"url": "http://www.cross.bg/chasa-otslyzhi-boiinite-1564656.html", "text": "/КРОСС/ На 6 януари, събота, когато се празнува големият християнски празник Свето Богоявление /Йордановден/ патриарх Неофит ще отслужи празничната Света литургия от 8.30 часа в патриаршеската катедрала \"Св. Александър Невски\".В 10.00 часа Негово светейшество ще отслужи Велик водосвет на площада пред катедралата.В 11.00 часа ще се извърши освещаване на бойните знамена в присъствието на главнокомандващия на Българската армия - президента Румен Радев, информират от Синода. И допълват, че ще бъдат поръсени с осветена вода последователно Гвардейският представителен духов оркестър, знаменният блок, където ще са построени бойните знамена и знамената-светини, почетният караул и официалните лица.  ", "date": "2018.01.03", "title": "Патриарх Неофит ще отслужи празнична Света литургия и Велик водосвет на Богоявление "}
{"url": "http://www.cross.bg/iran-gvardiya-revolyutzionnata-1564657.html", "text": "/КРОСС/ Началникът на Революционната гвардия на Иран обяви поражението на \"бунта\" в страната, имайки предвид вълната от антиправителствени протести.Генерал-майор Мохамед Али Джафари съобщението, след като десетки хиляди хора участваха в проправителствени митинги, свикани с цел противопоставяне на размириците.По думите на ген. Джафари, размириците през последните дни са били част от поредния заговор срещу Иран, като той твърди, че заговорът определено е бил осуетен.\"Враговете знаят отлично, че по никакъв начин не могат да застрашат Ислямска република Иран от гледна точка на отбраната. Така че те мобилизираха всичките си сили, за да отправят заплахи по отношение на културата, икономиката и сигурността срещу Иран, и с Божията помощ те със сигурност ще бъдат победени и в тези области\", посочи командирът на Революционната гвардия на Иран.\"В допълнение към силите от 5000 души, обучени, както беше обявено от г-жа Хилари Клинтън, за създаване на размирици, анархия, несигурност и интриги в Иран, огромен брой антиреволюционни агенти, промонархисти, бяха натоварени със задачата да създадат и развият размирици и анархия в Иран\", отбеляза той.Бунтовете започнаха в четвъртък миналата седмица в град Машад, като в тях загинаха повече от 20 души.Протестите първоначално бяха срещу покачването на цените и корупцията, но се обърнаха срещу режима на аятоласите.Това са най-големите протести от 2009 г. насам в Иран.Държавната телевизия излъчи на живо проправителствените демонстрации в градовете Керманшах, Илам и Горган.Демонстрантите са носили ирански знамена и потрети на върховния лидер аятолах Али Хаменеи.Междувременно иранските власти обявиха, че европейски граждани е бил арестуван в антиправителствените протести в Западен Иран, като не се споменава националността на задържания. Според властите арестуваният е бил обучен от европейски разузнавателни служби и ръководел бунтовниците. ", "date": "2018.01.03", "title": "Революционната гвардия на Иран обяви, че \"бунтът\" е смазан"}
{"url": "http://www.cross.bg/kresna-platno-zapadno-1564658.html", "text": "/КРОСС/ Възложено е изработването на Подробен устройствен план-парцеларен план /ПУП-ПП/ за изграждането на лот 3.2 на автомагистрала „Струма\" между Крупник и Кресна. Със заповед на Министерството на регионалното развитие и благоустройството, Агенция „Пътна инфраструктура\" трябва да изготви проекта, необходим за участъка, преминаващ през Кресненското дефиле. Заповедта включва изработването на проект на ПУП-ПП за строителството на общо 24 км от лявото платно на магистралата, в посока София, както и обходен път на град Кресна, който е част от дясното платно на магистралата - в посока Кулата. Обходното трасе е с дължина около 5 км.Проектът на ПУП ще се изготви според действащата нормативна уредба, след утвърдено от МРРБ задание. След приключване на процедурата, според изискванията на Закона за устройството на територията, проектът ще бъде внесен за разглеждане от Националния експертен съвет по устройство на територията и регионална политика.Проектът е от изключително значение с оглед изграждането на автомагистрала „Струма\", която ще поеме транзитния трафик по международния коридор Ориент/Източно-Средиземноморски в границите на страната ни. С решение на Министерския съвет от 2013 г. обектът е определен за национален и от национално значение.Висшият експертен екологичен съвет (ВЕЕС) при Министерството на околната среда и водите одобри осъществяването на инвестиционното предложение за изграждане на трасето на Лот 3.2 от АМ „Струма\" по т. нар. Източен вариант Г10.50.Приблизителната стойност на целия проект е около 1,2 млрд. лв. и включва строителство, надзор, отчуждения и др. Проектът предвижда разделяне на двете платна. Лявото платно Кулата - София се намира на няколко километра източно от дефилето, минава източно край Симитли, пресича път II-19 за Банско, минава между Полето и Брежани, западно от Мечкул, пресича пътя Стара Кресна - Ощава източно от Стара Кресна. След това продължава западно от Влахи и се спуска след Кресна, западно от път Е-79. Дясното платно София -Кулата ползва пътя през дефилето с малки подобрения и габарит 10.5 м с две ленти и проектна скорост 80 км/час, и продължава по новия обходен път на Кресна. Километър преди края на лот 3.2 лявото и дясното платно се събират в магистрален габарит Г29 - две платна с по две ленти в посока, и се включва в лот 3.3 - между Кресна и Сандански, който в момента се изгражда.  ", "date": "2018.01.03", "title": "МРРБ възложи изготвянето на проект за Подробен устройствен план за лот 3.2 на АМ „Струма“"}
{"url": "http://www.cross.bg/dogovor-pregovorite-naredba-1564659.html", "text": "/КРОСС/ Официално започнаха преговорите по Националния рамков договор в здравеопазването за тази година. Националната здравноосигурителна каса (НЗОК), Българският лекарски съюз (БЛС) и Българският зъболекарски съюз са постигнали споразумение по начина, сроковете и графика за водене на преговорите.Рамковият договор е документът, които определя медицинските дейности, на които имат право здравноосигурените българи.Успоредно с този документ ще се работи и по изготвянето на проекти за Наредба за основния здравен пакет, Наредба за профилактичните прегледи и за диспансеризацията, както и за медицинските стандарти. ", "date": "2018.01.03", "title": "Тръгнаха преговорите по Националния рамков договор в здравеопазването"}
{"url": "http://www.cross.bg/sudimost-svidetelstva-slyzheben-1564660.html", "text": "/КРОСС/ Редът и начинът за предоставяне на електронни свидетелства за съдимост по служебен път между Министерството на правосъдието и администрации на органите на изпълнителната власт, се уреждат в проект за изменение на Наредба №8  от 26 февруари 2018 г. за функциите и организацията на дейността на бюрата за съдимост.Проектът, публикуван днес за обществено обсъждане от Министерството на правосъдието, е в изпълнение на влезлите в сила от началото на годината промени в Закона за ограничаване на административното регулиране и административния контрол върху стопанската дейност. С него се променят текстове в 68 нормативни акта, като отпада изискването неосъжданите граждани да предоставят на администрацията свидетелства за съдимост.Законодателните промени са част от последователната политика на правителството за намаляване на административната тежест върху гражданите и бизнеса чрез премахване на изискването за представяне на някои официални документи на хартиен носител.С промяната на Наредба №8 получаването на електронно свидетелства за съдимост по служебен път ще важи по отношение на лицата с чисто съдебно минало. Предвижда се свидетелствата да се издават по заявление от централните и териториалните органи на изпълнителната власт чрез длъжностни лица, оправомощени да получават достъп до данните за съдимост.Министерството на правосъдието ще бъде компетентно да издава електронните свидетелства по служебен път и след подаване на онлайн заявление по образец. Няма да се събира държавна такса, а срокът за получаване на свидетелството е до 3 работни дни.Въвежда се и облекчение при подаване на заявления за издаване на свидетелства за съдимост на гише в районните съдилища, като отпада изискването гражданите да предоставят препис от акта за раждане или удостоверение за раждане в оригинал или нотариално заверено копие или друг документ, издаден от компетентен орган, удостоверяващ данни за родителите на лицето. ", "date": "2018.01.03", "title": "МП ще предоставя по служебен път електронни  свидетелства за съдимост за неосъждани лица"}
{"url": "http://www.cross.bg/kvalifikatziite-skok-zografski-1564661.html", "text": "/КРОСС/ Българинът Владимир Заграфски не успя да преодолее квалификациите на третото състезание от веригата по ски-скок \"Четирите шанци\" в австрийския зимен център Инсбрук.Зографски завърши на 59-о място в пресявките със 100.0 точки след скок от 112.0 метра.Класиране в топ 50 осигурява участие в основното състезание, което е в четвъртък.Победител в квалификациите стана Юнширо Кобаяши (Япония) със 145.9 точки, който направи най-дългия скок от 131.0 метра. ", "date": "2018.01.03", "title": "Зографски не премина квалификациите в Инсбрук"}
{"url": "http://www.cross.bg/pirin-park-bulgariya-1564649.html", "text": "/КРОСС/ На 4 януари в София, Пловдив, Варна, Бургас, Русе, Стара Загора, Велико Търново, Дупница, Свищов и Свиленград коалицията от неправителствени организации и граждански групи \"За да остане природа в България\" и граждани ще протестират срещу приетото на 28 декември 2017 г. решение на Министерски съвет за отваряне за строителство на 48% от територията на Национален парк \"Пирин\".Протестното шествие в София започва в 18,30 ч. от паметника на Алеко Константинов на кръстовището на бул. Витоша и бул. Патриарх Евтимий. Исканията на протеста са за отмяна на решението на Министерски съвет от 28 декември 2017 г., \"с което бяха приети промени, разрешаващи строителство в националния парк, и за оставка на министъра на околната среда и водите Нено Димов, който саботира основната функция на екоминистерството - да опазва природните богатства на България\", обясняват организаторите.Във връзка с многократно представяната информация, че ключът на раздора е втори кабинков лифт, \"За да остане природа България\" заявяват, че \"Протестното шествие е срещу отварянето за строителство на 48% от територията на Национален парк \"Пирин\" (много повече от едно трасе за лифт), с което се погазват Законът за защитените територии и европейската директива за природните местообитания\".\"Протестът е срещу подмяната на процеса на обществено обсъждане за промени в плана за управление на Национален парк \"Пирин\" - подадени са хиляди граждански становища срещу строителството в парка, които и досега не са входирани и нямат отговор\", допълват те.\"Протесът се организира както от природозащитници, така и от граждани, които са против корупцията, непрозрачното взимане на решения и държавната подкрепа за бизнеси, които източват в офшорни фирми спечеленото в ущърб на българската природа\", обясняват протестиращите.Решението на Министерски съвет, според организаторите на протестите, отслабва защитата на Пирин като отваря врати за сечи на вековни гори от бяла и черна мура, ела, смърч и бял бор на възраст между 100 и 500 години. Уникалните екосистеми на Пирин и особено вековните гори са дом на мечки, вълци, диви кози, редки видове сови и кълвачи, както и на над 70 ендемични растения, от които над 30 се срещат само там и така Пирин притежава най-голямата концентрация от такива видове в България.\"За да бъдат тези гори това, което са в момента - Ноев ковчег на биологичните видове на Европа, те са се еволюирали хиляди години, без да бъдат увреждани от човешка дейност. Няма как да има компенсаторно залесяване, което би възстановило пораженията от унищожаването на природата на Пирин\", коментират \"За да остане природа в България\".Протестите са в София-18,30 ч. от паметника на Алеко Константинов на кръстовището на бул. Витоша и на бул. Патриарх Евтимий; Пловдив-18,30 ч., площад \"Стефан Стамболов\"; Варна-18,30 ч., пред сградата на Общината; Бургас-18,30 ч., Часовника; Русе-18 ч., Халите; Стара Загора-18 ч., мемориален комплекс \"Бранителите на Стара Загора\"; Велико Търново-17 ч., площад \"Майка България\"; Дупница-17,30 ч., площад \"Свобода\"; Свищов-18,15 ч., пред беседката в градската градина; Свиленград - 17,30 ч., Пощата. ", "date": "2018.01.03", "title": "Протест в 10 града срещу строителството в Национален парк Пирин"}
{"url": "http://www.cross.bg/dyshi-troleiibys-avtomobil-1564650.html", "text": "/КРОСС/ Трима души са пострадали при катастрофа между лек автомобил и тролейбус на градския транспорт, съобщават от областната дирекция на МВР, цитирани от \"Фокус\".Инцидентът е станал в 14.26 часа на ул. \"Иван Вазов\" в града. Пострадали са трима души, единият от които е с травма на гърдите. Вторият е с наранявания в областта на лицето, а третият е с неустановена към момента диагноза. И тримата за откарани за лечение в УМБАЛ - Бургас.Причината за пътнотранспортното произшествие е движение с несъобразена скорост от страна на водача на лекия автомобил. Трафикът в района не е затруднен. ", "date": "2018.01.03", "title": "Катастрофа с тролейбус в Бургас, трима души са в болница"}
{"url": "http://www.cross.bg/bulgariya-evropa-kykeri-1564651.html", "text": "/КРОСС/ Кукери от пернишко ще покажат на председателя на Европейския парламент Антонио Таяни, на председателя на Съвета на ЕС Доналд Туск, на шефа на ЕК Жан-Клод Юнкер и цялата Европейска комисия хилядолетния обичай Сурва.Фолклорната традиция, която през 2012 г. бе в топ 20 на нематериалните Чудеса на България, бе вписана през декември 2015 г. в списъка на защитените от ЮНЕСКО живи човешки съкровища. Тя е една от гордостите на страната ни.Пернишките сурвакари ще чакат гостите пред Народния театър \"Иван Вазов\", където на 11 януари ще е тържествената церемония по откриването на българското председателство. Специално приветствие пернишките сурвакари готвят и за акредитираните у нас чуждестранни журналисти.Детският хор на БНР ще изправи на крака в Народния театър държавниците на България и Европа минути по-късно. Малките таланти на България ще изпълнят химновете на България и Европа. ВИП гостите ще се насладят на църковните песнопения на камерния ансамбъл \"Йоан Кукузел - Ангелогласният\". Гвоздей на програмата е изпълнението на ансамбъл \"Българе\".  ", "date": "2018.01.03", "title": "Кукери от пернишко откриват Председателството"}
{"url": "http://www.cross.bg/erdogan-tyrtziya-iran-1564642.html", "text": "/КРОСС/ Израелският премиер Бенямин Нетаняху и американският президент Доналд Тръмп подкрепят антиправителствените протести в Иран. Това обвинение отправи външният министър на Турция, цитиран от \"Ройтерс\".Мевлют Чавушоглу също така е цитиран да казва, че Турция е против чуждестранните намеси в Иран, добавяйки, че иранските власти трябва да избягват двойните стандарти.Той допълни, че Турция не е дала никакви гаранции на САЩ за разрешаване на продължилия с месеци спор, който доведе до спиране на визовите услуги между двете страни. Чавушоглу ще се срещне с германския си колега Зигмар Габриел в събота.Турските власти обявиха, че по-рано днес президентът на Иран Хасан Рохани е казал на турския си колега Реджеп Тайип Ердоган, че се надява протестите, които засегнаха Иран, \"ще приключат до няколко дни\".Представители от канцеларията на Ердоган посочиха, че двамата държавни ръководители са имали телефонен разговор по-рано днес, по време на който Ердоган е подчертал важността от стабилност и спокойствие.Ердоган също така потвърдил, че Турция подкрепя изявлението на Рохани, в което одобрява правото на протести на иранците, но ги призовава да не нарушават законите. От канцеларията на Ердоган заявиха, че Рохани е благодарил на Ердоган и му е казал, че се надява, че протестите ще приключат \"до няколко дни\".Турция и Иран се сближиха, след като работят заедно, за да се опитат да сложат край на конфликта в Сирия. Рохани се срещна с Ердоган в Истанбул през миналия месец в кулоарите на срещата на върха на Организацията за ислямско сътрудничество, изразявайки категорична опозиция срещу решението на американската администрация да признае Йерусалим за столица на Израел.  ", "date": "2018.01.03", "title": "Турция обвини Тръмп и Нетаняху, че подкрепят протестите в Иран"}
{"url": "http://www.cross.bg/frantziya-elinor-aiifelovata-1564643.html", "text": "/КРОСС/ Айфеловата кула бе затворена за посетители заради силните ветрове, които връхлетяха френската столица, съобщи компанията оператор на най-известната забележителност в Париж, предаде АФП.Западната, северната част на Франция, както и парижкият район бяха засегнати сутринта от бурята Елинор, която предизвика многобройни прекъсвания на електрозахранването и нарушения във въздушния транспорт. По обед тя се насочи към източната част на страната.Силни пориви, достигащи над 100 км в час, принудиха компанията да не отваря днес Айфеловата кула за посетители, чийто брой всяка година е над 6 милиона души.Снежната буря остави без ток около 200 000 домакинства в Северна Франция, включително 30 000 в парижкия район.Около 2000 души са ангажирани с възстановяването на доставките на тока в 49 френски департамента, а най-сериозно засегната е Нормандия.Ветрове засегнаха и най-голямото парижко летище \"Шарл де Гол\". Летищните власти посочиха, че графика на полетите е нарушен, като има леки закъснения заради предпазните мерки, които се взимат, за да се качат безопасно пътниците на самолетите.На 1 януари снежната буря \"Кармен\", бушувала в Западна Франция, остави временно без електричество около 40 000 домакинства в областта Бретан. Елинор е четвъртата буря, която връхлита Франция от началото на декември, след Ана, Бруно и Кармен.  ", "date": "2018.01.03", "title": "Бурята Елинор затвори Айфеловата кула"}
{"url": "http://www.cross.bg/rabotim-durzhavata-haznata-1564641.html", "text": "/КРОСС/ 13 май е денят, в който спираме да работим за държавата и започваме да работим за себе си. Датата е символична. Тя показва кога държавната хазна ще се попълни, ако всичко изработено бъде незабавно изземвано. Това е Денят на данъчна свобода, а по-света е известна като Tax Freedom Day, припомнят от Института за пазарна икономика.За сравнение, , а през 2016 - . Първите над 132 дни работим само за да си платим всички задължения към държавата.През настоящата 2018 г. българите ще изработват средно по около 289 млн. лв. за един календарен ден.Консолидираните приходи в бюджета се очаква да бъдат 38,2 млрд. лева. Това означава, че през текущата година ще са необходими малко над 132 дни, за да се попълни хазната и да се подсигурят публичните харчове.Припомняме, консолидираните приходи включват всички публични приходи за 2018 г., в т.ч. приходите по държавния бюджет, бюджетите на ДОО и НЗОК, както и приходите в общинските бюджети.В дните, които работим за попълване на хазната, живеещите в Българите ще получат помощ от европейските данъкоплатци, които ще ги \"отменят\" за малко над 8 дни работа към държавата. Това са заложените в бюджета близо 2,4 млрд. лв. помощи от ЕС.Местните данъкоплатци ще работим до 4-ти май за държавата, а в дните до 13-ти май ще бъдем отменени от европейските данъкоплатци, отчитат икономистите.За по-прецизни сметки освен изчислените 132 дни, следва да имаме наум и планираните 4 дни за отработване, които отразяват заложения дефицит от 1,1 млрд. лв. по консолидираната фискална програма.В последните години в държавния бюджет се залага дефицит. Това означава, че държавата планира да харчи повече, отколкото събира като приходи.През последните две години обаче (2016 и 2017 г.) този дефицит не се реализира и бюджетите имаха излишък. Ако и тази година стане така, може и да няма дни за отработване;От разчетените 132 дни за попълване на хазната най-много - 34 дни, са за попълване на приходите от ДДС. За доходите от акцизи ще са нужни близо 18 дни. За осигуровките ще ни е нужен малко над месец - 23 дни за социално осигуряване и 9 дни за здравно. Приходите от подоходните данъци (данъкът върху общия доход за работници - б.р.) ще попълним за близо 12 дни, а тези от корпоративни данъци - за малко над 8 дни.Други почти 8 дни ще работим, само за да платим държавните и общински такси.Тенденцията от последните години е Денят на данъчната свобода да идва все по-късно. Това означава, че реално данъчната тежест в страната нараства. През 2018 г. имаме конкретни мерки за повишаване на осигурителната тежест (покачване на осигурителната вноска за пенсия и на минималните осигурителни прагове), както и повишен акциз върху цигарите. Тези мерки са на стойност около 450 млн. лв., тоест това е цената на по-високите данъци през 2018 г., която ще покрият данъкоплатците. За съжаление през последните 10 години, след въвеждането на плоския данък от 2008 г., нямаме примери за намаление на данъчната тежест у нас.Тази сметката разпределя тежестта дори и за деца, пенсионери, но само работещите понасят в най-голяма степен тежестта на хазната. За работещите българи данъчната тежест е близо 50%. За тях Денят на данъчна свобода идва чак в края на юни.В изчислението на ИПИ е използвана прогнозата на Министерството на финансите за БВП на страната за 2018 г. и е разпределено равномерно за всички 365 дни от годината.  ", "date": "2018.01.03", "title": "До 13 май работим за изплащането на задълженията към хазната"}
{"url": "http://www.cross.bg/vreme-alyaska-neobichaiino-1564637.html", "text": "/КРОСС/ Докато Съединените щати са сковани от студ и лед, жителите на Аляска се радват на необичайно топло време.В някои части на щата температурите достигнаха до 10 градуса, което е необичайно за това време на годината.Според метеорологичната служба топлото време се дължи на тропическа вълна, нахлула на север.Хората в Аляска обаче са доволни от слънцето и почти пролетното време, още повече, че се очаква температурите да паднат в близките часове.  ", "date": "2018.01.03", "title": "Обратно на останалите щати, в Аляска се радват на пролетни температури"}
{"url": "http://www.cross.bg/steni-yazoviri-yazovira-1564645.html", "text": "/КРОСС/ Междинният доклад с резултатите от проверките на язовирите в Югозападна Българи ще бъде изготвен до края на седмицата\", каза в интервю за Радио „Фокус\" Иван Бузов, началник регионален отдел „Югозападна България\" към Главна дирекция „Надзор на язовирните стени и съоръженията към тях\" по повод започналите от днес проверки след регистрираното земетресение в района на Дойранското езеро.По думите му с приоритет ще са по-големите съоръжения.„До края на седмицата очакваме да се проверят 18 от по-големите язовири, като крайната бройката ще достигне до около 170 язовира. Югозападният отдел на главна дирекция „Надзор на язовирни стени\" е подкрепен от два софийски екипа. При необходимост ще бъдат изпратени още хора, за да бъде извършена изцяло проверката на язовирните стени\", обясни Иван Бузов.Той допълни, че не съществуват безстопанствени язовири, тъй като отговорни лица на всички язовири с неизвестен собственик са областните управители. ", "date": "2018.01.03", "title": "Инспектират 170 язовира в Югозападна България след земетресението в Гърция"}
{"url": "http://www.cross.bg/yasno-nedelcho-kyuhova-1564648.html", "text": "/КРОСС/ Разследващите откриха тялото на издирваната във връзка с убийствата в Нови Искър Кети Кюхова, съобщава БТВ. Тя е била намерена мъртва в кладенец на необитаема вила в близост до автомобила, който беше открит по-рано днес. Постройката се намира в гората.Към момента не е ясно дали жената е била простреляна, както другите пет жертви, които бяха първоначално открити в къщата им.С нея жертвите на тежкото престъпление стават шест.Все още не е ясно какъв е мотивът за престъплението, нито кой е извършител.Вчера през деня органите на реда откриха телата на петима души, които най-вероятно са били убити в новогодишната нощ в къща в Нови Искър. Убитите са Неделчо Юнаков, тъщата му, неговият син Георги, доведената му дъщеря Нанси и приятелят ѝ Боби. В къщата не беше намерена майката на Нанси - Кети Кюхова, която живеела с Неделчо на семейни начала.По-късно МВР обявиха Кюхова за издирване, като все още няма официално изявление от МВР, че тя е откритата шеста жертва. Търсеше и автомобил на семейството, който е бил открит късно във вторник вечер, към 22 часа, на около 3 километра от къщата. Според \"24 часа\" стъклото до шофьорското място е счупено, на негово място има найлон. В близост до автомобила журналисти намериха тефтерче, в което са написани задължения - сметки за ток, към мобилни оператори. Не е ясно на кого е това тефтерче. В него обаче е споменато и името на Неделчо. ", "date": "2018.01.03", "title": "Откриха мъртва издирваната жена в Нови Искър"}
{"url": "http://www.cross.bg/leva-pechalbi-kampaniyata-1564639.html", "text": "/КРОСС/  Кампанията стартира на 01.12.2017 г. и продължи до 02.01.2018 г. Чрез нея бяха раздадени 40 000 лева, с което общата стойност на допълнителните печалби от кампании от началото до края на 2017 г. надхвърли 200 000 лева! В нея можеше да участва всеки, регистрирал първите 30 цифри от баркода на своя талон за минимум 10 лв. за спортни залози или 30-цифровия баркод на Форма изплащане в сайта . В пет последователни етапа на седмичен принцип се изплащаха 60 х 100 лева и 2 х 500 лева, а най-добрата новина за участниците бе, че те имаха право да регистрират неограничен брой квитанции, с което получиха право на повече от едно участие в определянето на победителите.  Той бе избран измежду всички, регистрирани в уеб страницата на „Еврофутбол\" в периода на кампанията „Празнувай с „Еврофутбол\"! Допълнителните печалби могат да бъдат получени в букмейкърската мрежа само срещу представена оригинална квитанция или форма „Изплащане\", чиито баркодове съвпадат с регистрираните, а голямата парична печалба от 5000 лева ще бъде изплатена по банков път.  Срокът за тяхното получаване е до 7 дни, считано от деня, следващ тяхното определяне. Съответно, непотърсените в този срок, не се изплащат. Имената на късметлиите са обявени  .  ", "date": "2018.01.03", "title": "Иван Апостолов от Вършец спечели 5000 лева от кампанията \"Празнувай с \"Еврофутбол\""}
{"url": "http://www.cross.bg/dimov-suoruzheniya-nyama-1564646.html", "text": "/КРОСС/ Министърът на околната среда и водите Нено Димов отговори на въпроси на граждани във „Фейсбук\" във връзка с промяната в плана за управление на Национален парк „Пирин\", който беше приет от правителството и дава право да бъде изграден нов лифт над Банско. Точно в 12 часа министърът започна да отговаря на питания чрез жива видеовръзка във Фейсбук страницата на Министерството на околната среда и водите.В парк „Пирин\" ще може да се изграждат ски писти, стана ясно от отговорите му.„Това обаче може да става единствено след провеждане на процедура за оценка на въздействието върху околната среда\", категоричен беше Димов.С новото решение на Министерския съвет се позволява изграждане на ски съоръжения, писти и лифтове на територията на парка.„Разрешенията обаче за каквито и да е било обекти ще се дават след извършване на подробна оценка на въздействие върху околната среда и обществено обсъждане\", категоричен беше екоминистърът.\"Уточнявам, промяната в Плана за управление на Национален парк \"Пирин\" върху 48% от парка - в 45% се допуска единствено и само водохващания за питейни нужди, в 2% от парка над Банско и 0.6% от парка над Добринище се позволява изграждането на спортна инфраструктура\", заяви Димов.Той подчерта поне десет пъти, че става въпрос за строителство само на спортни съоръжения. Такива спортни съоръжения са лифт, влек и ски писти.Екоминистърът беше категоричен - „строеж на хотели, ресторанти и други съоръжения няма да има, това е абсолютно забранено. Единственото строителство ще бъде на спортна инфраструктура, като ще има и компесаторни мерки. Такива компесаторни мерки се обсъждат, след като вече има инвестиционно предложение и стане ясно какво ще се сече, за да се изградят съоръженията\".\"Изменението на плана дава възможност за инвестиции само в тези 2.6% и само за спортни съоръжения. Тези инвестиционни намерения трябва да минат всички оценки - през екологична оценка, оценка за съответствието, оценка за въздействието върху околната среда и после обществено обсъждане. При тези оценки ще се видят и необходимите компесаторни механизми - къде ще се строи, как ще се строи.\"На въпрос дали съществуват вратички в закона, които ще позволяват да се секат вековни гори и да се строят хотели и сгради Димов заяви, че такива вратички няма.\"Вековните гори са елемент на оценката\", посочи Димов и уточни, че в района, в който се развива ски зоната, може би има няколко вековни дървета, но не става въпрос за цели гори. По думите му когато постъпи инвестиционно предложение, ще се направят необходимите оценки, на които ще стане ясно дали трасето минава през такова вековно дърво или не. Тогава ще се установи дали е наложително проектът на трасето да се измести с \"2 метра вляво или 2 метра вдясно, за да се защити дървото\".За сега няма яснота къде ще минава трасето, защото няма постъпило инвестиционно предложение за изграждането на втори лифт.На въпрос защо не е направено обществено обсъждане преди да се приемат промените в Плана за управление на Природен парк \"Пирин\", Димов посочи, че обществени обсъждания е имало, те са били няколко през последните 5 години - както в София, така в Банско.По думите на Димов на концесионера на ски зона Банско са правени множество проверки от прокуратурата и от Дирекцията за национален строителен контрол, които проверки не са установили нарушения. Той не отговори на въпрос на зрители какъв е размерът на концесионната такса, която печели държавата от отдаването на териториите за ски съоръжения над Банско.На въпроса защо при хубавите условия у нас, България всъщност няма развита ски инфраструктура, Димов отговори, че преди години ски спортът е бил много по-разпространен у нас. Той посочи като пример Витоша. По думите на екоминистъра България трябва да реши дали иска да стане ски дестинация, нещо което било и заложено в управленската програма на ГЕРБ и Обединени патриоти. Според Димов ако България стане ски дестинация, това ще доведе до много повече блага освен икономическите - децата ще спортуват повече и ще дишат чист въздух, вместо да седят непрекъснато пред компютрите.Димов обясни и че е провел среща с кмета на Банско и общински съветници от общината, които са обяснили, че са много доволни от решението да се изгради нова туристическа кабинкова линия в ски зона Банско.На въпрос защо съществуващите съоръжения не работят през лятото, при положение, че зимният сезон е едва 25% от годината, Димов посочи, че би било хубаво да има работещ лифт, който да превозва туристи целогодишно, но това зависи от икономическа оценка - ако няма хора, които да бъдат превозвани, няма смисъл да работи лифт.Димов заключи и подчерта за пореден път през последните седмици, че лифтът е най-екологично чистият транспорт. Екоминистърът посочи и че ще се обсъдят възможностите да се забрани изцяло качването на коли в планината, освен тези, които обслужват съоръженията. ", "date": "2018.01.03", "title": "Нено Димов повтори: Ще се строят само спортни съоръжения в Пирин - писти, лифтове и влекове"}
{"url": "http://www.cross.bg/obshtina-balchik-shabla-1564647.html", "text": "/КРОСС/ Община Балчик е със запор на банковите сметки.Причината са задължения към Община Добрич. Те са натрупани за ползването на регионалното депо за отпадъци в село Стожер.Освен Община Балчик длъжници са още и общините Каварна и Шабла.Община Балчик има два издадени изпълнителни листа за задължения. Първият на стойност 205 787 лева е изцяло погасен. Вторият изпълнителен лист е на стойност 737 749 лева. По него няма плащане до настоящия момент.„386 хил. са на община Каварна, 42 са на община Шабла, останалите са наши\", коментира пред БНР кметът на община Балчик Николай Ангелов. Той е категоричен, че няма да изплаща дълговете на Каварна и Шабла. ", "date": "2018.01.03", "title": "Запорираха сметките на Община Балчик"}
{"url": "http://www.cross.bg/dimitrov-grigor-avstraliya-1564644.html", "text": "/КРОСС/ Григор Димитров постигна втора поредна победа на двойки на турнира в Бризбейн (Австралия).Първата ни ракета и партньорът му Райън Харисън победиха със 7:6(2), 7:6(3) австралийците Ник Кириос и Мат Рийд. Така те се класираха на полуфиналите на надпреварата. Там те ще се изправят срещу поставените под номер 1 в схемата Хенри Континен (Финландия) и Джон Пиърс (Австралия).В четвъртък Григор Димитров ще започне и защитата на титлата си на сингъл на същия турнир в Бризбейн. В 12:30 часа българско време той ще излезе срещу участващия с \"уайлд кард\" австралиец Джон Милман. ", "date": "2018.01.03", "title": "Григор Димитров с нова победа на двойки"}
{"url": "http://www.cross.bg/metroto-horata-fandukova-1564627.html", "text": "/КРОСС/ „Строежът на метрото в кв. „Овча купел\" наистина създава затруднения, но това после ще повиши качеството на живот на хората в района\". Това каза кметът на София Йорданка Фандъкова в предаването „Тази сутрин\" по БТВ, във връзка със затрудненията с придвижването на гражданите, живеещи в кв. „Овча купел\", заради строежа на метрото.„Прави са хората, че калта има голям принос за фините прахови частици, затова правим всичко възможно строежът на метрото да върви в срок. Защото само след 2 години тези хора ще могат да ползват най-екологичния градски транспорт и за 10 минути ще могат да стигнат до центъра. Ще помоля за извинение и за търпение, за да построим метрото\", каза Фандъкова .Тя обясни, че Столична община ще направи всичко възможно да се ремонтират и улиците, по които в момента се движат хората, и да се направи канализация.„Предвиждаме и цялостно реконструиране на трамвайната линия №5 по бул. „Цар Борис III\" и закупуването на 13 нови мотриси, така че да може тази линия да бъде обновена и превозните средства да могат да се движат с по-голяма скорост. Заедно с това ще бъдат обновени и спирките. Но дотогава ще има затруднения и искам да помоля хората за разбиране\", каза още тя.Йорданка Фандъкова обясни, че през 2018 г. ще има ремонти и по бул. „Тодор Каблешков\" и по Южната дъга на Околовръстното. ", "date": "2018.01.03", "title": "Фандъкова: Строежът на метрото наистина създава проблеми в \"Овча купел\""}
{"url": "http://www.cross.bg/roskosmos-orbita-aparata-1564626.html", "text": "/КРОСС/ Показателят на авариите при изстрелвания на ракети от „Роскосмос\" през 2017 г. е по-малък от 5%, сочи доклад на държавната руска компания за дейността ѝ през миналата година.През 2017 г. компанията е направила 20 успешни изстрелвания на ракети за нуждите на държавни и частни клиенти от площадките в Байконур, Плесецк и Гвианския космически център край гр. Куру (Френска Гвиана), предава Technews.Показателят на аварийност за годината е само 4,8%, което е с 0,2% по-малко, в сравнение с 2016 г. и с 2,1% по-малко отколкото през 2015 г. Като главен неуспех се посочва проваленият старт, при който бяха загубени спътниците „Метеор-М\" № 2-1 и 18 по-малки апарата.„Роскосмос\" е изпълнила седем пуска по програмата на Международната космическа станция (МКС) - четири на транспортни пилотируеми кораби „Съюз МС\" и три на транспортни товарни кораби „Прогрес МС\". До 2024 г. в орбита ще бъдат проведени не по-малко от 290 научни експеримента, като 90 от тях вече са изпълнени, други 78 са в процес на реализация, а останалите 122 се подготвят.През 2017 г. е постигнат руски рекорд по едновременно пускане на 73 космически апарата с доставки на 3 различни орбити - това стана от космодрума Байконур с използване на ракета-носител „Съюз-2.1а\" с ускоряващ блок „Фрегат\", която изведе в орбита  спътник „Канопус-В-ИК\" и 72 малки апарата.„Роскосмос\" разшири партньорството си с Европейската космическа агенция (ESA). Двете агенции започнаха през миналата година реализацията на втория етап от съвместния проект „ЕкзоМарс\" за изследване на Червената планета.В допълнение, „Роскосмос\" подписа с НАСА меморандум за сътрудничество в областта на изследванията и усвояването на далечния космос. Потвърдено е намерението за използване на МКС като основа за продължаване на изследванията на космоса и взаимодействие в рамките на международната лунна програма - по-конкретно, създаване на окололунна платформа Deep Space Gateway (DSG), уеднаквяване на стандартите, научни мисии в окололунна орбита и на повърхността на Луната. ", "date": "2018.01.03", "title": "\"Роскосмос\" отчете безавариен рекорд през 2017-а"}
{"url": "http://www.cross.bg/siriya-zaginali-razbil-1564632.html", "text": "/КРОСС/ Руски военен хеликоптер Ми-24 се е разбил в Сирия, предава TACC.От Министерството на отбраната в Москва потвърдиха за инцидента и уточниха, че се е случил в последния ден на изминалата 2017 г., при извършване на полет над летище „Хама\", Централна Сирия.Съгласно разпространената от руското военно ведомство информация, двамата пилоти на машината са загинали. Причините за катастрофата са свързани с техническа неизправност, става ясно още от съобщението. ", "date": "2018.01.03", "title": "Руски вонен хеликоптер се е разбил в Сирия, пилотите са загинали"}
{"url": "http://www.cross.bg/nasilie-konventziya-zashtita-1564630.html", "text": "/КРОСС/ Правителството предлага на Народното събрание да ратифицира Конвенцията на Съвета на Европа за превенция и борба с насилието на жени и домашното насилие, което е и една от мерките в одобрения национален план. Това съобщиха от правителствената информационна служба.Това е т.нар. Истанбулска конвенция, която на практика признава третия пол.Преди дни от ВМРО излязоха с позиция, в която категорично се обявиха срещу ратифицирането на документа. Според партията на вицепремиера и военен министър Красимир Каракачанов тя \"налага учебни програми за изучаване на хомосексуализъм и травестизъм и създава възможност за налагане на еднополови бракове\".Гласуването на Истанбулската конвенция ще задължи България да дава статут на бежанец на всеки чужденец с „особености на пола\". С други думи, всеки трансексуален от трета държава може да получи гарантиран статут на бежанец у нас, тъй като в родината си е преследван заради „особености на пола\".Каракачанов даде отрицателно становище на текстовете в съгласувателната междуведомствена процедура, като пусна и писмо до Началника на кабинета на премиера Бойко Борисов, в което категорично се противопостави на приемането на тази Конвенция. В писмото се настоява тази Конвенция да бъде подложена на широк обществен дебат и едва тогава да бъде разглеждана по същество, информираха от ВМРО. Те дават за пример Словакия, която е спряла всяко движение за ратификация след остра полемика, разгорещените дебати в Хърватия и Латвия, както и Унгария, окончателно отказала ратификация.България подписа Конвенцията през април 2016 г., припомнят от правителствената информационна служба. Това е първият инструмент в Европа, с който се създава цялостна правна рамка за защита конкретно на жените и момичетата от всички форми на насилие и за предотвратяване, преследване и премахване на насилието над тях, включително домашното насилие.Т. нар. Истанбулска конвенция обхваща широк спектър от мерки - от събиране на информация и повишаване на осведомеността на обществото по този проблем, през предоставяне на защита и на услуги за подпомагане на жертвите, до всеобхватно криминализиране на различните форми на насилие срещу жени. С присъединяването си към нея България се задължава да вземе мерки за предотвратяване и справяне със всички форми на насилие, породено от неравенството между половете, за защита на пострадалите и за ефективно съдебно преследване на извършителите, както и за събиране на информация и повишаване на осведомеността на обществото по проблема с домашното насилие.Ратификацията на Конвенцията ще наложи промени не само по отношение на законодателството в областта на защитата на жертвите от домашно насилие, но и на отделни състави на престъпления, свързани с насилие, основано на пола, в Наказателния кодекс. В тази връзка към момента се подготвят нормативни изменения в гражданскоправната и в наказателноправната област.„Приехме на заседание на Министерския съвет проект на Закон за ратификация на истанбулската конвенция, която се отнася за домашното насилие и насилие от всякакъв вид върху жени и момичета\", обяви вицепремиерът по правосъдие и министър на външните работи Екатерина Захариева след проведеното заседание на правителството.„Истанбулската конвенция е приета на заседание на Съвета за съдебна реформа с абсолютно единодушие\", отбеляза Захариева.„Проведохме дебата и обсъдихме притесненията на Патриотичния фронт - аз и министър Цачева мисля че успяхме да обясним, надявам се това ще се види от дебатите в Народното събрание, че Истанбулската конвенция и нейната ратификация нито ще доведе до изменение на Конституцията, нито до задължение България да разреши еднополовите бракове\", подчерта тя.„Това, което се разбрахме с колегите от Патриотичния фронт е, ако трябва Истанбулската конвенция да се придружи с обяснителна декларация, която ясно да казва, че тя не води в промяна на Конституцията. Имаше дискусия. Мисля, че имаше недоразумение с част от текстовете, надяваме се в дебата да бяха изчистени\". Това каза заместник министър-председателят по правосъдната реформа и министър на външните работи Екатерина Захариева след правителственото заседание.„Целта на Истанбулската конвенция е от най-ранна възраст да се възпитаваме в толерантност и зачитане на равенството на половете - нещо, което е и основен принцип в нашата Конституция. Тя цели и защита от най-ранна възраст на всякакви форми на насилие върху жени и момичета, както и въвеждането на мерки, които всяка една държава трябва да приеме, като незабавно извеждане от семейството и психологическа помощ\", обясни Захариева.По думите ѝ с приемането й България ще бъде поставена сред демократичните държави, които уважават равенството на половете и излизат от стереотипите, че една жена може да бъде подлагана на насилие само защото се е родила жена.„Това е добра конвенция и за мъжете, защото тя извежда от стереотипа, че мъжът е длъжен задължително да осигурява препитанието на семейството. Тя защитава от всякакви форми на домашно насилие\", допълни вицепремиерът.Тя отбеляза, че Конвенцията е подписана от всички държави в ЕС, но за момента е ратифицирана в 17 от тях.„Процедурите са дълги точно, защото трябва да се направи анализ дали не противоречи на нашата Конституция. Ние считаме, че не противоречи и точно за това я предлагаме на ратификация\", посочи Захариева.Тя уточни, че по нея са работили десетки специалисти по международно и конституционно право.„Надяваме се в парламента дори и да има някакви съмнения, те да бъдат изчистени. Няма как България да не ратифицира Истанбулската конвенция, предвид факта, че тя поставя на най-високо ниво защитата от домашно насилие и равенството на половете. Ние се борим за това от години\", коментира още Захариева.„В Истанбулската конвенция има много ясно определение за пол. Целта ѝ е да се разчупи стереотипа и за жените, и за мъжете. Тя не въвежда нещо, което го нямаме в момента в нашето законодателството, но извежда задълженията на държавата и на цялото общество в по-високо ниво, тоест по-високо ниво на образование и на защита\", допълни тя.\"Осем от министрите гласуваха против Истанбулската конвенция\", обяви друг вицепремиер - Валери Симеонов.„Не става въпрос за някакво политическо противопоставяне. Става въпрос за позиция, която са взели. Всеки взима позиция с оглед на своята компетентност и своето убеждение. Не само Обединени патриоти, осем от министрите гласуваха против. Мисля, че това е нормален начин за взимане на решение. Мнозинството взима решение, така е и в Народното събрание. Дали ни харесва или не ни харесва - това е\", коментира Симеонов.На въпрос дали има опасност у нас да бъде признат третия пол Симеонов отговори: „Мисля, че не трябва да се влиза в детайли, след като сме изразили една позиция, значи имаме основания и притеснения. След обсъждането не би трябвало да има такава опасност\".„Обединени патриоти се състои от три партии и недейте очаква по всички въпроси да бъдем на едно мнение\", допълни вицепремиерът Симеонов.  ", "date": "2018.01.03", "title": "Правителството прие Истанбулската конвенция, 8 министри гласуваха против"}
{"url": "http://www.cross.bg/hadzhi-dimitur-mozhem-1564633.html", "text": "/КРОСС/ Има идея да сe направи генетично изследване на костите на Хаджи Димитър, съхранявани в Регионалния исторически музей в Сливен. Това обяви директорът на Национален парк-музей „Шипка-Бузлуджа\" Чавдар Ангелов в интервю за агенция „Фокус\" по повод 150-ата годишнина от сражението на четата на Хаджи Димитър с османските войски на връх Бузлуджа и споровете за лобното място на героя.Той коментира, че към момента Национален парк-музей „Шипка-Бузлуджа\" и РИМ-Сливен са се концентрирали около осигуряването на необходимите предпоставки за извършването на едно подобно изследване.„За да постигнем успех и да можем да направим това проучване са ни необходими две важни обстоятелства. Едното е от самите кости да бъде възможно да се извлече годен за сравнение материал - проба. Другият е да имаме сравнителна проба. Нея можем да получим единствено и само от наследници на Хаджи Димитър. Провели сме един много предварителен разговор с една специализирана в тази сфера лаборатория. Оттам ни обясниха, че пробата от наследника, трябва да бъде по женска линия на рода\", каза Ангелов.Той обясни, че усилията на двата музея са насочени към откриването на наследник по линия на сестрите на Хаджи Димитър.„Те са три, едната умира при раждането си, но другите две имат потомство. След тези обстоятелства можем евентуално да пристъпим към самото проучване, но дотогава има още време\", коментира директорът на музея. ", "date": "2018.01.03", "title": "Музеи с идея за изследване на костите на Хаджи Димитър"}
{"url": "http://www.cross.bg/broya-moneti-prodadeni-1564634.html", "text": "/КРОСС/ Втори ден продължават дългите опашки за сребърните монети, които БНБ пусна по повод българското европредседателство.Юбилейната монета се продава на цена от 66 лева. Номиналната й стойност е 10 лв., отпечатани са 3000 броя.В продажба обаче са пуснати 2000 броя. 1000 броя ще бъдат подарени на официалните гости за европредседателството.Вчера са продадени около 800 броя и се очаква днес да бъдат продадени и останалите.Хората си купуват и монети от по 2 лв. с лого на българското еворпредседателство, които ще бъдат пуснати и в обращение.  ", "date": "2018.01.03", "title": "Втори ден опашка пред БНБ за юбилейни монети"}
{"url": "http://www.cross.bg/gaza-raketa-izrael-1564666.html", "text": "/КРОСС/ Три ракети са били изстреляни от Ивицата Газа към населени места в Израел близо до границата, съобщиха от израелската армия, цитирани от местните медии.Всички ракети са се взривили на открито, без да причинят наранявания и материални щети. В първите два случая сирените за тревога не са се включили, но при третата ракета са се включили.От израелската армия също така заявиха, че палестинската ислямистка групировка \"Ислямски джихад\" стои зад ракетното нападение в петък, в което екстремистите в Газа изстреляха ракета към Израел, която внесе паника по време на възпоменателна церемония за загинал израелски войник.Израелските военновъздушни сили удариха боен пост в Ивицата Газа вчера сутринта с ракета, което е било отговор на изстреляна по-рано ракета от Газа, която удари открито пространство в южните части на Израел в понеделник. И при този инцидент нямаше жертви и материални щети.Говорейки на конференция в Херцлия, началникът на израелските въоръжени сили ген. Гади Айзенкот подчерта, че Израел няма да приеме изстрелването и на една ракета, но трябва да реагира по нюансиран начин.\"Прилагаме различни степени на сила\", посочи той. ", "date": "2018.01.03", "title": "Изстреляха три ракети от Ивицата Газа към Израел"}
{"url": "http://www.cross.bg/naychnata-suvet-deiinost-1564629.html", "text": "/КРОСС/ Правителството одобри проект на споразумение между Министерския съвет и Българската академия на науките. С него двете страни се договарят да работят съвместно за по-силно обвързване на научната дейност и финансирането на БАН с конкретни обществено значими, секторни или институционални задачи, като същевременно започнат обсъждане на принципите за финансиране на Академията.Документът предвижда на БАН да бъдат предоставени допълнително 15 млн. лв. за 2018 г. за сметка на планираните в централния бюджет средства за наука, съобщават от пресслужбата на Министерски съвет. Те ще бъдат разпределени между звената на БАН въз основа на резултатите и оценката за научната дейност. На Министерството на образованието и науката се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища. С участието на останалите министерства и на научната общност МОН ще изготви и предложи за утвърждаване от правителството проекти на национални научни програми за финансиране на научни дейности с потенциално висока обществена възвращаемост.С отделно постановление Министерският съвет отпусна предвидения в одобреното споразумение допълнителен трансфер за БАН за 2018 г. в размер на 15 млн. лева.До решението за отпускане на допълнителни средства за учените се стигна след като те проведоха поредица от протести, предизвикани от предвидената държавна субсидия за БАН в бюджета за 2018 г. Академиците дори излязоха с програма за протестни действия по време на българското председателство на Съвета на ЕС и спуснаха черни знамена над фасадата на сградата си.  ", "date": "2018.01.03", "title": "Дадоха допълнителни 15 милиона лева на БАН"}
{"url": "http://www.cross.bg/deiinosti-remontut-agentziya-1564628.html", "text": "/КРОСС/ Ремонтът на път I-1 (Е-79) София - Перник, през прохода Владая, не е завършил, съобщават от Агенция \"Пътна инфраструктура\". Преди Коледните празници строителните дейности бяха преустановени, за да не се затруднява трафикът през почивните дни. Работата ще продължи при подходящо време за извършване на строителни дейности. Агенция „Пътна инфраструктура\" прави това уточнение по повод сигнал за проблем с дъждоприемни шахти в участъка при местността Черният кос.При подновяване на ремонтните работи е предвидено оформяне на страничните бетонови риголи и на шахтите, както и на още редица дейности, свързани с цялостното обновяване на отсечката.  ", "date": "2018.01.03", "title": "Ремонтът на пътя през Владая не е завършил. Работата ще продължи при по-добро време"}
{"url": "http://www.cross.bg/nato-voiina-stoltenberg-1564636.html", "text": "/КРОСС/ През настоящата 2018 г. се очаква разширяване на командния състав на НАТО - за първи път след края на Студената война. Това призна лично генералният секретар на НАТО Йенс Столтенберг в за Deutsche Wirtschaft Nachrichten. Това ще е и първото подобно разширяване от края на Студената война.От германското издание допълват, че сегашните 6,8 хил. работни места ще бъдат увеличени до осем хиляди.„Точните числа все още не са фиксирани, но очаквам те да се повишат. Трябва да сме в състояние да се борим с тероризма. И трябва да отчетем факта, че отново си имаме работа с една по-уверена Русия. Тук трябва да поясня: не искаме нова Студена война и нова надпревара във въоръжението. Искаме политически диалог с Русия - дори това да не е лесно\", увери норвежкият политик.На въпрос дали през 2018 г. може да има по-интензивни контакти с Москва извън Съвета Русия-НАТО, Столтенберг подчерта:„Очаквам, че ще имаме повече срещи и че ще използваме военните канали за комуникация. Целият Алианс подкрепя това. Наскоро например, председателят на Военния комитет на НАТО, а също и главнокомандващият силите на НАТО в Европа проведоха разговори с руския генерал Валерий Герасимов - след дълъг период без контакт между двете страни\".Същевременно Столтенберг подчерта, че светът става все по-опасен и враждебен и именно поради тази причина НАТО се развива, и става все по-силен съюз. ", "date": "2018.01.03", "title": "НАТО разширява командния си състав заради по-уверената Русия"}
{"url": "http://www.cross.bg/sreshti-leva-namerite-1564625.html", "text": "/КРОСС/ Джакпотът с 13 срещи продължава да предизвиква всички желаещи да изпробват знанията си - началната сума е 10 000 лева, а срещите може да намерите . - това сочат коефициентите на „Еврофутбол\" за утрешния сблъсък (04.01.2018 г.), който ще се играе по обяд: 1.15 за българина срещу 3.00 за австралиеца. Повече информация може да намерите .Подробности за всички спортни срещи с българско участие може да намерите .  ", "date": "2018.01.03", "title": "\"Еврофутбол\": Джакпотът с 13 срещи падна – столичанин спечели над 25 000 лева"}
{"url": "http://www.cross.bg/seyl-yuzhna-liniya-1564617.html", "text": "/КРОСС/ КНДР ще възстанови вътрешнокорейската линия със Сеул. Това бе решено от режима в Пхенян след предложението на Южна Корея за провеждането на разговори на високо равнище в отговор на призивите на Ким Чен-ун за по-добри отношения и индикациите, че изолираната комунистическа страна може да се включи в Зимните Олимпийски игри в Пьончан, предава AFP.„Севернокорейската KCTV предаде, че Северът ще започне диалог със Сеул в 15.30 часа (местно време) днес (сряда - бел. р.)\", обяви говорител на Министерството на обединението в Сеул.Сеул окачестви обещанието на Пхенян да възстанови междуправителствената гореща линия като „много значимо\" събитие, заявявайки, че това е важна стъпка в рестартирането на отдавна блокирания диалог между двете страни.„Възстановяването на горещата телефонна линия е много значимо. Това създава среда, в която комуникацията ще бъде възможна по всяко време\", заяви говорителят на Президентството на Южна Корея. ", "date": "2018.01.03", "title": "Северна и Южна Корея възстановяват диалога помежду си"}
{"url": "http://www.cross.bg/igymenut-manastirut-smyata-1564619.html", "text": "/КРОСС/ До стените на Троянския манастир са открити древни ценности и оръжия, съобщава БНР. Има вероятност с част от намерените артефакти да се докаже, че манастирът е основан много по-рано от 1600-ата година, както се смята досега.Игуменът на светата обител Величкия епископ Сионий разказа, че при прокопаване на дренаж и разчистване на манастирското гробище, работници намерили върхове на копия и стрели, сечени монети, пръстени, кръстчета и други предмети. Находките вече са  изложени в обновения музей на манастира. В костницата под олтара на храма е открита и зазидана древна колона с плоча върху нея.Игуменът ще се обърне към Министерството на културата за нови проучвания, за да се изясни кога е създаден манастирът.", "date": "2018.01.03", "title": "Откриха древни артефакти до Троянския манастир, може да се окаже по-стар, отколкото се смята"}
{"url": "http://www.cross.bg/kynchev-visoka-obyasni-1564616.html", "text": "/КРОСС/ Късно е за поставяне на противогрипна ваксина, но е препоръчително приемането на медикаменти за по-лесно справяне с болестта. Това каза в интервю за сутрешния блок „Добро утро, България\" на радио „Фокус\" д-р Ангел Кунчев, главен държавен здравен инспектор.По думите му времето, в което е могло да се предпазим от грипа е било през есенните месеци. Д-р Кунчев поясни, че вече избягването на грипната вълна е невъзможно.\"При първи симптоми обаче е важна консултацията с лекар, като самолечението с антибиотици е не само непрепоръчително, но и излишно\", обясни д-р Кунчев.„В този период, в който започва масово повишаване на заболеваемостта, обикновено грипният вирус е в основата на почти всички случаи. Мощен е и успява да избута всички останали респираторни вируси и да е основен причинител на заболяванията, но и клиничната картина е доста различна. Обикновено при респираторните заболявания срещаме хрема, кашлица, сравнително запазване на общото състояние и не толкова висока температура. При класическия грип началото е много рязко, нямаме никакви двоумения дали сме болни или не, тъй като трудно продължаваме да живеем по начина, по който сме свикнали, ходейки на работа и училище. Температурата е висока, главоболието е подчертано\", обясни той.\"При грипа най-често се засягат горните дихателни пътища, като може да се стигне и до по-сериозни усложнения. Подобни случаи обаче са изключително редки- около 0, 1%\", увери д-р Ангел Кунчев. ", "date": "2018.01.03", "title": "Вече е късно за поставяне на противогрипна ваксина"}
{"url": "http://www.cross.bg/miliona-sveta-putishtata-1564620.html", "text": "/КРОСС/ Над 3 милиона електрифицирани коли вече се движат по пътищата в света.  Тази бройка бе надхвърлена в края на ноември, катко в нея се включват  електромобилите и хибридите, продадени в световен мащаб, съобщава EV Sales Blog. Точното число е 3,3 милиона возила, а само тази година продажбите на plug-in хибриди в световен мащаб надхвърлиха 1 милион броя, уточнява Automedia.Прогнозите са, че през 2018 тези продажби ще скочат на 1,7 - 2 милиона броя, а това означава, че в края на следващата година по пътищата ще се движат около 5 милиона електромобили и хибриди.Според анализаторите, близкото бъдеще се очертава като изключително успешно за екологичните автомобили - производителите ще лансират все повече нови и по-добри модели, а отстъпките и поощренията за покупката на електромобили се запазиха в цял свят - от САЩ до Китай.Това обяснява и прогнозата от ръст между 50 и 100 процента на продажбите на електрифицирани автомобили. С оглед на това, че годишно в света се продават около 80 милиона нови коли, то скоро присъствието на електромобилите и хибридите в статистиката ще става все по-сериозно. ", "date": "2018.01.03", "title": "Над 3 милиона електромобила вече се движат по пътищата в света"}
{"url": "http://www.cross.bg/elektroenergiya-klienti-bulgariya-1564618.html", "text": "/КРОСС/ Оперативните данни на EVN България показват, че в периода 30 декември 2017 - 1 януари 2018 г. клиентите са консумирали общо 81 285 MWh (мегаватчаса) електроенергия. Тези стойности са по-малки  от потреблението от същия период година по-рано: 30 декември 2016 г. - 1 януари 2017 г., когато са консумирани общо 95 604 MWh.Върховият товар по електроразпределителната мрежа в периода 30 декември 2017 - 1 януари 2018 г. е регистриран вечерта на 31 декември 2017 г., когато е бил 1 704 MW (мегавата), сочат диспечерските данни на дружеството. За сравнение върховият товар за този период на 2016 г. е регистриран също на 31 декември и е бил 1 858 MW (мегавата).По време на коледните и новогодишни празнични и почивни дни сътрудниците на компанията отчитаха показанията на електромерите по редовен месечен график, спазвайки правилата за измерване.EVN България напомня, че консумацията на електроенергия при всеки клиент е индивидуална. През зимата важно значение за потреблението на електроенергия и от там за размера на фактурите имат редица фактори:•\tиндивидуален режим и интензивност на потребление при всеки клиент/всяко домакинство•\tизползва ли се в имота електроенергия за отопление•\tвъншна температура: понижението на външната температура с 1 °C увеличава потреблението на енергия за отопление с около 10%•\tброй помещения в жилището, които се отопляват, брой живущи в жилището •\tсъстояние на жилищната сграда/имот - налице ли са енергийноефективни мерки в сградата/имота•\tвид и брой на използваните електроуреди, техният клас на енергийна ефективност и др.Всеки клиент може периодично да следи своята консумация на електроенергия чрез сверяване данните от измервателния уред (електромер).EVN България съветва своите клиенти да следят сроковете за плащане на консумираната електроенергия. Те са посочени в предишна фактура. EVN България напомня, че утвърденият месечен график за плащане на фактурите за електроенергия за отделните групи битови клиенти е както следва:-       за клиенти група I - от 10-то число-       за клиенти група II - от 17-то число -       за клиенти група III - от 24-то число-       за клиенти група IV - от 30-то число. ", "date": "2018.01.03", "title": "EVN: Тази Нова година сме консумирали по-малко електроенергия "}
{"url": "http://www.cross.bg/bulgariya-suveta-mnenie-1564621.html", "text": "/КРОСС/ По-малко от половината българи смятат, че България е подготвена за предстоящото българско председателство на Съвета на Европейския съюз и че то ще бъде успешно. Това сочи представително изследване на „Тренд\".Общо 85% от българите знаят, че България председателства Съвета на Европейския съюз от 1 януари 2018 г. Малко над три четвърти (76%) са на мнение, че българското председателство на Съвета на ЕС е важно за България.На въпроса за подготвеността на България за домакинството обаче, общественото мнение съвсем не е така категорично. 37% са на мнение, че страната ни е подготвена за председателството, докато 28% са на обратното мнение. В демографските разбивки прави впечатление, че привържениците на ГЕРБ и на БСП силно се различават в позицията си дали България е подготвена или не е за председателството на Съвета на ЕС. Над три четвърти от симпатизантите на ГЕРБ смятат, че България е подготвена, докато сред червените привържениците доминира мнението, че не сме подготвени.Очакванията за българското председателство на Съвета на ЕС са по-скоро оптимистични. 43% от всички български граждани са на мнение, че то ще бъде успешно, докато 18% смятат, че ще бъде неуспешно. Тук отново се забелязват сериозни отлики между електоратите на ГЕРБ и БСП, като съвсем логично привържениците на ГЕРБ са най-големите оптимисти за успеха на българското председателство, докато симпатизантите на социалистите са далеч по-резервирани, въпреки че и при тях превес имат по-скоро оценките, че председателството ще бъде успешно. ", "date": "2018.01.03", "title": "По-малко от половината българи смятат, че държавата ни е подготвена за европредседателството"}
{"url": "http://www.cross.bg/ministur-godina-minimalnata-1564622.html", "text": "/КРОСС/ С увеличението на минималната заплата на 510 лв. от януари 2018 г. ще нараснат доходите на 400 хил. работещи българи. Това обяви в предаването „Тази сутрин\" по БТВ министър на труда и социалната политика Бисер Петков.На въпрос дали това няма да затрудни работодателите и да ги принуди да закриват работни места Петков напомни, че 2/3 от работодателите са обявили, че ще увеличат възнагражденията тази година.За пенсионерите също е предвидено увеличение - от юли всички пенсии ще бъдат индексирани с 3,8%, а минималната пенсия става 207,6 лв. Таванът на пенсиите обаче остава 910 лв.„От следващата година за новоотпуснатите пенсии няма да има таван, а за другите той ще бъде увеличен\", каза още социалният министър.От тази година повече родители ще имат достъп до детски добавки, увеличава са и размера на обезщетението за отглеждането на дете от 2 до 3-годишна възраст.Правителството планира да облекчи условията за персонална пенсия от 108 лева на деца с един родител и те да се отпускат и при много по-висок доход от сегашния.", "date": "2018.01.03", "title": "Социалният министър: 400 хиляди работещи ще имат по-високи доходи от 2018-а"}
{"url": "http://www.cross.bg/playboy-enterprises-pleiiboii-1564623.html", "text": "/КРОСС/ Издателите на известното мъжко списание \"Плейбой\" може да спрат печатната му версия. Както съобщава американският вестник \"Уолстрийт джърнъл\", ръководството на компанията Playboy Enterprises, която издава \"Плейбой\", \"сериозно се замисля за бъдещето на печатната версия на списанието, въпреки че окончателното решение още не е прието\",  предава БГНЕС.Отбелязва се, че контролният пакет акции на Playboy Enterprises сега е в ръцете на компанията Rizvi Traverse. Шефът на Playboy Enterprises Бен Кон е партньор в него. В същото време 35% от дела в Playboy Enterprises принадлежеше на основателя на \"Плейбой\" Хю Хефнър, който почина през септември 2017 година. Сега този дял е собственост на неговите наследници. Те, според източници на \"Уолстрийт джърнъл\", водят преговори за продажбата на този дял на Rizvi Traverse.Между Хефнър и Rizvi Traverse имаше уговорка, според която печатната версия на \"Плейбой\" няма да спре да излиза, докато основателят на списанието е жив.В публикацията се посочва, че през последните години печатната версия на списанието за мъже е нерентабилна и тиражът е спаднал няколко пъти.Важен източник на приходи за Playboy Enterprises беше прехвърлянето на права за използване на марката Playboy на други компании. Кон казва, че в бъдеще Playboy Enterprises ще обърне внимание най-вече на такива сделки, свързани с марката.Представители на Playboy Enterprises и Rizvi Traverse не коментираха публикацията. Списанието \"Плейбой\" излиза в повече от 20 страни. В САЩ списанието излиза от 1953 година.", "date": "2018.01.03", "title": "Издаването на \"Плейбой\" може да спре"}
{"url": "http://www.cross.bg/dyshi-armiyata-opita-1564624.html", "text": "/КРОСС/ Турция подсилва армията си с 40 000 души, разкрива в. \"Хюриет\", цитиран от news.bg.Над 8568 души бяха уволнени от армията след опита за преврат, сред които 150 генерали, 4630 офицери и 2167 сержанти.Всички те бяха обвинени във връзки с Фетхуллах Гюлен, който според Анкара е организатор на опита за преврат от лятото на 2016 г.Освен това 16 409 курсанти от военните училища бяха уволнени, а част от заведенията бяха затворени.За компенсиране на загубите министерството на отбраната е назначило 15 850 души.", "date": "2018.01.03", "title": "Турция подсилва армията си с 40 хиляди души"}
{"url": "http://www.cross.bg/temata-karadimov-bulgarinut-1564610.html", "text": "/КРОСС8 „Когато четеш мотивите за вота, всички те са основателни, но кучето се крие другаде, че има няколко отправни гледни точки, като например каква е средата, в която този закон се създава, какво е общественото настроение\". Това каза в интервю за предаването „Денят започва\" по БНТ политическият психолог Антоанета Христова, по повод наложеното от президента вето на Антикорупционния закон.„Българинът се ражда с убеждението, че всичко става по втория начин в тази държава. Не е ясно, как се организира система, за която по принцип се счита, че не работи добре и как се постига консенсус по нея.Темата предполага много говорене и циклене без добър резултат. Обществото не е готово да реагира адекватно на темата \"корупция\". От другата страна, политиците не са готови да погледнат успешно темата отгоре. Въпросът е, работят ли институциите у нас, които се занимават с борба с корупцията и какъв е контролът над тях, коментира Христова.Според политическия анализатор Росен Карадимов, на последното заседание на Консултативния съвет за национална сигурност е бил пропуснат златен шанс за смислен дебат по темата.„Корупцията отчетливо фигурира като един от отчетливите проблеми в общественото съзнание. Българинът в известен смисъл живее въпреки държавата, а не благодарение на нея\", посочи Карадимов.„Корупцията е на две нива - битово и висше политическо ниво, което много дразни хората. Мнозинството ще преживее доста тежки моменти през следващите шест месеца. Заради факта на председателството прожекторите се обръщат към нас\", коментира още Росен Карадимов.", "date": "2018.01.03", "title": "Българинът живее въпреки държавата, а не благодарение на нея"}
{"url": "http://www.cross.bg/sytrin-chasa-rozhen-1564615.html", "text": "/КРОСС/ Серия от катастрофи станаха тази сутрин на столичния бул. „Рожен\" заради разлята на пътя монтажна смес. Общо 9 автомобила са участвали в поредицата от инциденти, има един леко пострадал, който е откаран в болница. Това съобщиха от МВР, цитирани от „Фокус\".Катастрофирал е и автобус на градския транспорт, който се движи по линия 85, уточнява БТВ.Първият сигнал за инцидент на бул. „Рожен\" е подаден около 7:15 часа тази сутрин.Едва след 9 часа е започнало почистването на булеварда от разлятата монтажна смес.", "date": "2018.01.03", "title": "9 катастрофи за една сутрин на столичен булевард"}
{"url": "http://www.cross.bg/murtva-gorata-otkrili-1564612.html", "text": "/КРОСС/ Издирваната от МВР също е била открита мъртва в гората в близост до къщата в Нови Искър, където вчера бяха намерени петима убити, съобщава БТВ, като се позова на разказ на съсед на семейството.Засега няма потвърждение на подобна информация от страна на полицията.Новина за открита мъртва жена в гората съобщиха и БНР и БНТ. Според информациите обаче в нея няма документи и още не е категорично идентифицирана, заради което вероятно от МВР още не са потвърдили.Вече е открит и търсения от разследващите автомобил БВМ Х5 в близост до дома на убитото семейство. Намерено е и тефтерче, в което се споменава името на единия от убитите, сметки и любовни послания.„Снощи след 10 часа казаха, че първо са открили колата, но Кети я нямало. После я намерили в гората, също простреляна в главата\", твърди Георгиев пред БТВ.По думите му мъжът е присъствал и на огледа на къщата, в която са били убити петимата души. Той разказа, че първо разследващите влезли в кухнята, където открили гилзи и следи от кръв по пода. Вратата към съседната стая била заключена и се наложило разследващите да влязат от друга страна. Именно в съседната стая те открили убитите мъж, сина му и възрастната жена.„Семейството било убито с много куршуми, а извършителят се опитал да почисти след престъплението\", твърди Георгиев, което пък е в противовес с изявлението на главния прокурор , че жертвите са „застреляни с по един изстрел\". ", "date": "2018.01.03", "title": "Издирваната жена, във връзка с убийствата в Нови Искър, може би също е открита мъртва"}
{"url": "http://www.cross.bg/zhalbi-komentira-reklamatziya-1564607.html", "text": "/КРОСС/ „Ударна вълна от жалби няма въпреки данните за обороти, които са реализирани и парите, които потребители са похарчили за подаръци\". Това обяви в интервю за предаването \"Денят започва\" по БНТ Димитър Маргаритов, председател на Комисията за защита на потребителите.Той коментира, че това вероятно се дължи на засилените проверки и предупрежденията. По думите му около 100 жалби са получени като една част са имали консултативен характер за непотребни подаръци или за рекламация на дефектна стока.„Това е добър резултат на фона на половин милион българи, които са празнували на почивка\", отбеляза Маргаритов.За дефектните стоки той коментира, че рекламация е едно от основните потребителски права и е много строго и ясно подробно разписано като отговорност на този, който трябва да извърши ремонта.„Отговорността се носи от търговеца, продал стоката на потребителя, т.е. опитите да бъдат насочени потребителите към други лица и органи, е некоректна търговска практиката. Потребителите трябва да знаят, че във всеки обект от веригата може да се предяви рекламацията. Търговецът е длъжен да го запише в регистър и в едномесечен срок да уведоми потребителя за това как ще бъде предявена тази рекламация. Важно е да се подчертае, че всеки опит да се ограничи отговорността и да бъде препращан към трети лица, е нелоялна търговска практика и ако това не се случи, веднага да подадат сигнал към нас\", коментира Маргаритов.Той посочи, че над 20 000 жалби годишно се подават като половината са за дефектни стоки и отказ за извършване на ремонт или опит да бъде елиминирана отговорността на продавача и прехвърлена на някакъв сервиз, който може да е партньор, но по закон не е лицето, което трябва да носи отговорност.По думите му, ако една стока е закупена онлайн, може да бъде върната или заменена, ако търговеца поддържа тази практика, в 14-дневен срок. За да стане това потребителят трябва да има някакъв документ като поне гаранционна карта, за да бъде ясно кой е продавач и от къде е закупена. ", "date": "2018.01.03", "title": "Само около 100 жалби срещу некоректни търговци по празниците"}
{"url": "http://www.cross.bg/zaradi-angliya-severna-1564606.html", "text": "/КРОСС/ Почти 25 хиляди домакинства във Великобритания останаха без ток заради буря. Тя връхлетя острова от Атлантическия океан във вторник вечер, съобщава БТВ.Засегнати са райони в Северна Ирландия и централна Англия. Обявени са предупреждения за висока опасност с вероятност за наводнения заради високи приливи.Очакваните ветрове от над 140 километра в час и проливни дъждове могат да създадат транспортни проблеми и в Уелс, Северна Англия и Шотландия.", "date": "2018.01.03", "title": "Буря връхлетя Великобритания, 25 хиляди домакинства останаха без ток"}
{"url": "http://www.cross.bg/plana-okolnata-dopulni-1564611.html", "text": "/КРОСС/ Това, което този план за \"Пирин\" променя, е че в туристическата зона над Банско, която представлява около 2% от територията на целия парк \"Пирин\" се разрешава инвестиционни намерения и второто нещо е, че се възлага на министъра на околната среда при постъпило инвестиционно намерение максимално бързо да се премине през всички необходими екологични процедури, за да може този втори или нов лифт да бъде реализиран максимално бързо с оглед решаване на достъпа на всички гости. Това каза в \"Денят започва\" по БНТ министърът на околната среда и водите Нено Димов, като допълни, че единственото, което може да бъде предлагано, това са спортни съоръжения и за нищо друго извън спортна инфраструктура не може да се говори.„Става дума лифтове, писти и най-вече за втория кабинков лифт. Това е основното. Извън това в промяната за плана се дава възможност в една конкретна, по-голяма зона да се правят водохващания за питейни нужди, което е ясно разписано в закона, но по някакъв начин е било пропуснато в плана и до този момент не е можело да се правят водохващания за питейни нужди в рамките на националния парк\", допълни министъръът.Димов подчерта, че няма промяна в ски зоната. Могат да се направят само след оценка на въздействие на околната среда. По думите му същото е значението и със ски зоната \"Добринище\".\"Няма промяна в действащия план до момента в останалата част. \", каза още той.В студиото на БНТ екоминистърът каза, че до днес няма постъпило инвестиционно намерение.\"Има идеен проект и тази седмица ще извикам инвеститорът.Трябва да се оцени как ще се направи, за да няма обратен ефект, за това има експерти след екологичната оценка какво се получава.\", бяха думите му.„Изграждането на ски туризма и особено Витоша също идва на дневен ред и трябва да се разгледа. Там отново говорим за плана на управление, който трябва да реши в цялост. В момента дори този елементарен случай да вземем този протокол като технически трябва да бъдат изместени определени стъпки, за да се възстанови и той отново изисква промяна в плана. Направили сме прекалено много бариери през годините\", допълни той. ", "date": "2018.01.03", "title": "Нено Димов: Само спортни съоръжения могат да се предлагат за Пирин"}
{"url": "http://www.cross.bg/gradina-obshtina-stolichna-1564609.html", "text": "/КРОСС/ Родители и служители в детска градина в Горна баня протестират пред Столичната община в защита на уволнена директорка.Решението на Столична община за отстраняването на Мариана Иванова дойде след сигнали, че директорката е приемала деца без документи за кандидатстване. Иванова обвини служителите на общината в натиск и се закани да търси правата си по съдебен път.Самата тя коментира случая пред БТВ.„Децата в детските градини се приемат с документи по правилата на Столична община. Тук съм, за да докажа думите си за оказван натиск от служители на общината за приема на деца\", обяви вече бившият директор на детска градина \"Зорница\".„Натискът е вербален. Първо се провежда разговор по телефона, след това се изпраща СМС. Много колеги сме притискани да надвишим квотата на деца с хронични заболявания, която е 10 в градина\", допълни Иванова и показа съобщенията, които са ѝ били изпращани. Те са изпратени от кмета на район „Овча купел\" Христина Семерджиева, от Ирен Николова, експерт в Столична община. Това се е случвало през 2016 година.\"Всякакъв натиск е недопустим\", отговори на обвиненията кметът на София Йорданка Фандъкова.Фандъкова обяви, че е възложила проверка на криминалиста Ботьо Ботев заради твърденията, които хвърлят недоверие в системата. Като се установят фактите, докладът ще се изпрати на компетентните органи.\"Директорът носи отговорност как и по какъв начин спазва правилата\", категорична беше Фандъкова.\"Всеки, който е нарушил правилата трябва да понесе отговорност\", уточни столичният кмет.Проверки се правят във всички детски градини, но такива факти като в детската градина в Горна баня не са установени.  ", "date": "2018.01.03", "title": "Протест пред Столична община срещу уволнението на директорка на детска градина"}
{"url": "http://www.cross.bg/vuzmozhno-sebe-grigor-1564608.html", "text": "/КРОСС/ Най-добрият ни тенисист Григор Димитров ще започне в четвъртък защитата на трофея си в Бризбейн. Негов съперник във втория кръг е 128-ият в света и местен любимец Джон Милман.Българинът вече стартира годината с победа в надпреварата на двойки, а междувременно даде интервю пред официалния канал на ATP, в което разказа за очакванията си и разкри, че е имал проблеми с паспорта на път за Австралия.\"Целта ми беше да се завърна максимално бързо на корта. Постигнахме отличен баланс с моя екип в предсезонната подготовка. Дано започнем новата година с подобни резултати\", каза 26-годишният Димитров.\"Чудесно усещане е да се завръщаш на даден турнир като действащ шампион. Имаш по-високи очаквания, разбира се. Иска ми се обаче да намаля малко очакванията към себе си. Искам да изляза на корта и да се наслаждавам на играта си,\" допълни Гришо.Българинът посочи и целите си през 2018 г. - да бъде в топ 3, а дори и да се бори за 1-вото  място в световната ранглиста.\"Разбира се, че искам да остана в топ 3. Всички играят на високо ниво, дават всичко от себе си и показват качествен тенис. Трябва да дам всичко от себе си и да повторя стореното от предната година. Това ще бъде трудна задача, но вярвам, че е възможно. Затова и играя тенис - да тествам възможностите си до краен предел, за да видя на какво съм способен. На хартия е възможно и аз да се боря за №1. Рано е да говорим за това, годината тепърва започва. Началото е наистина важно, за да видим как ще протече целия сезон ще се развие. Всеки се бори за възможно най-високо място\", коментира още българинът. ", "date": "2018.01.03", "title": "Григор Димитров: На хартия е възможно да стана №1 в света"}
{"url": "http://www.cross.bg/zakon-koryptziyata-problem-1564614.html", "text": "/КРОСС/ „Ние имаме проблем с корупцията. Нашият проблем не е, че корупцията съществува. Няма кътче на планетата, където да няма корупция. Нашият голям проблем с корупцията е, че ние не се борим с нея. И тук стигаме до голямата тема за ветото, за Антикорупционния закон\". Това каза в интервю за предаването „Здравей, България\" по „Нова телевизия\" социологът Кънчо Стойчев във връзка с приетия от Народното събрание антикорупционен закон и последвалото вето срещу него от страна на президента Румен Радев.Според социолога в Антикорупционния закон, от гражданска гледна точка, има три неща, които са притеснителни:„Първо, контролът, кой кого контролира. Ами, отново назначаваме вълка да пази агнетата и после се чудим защо е празна кошарата. Тази партия или коалиция, която управлява, днес ще бъде една, утре ще бъде друга, но по този закон тя ще решава какво да бъде разследвано и държи ключа.Второто, което е безобразно в този закон, са всички онези възможности законът да бъде използван за политическа разправа по чисто субективни причини.И третото,  липсата на защита на хората, които ще подават сигналите. Това показва, че тези хора, които искат Антикорпционният закон да мине в тази му форма, нямат никакво намерение да се борят с корупцията\", коментира Кънчо Стойчев. ", "date": "2018.01.03", "title": "Назначаваме вълка да пази агнетата и после се чудим защо е празна кошарата"}
{"url": "http://www.cross.bg/pytin-televizor-beshe-1564613.html", "text": "/КРОСС/ Семейството на руския президент Владимир Путин не е било богато, но пък е можело да си позволи телевизор, на който основно се гледали хокейните мачове на знаменития съветски отбор. Това обяви самият Путин в малко по-нетрадиционно интервю за телевизионния канал \"Время\", която на 1 януари навърши 50 години.\"Не живеехме богато, но имахме телевизор. У нас и у нашите съседи. Дори и ние, моите родители, които живееха от заплата до заплата, а честичко взимаха и заеми, все пак можеха да си позволят купуването на телевизор\", каза Путин, цитиран от „Канал 3\".По думите му обаче цялото семейство рядко сядало пред екрана.На въпроса кое събитие отпреди 50 години е останало в паметта му той отговори: \"Появата в нашето небе... на свръхзвуковия пътнически самолет Ту-144. Тогава това беше нещо невъобразимо.\"От спортните събития той си спомни \"известната хокейна серия от 1972 година Русия-Канада\". \"Майка ми беше се запалила... Помня.. .ето това беше гледано от цялото ни семейство\", посочи Путин.Въпросната историческа серия разби ледовете между руския хокей и канадския, изиграни бяха 8 мача на разменено гостуване между двете хокейни суперсили по онова време - 4 мача в Канада и 4 в Русия.  За организирането на мачовете се бе ангажирало канадското правителство и лично премиерът Пиер Трюдо присъства на първия мач, като хвърли шайбата на леда за неговото начало. Всъщност отборите се представят по-добре като гости, отколкото като домакини. В Канада съветските хокеисти печелят два мача, един завършват наравно и един със загуба. Докато в Москва канадците печелят три от мачовете и губят само един. ", "date": "2018.01.03", "title": "Путин за семейството си: Не живеехме богато, но пък имахме телевизор, на който гледахме хокей"}
{"url": "http://www.cross.bg/petkov-borisov-rizi-1564605.html", "text": "/КРОСС/ „Не мисля, че този мандат на Бойко Борисов ще бъде изкаран\". Това обяви членът на изпълнителното бюро на АБВ и бивш министър на вътрешните работи Румен Петков в предаването „Тази сутрин\" на БТВ.Той коментира и изказване на премиера в друга медия, където той заявил, че вотът на недоверие от БСП ще бъде „вадене на кирливи ризи\".„Гледах едно интервю на премиера Борисов, в което той казва какъв е този вот на недоверие - да си вадим кирливите ризи. А те повече от година вече вадят суджуци, плочки в НДК, депутати от парламента за щяло и нещяло - те имат само кирливи ризи, какво очакват да извадят? И въобще един премиер да атакува процедурата вот на недоверие с нелепи аргументи показва, че ще последва падане в бъдеще. Целият този етюд, който се разиграва - ще отваряме лифт, няма да отваряме, ще правим тоалетна, няма да правим - показва, че няма политика и способност за отговаряне на обществените очаквания\", каза Петков.Вчера президентът Румен Радев наложи вето на антикорупционния закон. Според Петков законът също трябва да бъде преразгледа и прогнозира, че президентът най-вероятно ще сезира и Конституционния съд. Според него новото антикорупционно звено ще бъде пряко зависимо от мнозинството в Народното събрание, защото именно то ще избира ръководството на новия орган.„„Вече имаме един механичен сбор в ДАНС с много спорен резултат. Огромната България изгражда трета служба за използване на срс-та. Борисов и ко показаха, че могат да правят компромиси с темата лекарства, с ценообразуване на еди-какво си и т.н., но когато става дума за борба с корупцията, те са напълно безпомощни. Никой не се интересува какво стана с разпиляването на службите на ГДБОП и прави чест на сегашния ѝ шеф, че го овладява. И това се прави, за да не може да има вчерашен ден в борбата с корупцията\", каза той и обясни, че от АБВ ще предизвикат дискусия по този закон.„Защото не бъдат ли направени правилни следващи стъпки, държавата ще бъде изправена пред много голям проблем\", коментира Петков. ", "date": "2018.01.03", "title": "Румен Петков: Нелепите аргументи на Бойко Борисов показват, че в бъдеще ще има падане на правителството"}
{"url": "http://www.cross.bg/byton-yadren-trump-1564604.html", "text": "/КРОСС/ „Севернокорейският лидер Ким Чен-ун току що каза, че ядреният бутон е постоянно на бюрото му. Информирайте го, че аз също имам ядрен бутон, но той е много по-голям и по-мощен от неговия, и моят Бутон работи!\". Това написа в профила си в Туитър американският президент Доналд Тръмп в поредната размяна на реплики в слосената война между двамата държавни глави.В понеделник в телевизионно обръщение лидерът на Северна Корея Ким Чен-ун заплаши, че \"целите Съединени щати са в обсега на нашите ядрени оръжия и на моето бюро има постоянно ядрен бутон\".Според Доналд Тръмп САЩ имат готовност да се противопоставят на провокациите от Северна Корея. Той смята, че последните наложени санкции срещу КНДР вече започват да дават резултат. ", "date": "2018.01.03", "title": "Тръмп: Някой да каже на Ким, че и аз имам ядрен бутон и то много по-голям"}
{"url": "http://www.cross.bg/rodeni-na-yanyari-1564596.html", "text": "/КРОСС/ Иво Тонев, бизнесменПроф. д-р Любен Корнезов, юрист, бивш депутатВаня Иванова, световна шампионка по самбоДимитър Кърнев, музикант и композиторЖивко Мартинов, депутат в 43-ото Народно събраниеИлия Пехливанов, журналист и писателРумяна Монова, зам.-председател на ВАССашка Кирилова, главен счетоводител на УМБАЛ \"Софиямед\"Христо Кьосев, журналист  ", "date": "2018.01.03", "title": "Родени на 3 януари"}
{"url": "http://www.cross.bg/vremenno-obyad-dyha-1564598.html", "text": "/КРОСС/ Днес над страната ще има значителна облачност, но само на отделни места ще превали слаб дъжд, в планинските райони сняг. Още преди обяд облачността ще започне да се разкъсва и намалява, след обяд над много райони временно до слънчево, но вечерта от запад ще започне ново заоблачаване. Ще духа умерен, в Дунавската равнина временно силен запад-северозападен вятър, който вечерта ще отслабне. Понижението на температурите ще продължи и минималните ще са между 0° и 5°, а максималните - между 5° и 10°, в София около 4°. Атмосферното налягане ще бъде по-ниско от средното за януари и през деня ще се понижава.Над Черноморието ще има предимно значителна облачност, но без валеж. Ще духа до умерен северозападен вятър. Максимални температури 8°-9°, близки до температурата на морската вода. Вълнението на морето ще бъде 2-3 бала.В планините ще духа умерен, временно до силен запад-северозападен вятър. Облачността през деня ще намалее, но преди обяд на места ще превали слаб сняг. Максималната температура на височина 1200 метра ще е около 3°, на 2000 метра - около минус 3°.", "date": "2018.01.03", "title": "Облачно, студено и със слаб дъжд ще бъде днес"}
{"url": "http://www.cross.bg/pishe-merki-zakona-1564600.html", "text": "/КРОСС/ \"Хората плащат за лошото управление на ВиК. Комисията за енергийно регулиране мами Брюксел с цената на водата\", пише „Труд\".Според изданието, причината за драстичното поскъпване в 14 области е опитът на КЕВР да осчетоводи загубите на част от водните оператори като ги превърне в изкуствена печалба по документи. Темата разбуни духовете и в Обединени патриоти, а от \"Атака\" сме готови с промени в закона за енергетиката, обяснява пред вестника Волен Сидеров.„Монитор\" пише: \"Реститутите извадиха диамантите, за да си плащат сметките. Проверка на изданието показва, че наследствените бижута са продавани на арабски колекционери, които след това ги пласират на борси в Ню Йорк, Китай и Израел. Най-търсени били скъпоценности, изработени преди 1950 година.„24 часа\" изчислява \"За Коледа и Нова година повече от 10 милиона на час са отишли за подаръци и удоволствия. По информация на данъчните общата сума заедно с екскурзиите е 2 милиарда и 800 милиона лева.Сред водещите теми на всички издания е президентското вето за закона \"Антикорупция\".„Дума\" съобщава, че авторитетни европейски издания критикуват страната ни заради корупцията и правовата дисциплина.Според „Телеграф\" това е кампания, организирана срещу българското председателство в четири чужди медии.„Земя\" акцентира \"Приетите от мнозинството мерки не са ефективни и достатъчни, убеден е държавният глава. Той смята, че корупцията ограничава основните права на българите, а предложените механизми няма да я ограничат както очаква обществото\". Според изданията, президентът атакува закона в неговата цялост, защото текстът е изцяло сбъркан.\"Управляващите катастрофираха с мерки срещу катастрофите\" - извежда в заглавие „Сега\". Заканите на премиера Борисов и управляващото мнозинство за строги мерки срещу вандалите на пътя претърпяха пълен провал, е оценката на вестника. Жертвите при катастрофи са 678.„Стандарт\" поставя на централно място информацията за петорното убийство в Нови Искър. Петима души и кучето са застреляни от упор, пише вестникът. Фамилията се  събрала да празнува Нова година, а телата са открити вчера, след обаждане на мъж. Полицията издирва майката на доведената дъщеря, която е изчезнала от къщата на ужасите,все още няма основна версия на разследващите.", "date": "2018.01.03", "title": "Акценти в пресата"}
{"url": "http://www.cross.bg/park-dimov-reshenieto-1564599.html", "text": "/КРОСС/ Министърът на околната среда и водите Нено Димов ще отговаря на въпроси на граждани за Национален парк „Пирин\" посредством жива видео връзка във Фейсбук страницата на Министерство на околната среда и водите..„През последните дни в обществото се разпространяват редица неверни твърдения за решението на правителството, с което беше прието изменение в плана за управление на Национален парк „Пирин\"\", съобщават от МОСВ\". Според министър Димов блокирането на нормалния живот на гражданите не е решение. Затварянето на кръстовища не дава отговори. Отговорите се получават в диалог. Затова всички, които имат екологични въпроси ще могат да ги зададат на живо чрез фейсбук и да получат отговори.Лайфстриймът с министър Димов ще се излъчва на Фейсбук страницата на МОСВ от 12.00 часа.Природозащитници протестираха миналата седмица заради решението на правителството от 28 декември за изменение в Плана за управление на Парк „Пирин\". Те обявиха, че ще атакуват решението пред ВАС и заявиха готовност за протестни действия по време на Българското европредседателство. Междувременно насрочиха протест за 4 януари.Концесионерът на националния парк „Юлен\" разпространи идеен проект за втори кабинков лифт в Банско. Той предвижда 10-местна въжена линия с капацитет от 3000 души на час и обща дължина от близо 6 км. ", "date": "2018.01.03", "title": "Екоминистърът ще отговаря на въпроси на граждани за Пирин във Фейсбук"}
{"url": "http://www.cross.bg/avtobys-pery-zaginaha-1564601.html", "text": "/КРОСС/ Общо 48 души загинаха при катастрофа в Перу, след като автобус падна в пропаст. Само 6-има са оцелели. Всички те пътували към столицата Лима в автобус, когато автобусът бил ударен от трактор и пропаднал в урва, движейки се по опасен участък от магистрала, наречен \"Завоят на дявола\".„За съжаление трябва да потвърдя, че почти всички са мъртви, но продължаваме нашата акция\", каза един от спасителите.Автобусът се преобърнал и паднал отвисоко върху тясна плажна ивица до Тихия океан, до която няма път.", "date": "2018.01.03", "title": "48 души загинаха при катастрофа с автобус в Перу"}
{"url": "http://www.cross.bg/sliven-silna-signal-1564638.html", "text": "/КРОСС/ Полицията в Сливен разби нарколаборатория, която се е намирала в апартамент в града. Задържани са петима души. Сред арестуваните е и непълнолетно момиче.Сигнал за силна музика е довел полицията на адреса на нарколабораторията. Пристигналите на място полицейски служители установяват трима мъже на възраст 33, 21 и 28 години, както и две момичета на 17 и 24 години, всички от Сливен.В хода на проверката единият от мъжете предава доброволно три хартиени пакетчета, съдържащи бяло кристалообразно вещество, което при направения полеви тест е реагирало на метамфетамин. При последвалите действия в жилището полицейските служители намират изградена лаборатория за производство на наркотични вещества.Иззети са прекурсори, предмети и вещества, необходими за производството. Всички за задържани.Работата по случая продължава. Образувано е досъдебно производство.  ", "date": "2018.01.03", "title": "Сигнал за силна музика разкри нарколаборатория в Сливен"}
{"url": "http://www.cross.bg/dvizhenieto-srok-ogranicheno-1564597.html", "text": "/КРОСС/ Информация за състоянието на републиканските пътища към 05:30 ч. на 03.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 3° до 8°. Времето над страната е предимно облачно.Слаб до умерен вятър духа в областите Варна, Велико Търново, Видин, Враца, Добрич, Монтана, Пловдив, Плевен, Разград, Сливен, Смолян и Търговище. Дъжд вали в района на област Ловеч. Сняг вали в района на проход „Петрохан\" /обл. Монтана/.Пътните настилки в по-голямата част от страната са сухи, на места - мокри, а по усойните и планински райони - частично заледени и обработени.Намалена видимост поради мъгла: - до 50 м има в района на област Бургас, в проход „Троянски\" /обл. Ловеч/, в района на гр. Сливен, гр. Нова Загора и гр. Твърдица /обл. Сливен/, в проход „Шипка\" и гр. Стара Загора, гр. Чирпан /обл. Стара Загора/;- до 100 м има в района на област Бургас, на места в област Варна, както и в района на Априлци /обл. Ловеч/.ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:•\tАвтомагистралите; •\tпът I-1 с. Ребърково-Ботевград, като движението се пренасочва по път II-16 Ребърково-Своге-София;•\tпът I-1 Благоевград-ГКПП „Кулата\";•\tпът I-4 п. в. „Коритна\"-Велико Търново-Шумен;•\tпът I-5 Русе-Велико Търново;•\tпът I-8 ГКПП „Калотина\"-София;•\tпът I-9 Варна-Бургас;•\tпът II-18 Околовръстен път София;•\tпът II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движението се осъществява в активната лента посока Радомир - Перник от км 78+500 до км 79+500, при стриктно спазване на пътната сигнализация поради аварийни дейности до 31.01.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание при спазване на вертикална сигнализация, поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението на всички МПС по път ІІІ-202 Нисово - Кацелово от км 17+750 до км 33+900 е ограничено за целия зимен период, до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период. Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: няма ограничения.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период, до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци. ", "date": "2018.01.03", "title": "Ето каква е пътната обстановка на 3 януари"}
{"url": "http://www.cross.bg/zemetresenie-gurtziya-geofizika-1564602.html", "text": "/КРОСС/ Ново земетресение в Гърция бе усетено в България и в Македония. Земният трус е регистриран в 19:36 ч. във вторник и е бил с магнитуд 4,6 по Рихтер, според данните на Националния институт по геофизика, геодезия и география към Българската академия на науките.Епицентърът му е на 10 км североизточно от границата на Гърция с Македония при Стар Дойран и на 8 км северно от село Патарос.Рано във вторник сутрин южната ни съседка бе разлюляна от трус с магнитуд 5,2 по скалата на Рихтер. „След последното силно земетресение вчера, регистрирано в 19.36 часа, не е имало други силни трусове\", обяви пред „Фокус\" дежурният сеизмолог Мария Филипова от Националния институт по геофизика, геодезия и география.По думите ѝ оттогава е имало над 50 вторични труса, които обаче не са се усетили.Междувременно от Държавната агенция за метрологичен и технически надзор (ДАМТН) съобщиха, че ще бъдат извършени приоритетни проверки на язовирите у нас - по местата, където земетресението е било усетено.Сформирани са допълнителни екипи от София, които ще подпомогнат регионалния Югозападен отдел на ДАМТН. Ще бъдат извършени извънредни проверки на язовирните стени и съоръженията към тях. Екипите ще бъдат съсредоточени в общините Петрич, Сандански, Струмяни, Кресна и Гоце Делчев.Агенцията е информирала и собствениците по места да следят състоянието на управляваните от тях язовири и поддържа постоянен контакт с кметовете на населените места от региона.", "date": "2018.01.03", "title": "Още едно земетресение в Гърция разлюля Югозапада"}
{"url": "http://www.cross.bg/leva-dopulnitelni-akademiyata-1564603.html", "text": "/КРОСС/ Допълнителни средства в размер на 15 млн. лева за Българската академия на науките (БАН) се очаква да гласува кабинетът в първото си заседание за новата година. В дневния ред на министрите е включено и одобряване на споразумение между Академията и Министерски съвет.До решението за отпускане на допълнителни средства за учените се стигна след като те проведоха поредица от протести, предизвикани от предвидената държавна субсидия за БАН в бюджета за 2018 г. Академиците дори излязоха с програма за протестни действия по време на българското председателство на Съвета на ЕС и спуснаха черни знамена над фасадата на сградата си. В едно от последните заседания на правителството за изминалата година, след среща между ръководството на БАН и премиера Бойко Борисов, министърът на образованието и науката Красимир Вълчев обяви, че Академията ще получи допълнителни 15 млн. лева, които ще бъдат за сметка на планираните в централния бюджет разходи за научни изследвания и ще бъдат разпределени между научните звена на БАН.", "date": "2018.01.03", "title": "Правителството отпуска допълнителни 15 милиона лева на БАН"}
{"url": "http://www.cross.bg/haresvam-istoriite-minaloto-1564593.html", "text": "/КРОСС/ Харесвам мечтите за бъдещето повече от историите за миналото.Томас Джеферсън ", "date": "2018.01.03", "title": "Харесвам... повече от историите за миналото"}
{"url": "http://www.cross.bg/tema-ministur-detza-1564594.html", "text": "/КРОСС/ Тема: Формулата за успеха през 2018-а. Какво казват числата?Тема: Дефектни стоки и рекламации. Какво не знаем за правата си на потребители?Тема: Политическата картина и европредседателството. Говорят анализаторите.Тема: Между обещанията и решенията.Гост: Нено Димов, министър на околната среда и водитеТема: След дългите празници, как да влезнем във форма? Съветите на проф. Донка Байкова.Тема: 2018-а - Европейска година на културното наследство. Как Бистришките баби пазят традициите?Тема: Директно от Нови Искър: Кои са причините за петорното убийство, шокирало града и какви са версиите на разследващите?Тема: Как продължава скандалът с уволнената директорка на детската градина в Горна баня? Имало ли е уреждане на деца, с натиск отгоре?Тема: „Питай кмета\". Очакваме Вашите въпроси към Йорданка Фандъкова.Тема: Как Социалното министерство ще реши проблема с работещите бедни. В студиото - министър Бисер Петков.Тема: Правилно ли е решението на президента да наложи вето на Антикорупционния закон? Коментар на Румен Петков.Тема: На живо: Каква е съдбата на семействата, които останах без дом след пожара в Бойчиновци?Тема: Режисьорът Ники Илиев, за премиерата на новия си филм „Нокаут\".Тема: Мистериозната смърт на две деца и трима възрастни в София. На живо, версиите и мотивите.Тема: Домакинство за милиони. Кои са горещите картофи на българското европредседателство и има ли опасност да се изложим пред чужденците?Тема: Да те вали у дома. Как цял блок остана без покрив след саниране?Тема: Нова година, нови цени. С колко ще поскъпне животът с новите цени на тока за бизнеса?Тема: Иран пред гражданска война. Социално недоволство, бунт срещу диктатурата или чужди сили стоят зад безредиците.Тема: Една монета, хиляди мераклии. Защо се извиха опашки пред БНБ?Тема: Следпразнична треска. Хиляди продават нежелани подаръци в интернет. Кои са най-изненадващите?Тема: Новото лице на българската литература - Илиян Любомиров, в колата на Ива и Мон Дьо. ", "date": "2018.01.03", "title": "В сутрешните блокове"}
{"url": "http://www.cross.bg/zhena-glavniyat-iskur-1564590.html", "text": "/КРОСС/ Жена на 44 години се издирва във връзка с откритите пет тела в Нови Искър. Името ѝ е  Кети Николова Кюхова и е живяла на съпружески начала с един от убитите, съобщиха от МВР и разпространиха нейната снимка. По всичко личи,  че основната версия на разследващите е убийство на петимата души.\"Целият състав на СДВР е ангажиран в работата по случая в Нови Искър\", заяви на брифинг главният прокурор Сотир Цацаров.„Касае се за семейство, което от около 1,5 година се е преселило от София. Жертвите са пет  - баща, син, дъщеря на съпругата, младеж - неин приятел и възрастна жена - майка на съпругата, които, по първоначални данни, са открити застреляни с по един изстрел, заедно с кучето, вероятно в новогодишната нощ. Става въпрос безспорно тежко криминално престъпление, извършено хладнокръвно. Продължава активната работа за изясняване на евентуални криминални връзки, минало , регистрации и други данни. Работи целият капациет на столичната полиция\", допълни главният прокурор.„За издирване е обявена жена, която е живяла на съпружески начала с един от убитите. За издирване е обявен и автомобил БМВ Х5, собственост на семейството, който липсва от мястото на престъплението\", поясни главният секретар на МВР главен комисар Младен Маринов.„Към момента все още не е намерено оръжие, но не е изключено това да се случи при продължаването на огледа в хода на процесуално- следствените действия. Тепърва ще се уточняват свидетели. На този етап не е изведена водеща версия и е преждевременно да се говори за убийство и самоубийство\", допълни той.Според неофициална информация в медиите въпросната жена Кети Кюхова вече е открита, също убита. Потвърждение за това от МВР засега обаче липсва.    ", "date": "2018.01.03", "title": "Цялото СДВР работи по убийствата в Нови Искър"}
{"url": "http://www.cross.bg/bulgariya-purviyat-zagivat-1564591.html", "text": "/КРОСС/ 1431 г. - Бургундският херцог предава за 10 хил. франка Жана д'Арк на англичаните.1496 г. - Леонардо да Винчи извършва неуспешен опит с конструиран от него летателен апарат.1521 г. - Папа Лъв X издава папска була, с която отлъчва Мартин Лутер от църквата.1793 г. - В Канада е забранено робството.1833 г. - Великобритания завладява Фолкландските острови.1863 г. - В Халифакс (Канада) е открита първата в страната закрита ледена пързалка.1868 г. - С превземането на двореца на шогуна в Япония е възстановена монархията с държавен глава император Мейджи.1870 г. - Започва строежът на Бруклинския мост.1871 г. - В САЩ е патентован маргаринът.1880 г. - Утвърден е първият градоустройствен план на София, изработен от чешкият строителен инженер Иржи Прошек.1899 г. - Думата „автомобил\" е използвана за пръв път в редакторски материал в New York Times.1902 г. - Съставено е двадесет и третото правителство на България, начело със Стоян Данев.1907 г. - Официално е открита сградата на Народния театър в София.1921 г. - Български бежански въпрос: XIX Обикновено народно събрание на България отпуска кредит от 1 млн. лв. за настаняване на бежанците от Беломорска Тракия.1925 г. - Бенито Мусолини обявява, че ще упражнява диктаторска власт в Италия.1956 г. - Пожар опустошава върха на Айфеловата кула.1958 г. - Създадена е Западноиндийската федерация.1959 г. - Аляска става 49-тият щат на САЩ и първият без граница с никой от останалите.1961 г. - САЩ скъсва дипломатическите отношения с Куба.1962 г. - Папа Йоан XXIII отлъчва Фидел Кастро от църквата.1963 г. - Осъществен е първият изпитателен полет на пътническия самолет Ил-62.1977 г. - Създадена е американската фирма Apple Computer Inc.1987 г. - Арета Франклин става първата жена, увековечена в Залата на славата на рокендрола.1990 г. - Национална кръгла маса в България: начало на заседанията, чиято цел е споразумение между БКП и опозицията за осъществяване на преход към демокрация.1990 г. - Бившият лидер на Панама Мануел Нориега се предава на американската войска.1993 г. - В Москва, президентите Джордж Хърбърт Уокър Буш и Борис Елцин подписват втория договор за съкращение на две трети от стратегическите ядрени оръжия на САЩ и Русия.1994 г. - Самолет Ту-154 на авиокомпания Байкалски авиолинии се разбива след излитане от летище Иркутск, загиват 126 души.1997 г. - Започват демонстрации на Съюза на демократичните сили с искане Българската социалистическа партия да се откаже от управлението.1999 г. - Изстрелян е космическият апарат „Марс Полър Лендър\", контактът с когото е загубен на 3 декември след предполагаемото му кацане на повърхността на Марс.2004 г. - Самолет на Flash Airlines се разбива в Червено море малко след излизането си от Египет; загиват всичките 148 души на борда.Източник: Уикипедия", "date": "2018.01.03", "title": "3 януари в историята"}
{"url": "http://www.cross.bg/chasa-sofiyaot-vodite-1564595.html", "text": "/КРОСС/ ***София.От 10.00 часа ще се проведе заседание на Министерски съвет.***София.От 12.00 часа министърът на околната среда и водите Нено Димов ще отговаря на въпроси на граждани за Национален парк „Пирин\" посредством жива видео връзка във „Фейсбук\" страницата на Министерство на околната среда и водите.***София.От 8.00 часа пред Столична община ще се проведе протест на родители на деца от детската градина в Горна баня срещу решението на Общината да уволни директорката Мариана Иванова.***София.От 10.00 часа в пресклуба на БТА Асоциация Хипофиза, Сдружение за развитие на българското здравеопазване и Център за защита правата вздравеопазването ще проведат пресконференция на тема: „Кой изнася лекарствата на българският пациент?\"***София.От 10.00 часа 13 състав на Специализирания наказателен съд ще гледа делото срещу Камен Б., Ивайло Б., Димитър З., Валентин Г. и др.,обвинени в организиране и ръководене на организирана престъпна група.***София.От 10.30 часа в Cinema City Mall of Sofia ще се състои предварителната прожекция на филма „Чудо\".*** Шумен.От 10.30 часа във фоайето на втория етаж пред зала 203 на общината кметът Любомир Христов ще посрещне сурвакари от детска градина  „Звънче\" в Шумен.  ", "date": "2018.01.03", "title": "Събитията в страната на 3 януари"}
{"url": "http://www.cross.bg/gordiii-bili-sebe-1564592.html", "text": "/КРОСС/ Свети пророк Малахия произхождал от Завулоновото коляно. Той живял и пророчествал по времето на Неемия, след възвръщането на иудеите от Вавилонския плен, когато Йерусалимският храм бил отново построен и в него се извършвало богослужението и свещениците принасяли жертви. Със своя благочестив живот той предизвиквал удивление в народа, който, виждайки, че по чистотата си той е подобен на ангел Божий, го наричал Малахия, което означава - ангел Господен. Призован към пророческо служение, той се показал като ревностен поборник на вярата, закона и благочестието.След възвръщането на иудеите от плен, в техния нравствено-религиозен живот съществували много нередности, които поради нерадението и безгрижието на свещениците още повече се увеличавали и разпространявали, и които не можели да не възмущават и да не огорчават пророка. Той се борел срещу тях чрез силното си и страшно изобличение на свещениците и народа. Пророкът изобличавал народа и свещениците за това, че те нямали подобаващото благоговение към Бога, принасяли Му неблагоугодни жертви; изобличавал свещениците, задето със своите неправди, с отклоняването си от правия път, с неспазването на заповедите и с лицемерието си в делата на закона безславят Бога и пораждат съблазън в народа.Изобличавайки страшно народа за неговото вероломство и за нарушаването на завета на неговите отци - за това, че постъпват незаконно със своите жени и като несправедливо отхвърлят законните си съпруги, си взимат жени от другоплеменниците, светият пророк Малахия ги заплашвал с Божия съд. Той ги заплашвал с Божия гняв и заради другите техни пороци - заради чародействата и прелюбодеянията, заради лъжливите им клетви, заради това, че удържат заплатата на своите наемници, заради притесняването на вдовиците и сираците, заради немилосърдието към странниците и за неизпълнението на закона за десятъците и приношенията в Божия храм.Накрая, пророкът изобличавал евреите и заради тяхното богохулство, заради техните дръзки и хулни слова, че уж е безсмислено да се служи на Бога, безполезно е да се съблюдават Неговите постановления и да се ходи пред Неговото лице в печална дреха, че нечестивите и тези, които вършат беззакония, живеят по-щастливо, по-добре устройват делата си и остават невредими. Борейки се с тези пороци, светият пророк заедно с това предвидял и славата на втория храм и по най-ясен начин предсказал пришествието на Месията, явяването на Предтечата преди Неговото пришествие, бъдещия Божий съд пад нечестивите, прославлението на праведните и разпространяването на славата Божия сред всички народи.Светият пророк Малахия умрял в младите си години и бил погребан при своите предци в своето родно място Суфа. Той бил последният старозаветен пророк, поради което светите отци го наричат \"печат на пророците\".По молитвите на преподобните и богоносни наши отци, Господи Иисусе Христе, Боже наш, помилуй нас. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски Христовият мъченик Гордий се родил в Кесария Кападокийска. Родителите му били християни и го възпитали в православната християнска вяра. Когато навършил пълнолетие и станал мъж, той бил взет на военна служба и поставен на длъжността стотник, тъй като превъзхождал мнозина и със здравината на тялото си, и със силата на своя дух.В това време римският император Ликиний излял върху християните цялата си злоба и вдигнал богоборческата си ръка срещу Христовата Църква. По всички тържища и площади и по всички най-многолюдни места били разпратени царски повеления и укази, които забранявали да се отдава поклонение на Христа и предвиждали смъртно наказание за всеки нарушител на тази царска забрана. Всички били довеждани до каменните и дървените идолски изображения, за да отдадат поклонение на изделията на човешките ръце, а тези, които не се подчинявали, били принуждавани към това чрез мъчения. Целият град бил обхванат от смут: имуществото на християните се предавало на разграбване, домовете им се разрушавали, а те самите били избивани. Благочестивите жени били влачени позорно из града; нямало пощада нито за младостта, нито почит към старостта. Тези, които не били виновни в нищо, страдали сякаш били злодеи. В тъмниците станало тясно и хубавите и богатите домове се лишили от своите обитатели. Пустинята се населвала с човеци, гонени само заради това, че вярват в Христа. Баща предавал на смърт своя син, син отвеждал на съд баща си; брат ненавиждал своя брат и роб въставал срещу господаря си. Дяволът изпълнил човешките души като че с някаква ужасна нощ на безумие, така че те не се разпознавали един друг, сякаш били обгърнати от мрак. Молитвените домове били разрушавани от ръцете на нечестивите, светите олтари били събаряни и не се извършвало никакво приношение, нито кадивна жертва, нито имало място, където би могло да се извърши божествената служба. Всичко било обхванато от униние като от някакъв тъмен облак. Божиите служители били изгонвани от храмовете, всяко благочестиво събрание преминавало в ужас, а демоните ликували, осквернявайки вселената с дима и кръвта на жертвите.Виждайки това бедствие, Гордий решил доброволно да напусне града. Той свалил от себе си воинския пояс и като оставил своето богатство, роднини, приятели, слуги, житейските удобства и всичко, което е желано за човеците, обичащи света и неговите наслади, отишъл в необитаема и недостъпна за хората пустиня, като счел за по-приятен живота със зверовете, отколкото ­ общението с идолопоклонниците. Той подражавал на светия пророк Илия, който като видял как народът служи на сидонските кумири, се отстранил на планината Хорив, влязъл в пещерата, търсейки Бога, Когото и видял, доколкото Той може да бъде видян от човешко око. Такъв бил и този Гордий, който бягал от градските вълнения, от шума на тържищата, от високомерието на чиновниците, от съдилищата, от клеветниците ­ продаващи, куващи, кълнящи се, лъжещи, сквернословещи, ­ който бягал от игрите и остроумието и от неприличната градска веселост, тъй като имал чист слух, чисти очи и преди всичко ­ чисто сърце, което можело да вижда Бога. Той се сподобил с Божествените откровения и познал великите тайни \"не от човеци, нито чрез човек\", но имайки велик Учител ­ Духа на истината. Като преминал оттук към размисъл за живота ­ колко е безполезен и кратък, и подобeн на съновидение и сянка, той пожелал с всичките си душевни сили вечния живот на небесата и като силен борец започнал да се готви за борба чрез поста, бдението, молитвата и поучаването в словото Божие. А с особено нетърпение той очаквал този ден, в който целият град трябвало да участва в празника на скверния бог Марс, или по-точно ­ на демона, обичащ войната. Когато денят настъпил, целият народ се стекъл в цирка, за да гледа конските надбягвания. Всички се разположили по високите места. В града тогава не бил останал никой. Между зрителите, които гледали бързия бяг на конете и се забавлявали от изкуството на колесничарите, имало и много християни, които живеели в безгрижие и не се били отстранили от празното сборище. В този ден робите били освобождавани от работа и също се събирали там, децата бързали от училищата да дойдат тук, където присъствали и много блудни и безсрамни жени. Така циркът се напълнил с безчислено множество хора, които внимателно наблюдавали конните състезания. Тогава доблестният ивелик по дух Гордий, като слязъл от високата планина в цирка, не се изплашил от народа, не започнал да мисли на какво множество въоръжени ръце предава себе си, но с непоколебимо сърце и с безстрашна душа преминал сред седящите в цирка човеци и застанал по средата, потвърждавайки словото в Писанието: \"праведникът е смел като лъв\". Но като не се задоволил да застане с такова дръзновение сред цирка, той гръмогласно, подобно на апостолите, изрекъл думите на пророк Исаия: \"аз се открих на ония, които не питаха за Мене\", с което показал ясно, че не е доведен тук по принуда, но че доброволно предава себе си на мъченически подвиг, по примера на Владиката Христа, Който Сам предаде Себе Си в ръцете на търсещите Го в нощната тъмнина иудеи.Когато присъстващите в цирка разбрали кой стои пред тях, веднага се надигнал голям шум: вярващите ръкопляскали от радост, а невярващите крещели към съдията, за да издаде присъда и да накаже Гордий. Циркът се изпълнил с викове и смут, никой не гледал конете и колесниците. Напразно шумът на колесниците изпълвал въздуха: никой не искал да гледа нищо друго, освен Гордий, никой не искал да чува нищо друго, освен неговите думи. Целият цирк се изпълнил с викове, които, разнасяйки се във въздуха подобно на вятър, заглушавали шума на бягащите коне. А когато глашатаят подал знак за мълчание, замлъкнали тръбите, затихнали свиралата, замълчали музикалните инструменти: всички гледали единствено към Гордий, всички слушали единствено него. В цирка се намирал и градоначалникът, който следял за реда на състезанията и определял наградите за участниците в надбягванията. Веднага довели светеца при него и той го попитал:Кой си ти и откъде идваш? Кое е твоето семейство и кой е твоят род?Тогава свети Гордий разказал всичко за себе си ­ какъв сан е имал и защо, като е напуснал службата си, се е оттеглил в пустинята и защо отново се е върнал.Върнах се ­ казал той, ­ за да покажа на дело, че пренебрегвам твоите заповеди и че изповядвам Иисуса Христа, моята надежда и защита. А като узнах, че ти превъзхождаш мнозина със своята свирепост, аз нарочно избрах този ден, като удобно време да изпълня моето намерение и моя обет.Тези думи възпламенили гнева на градоначалника като огън и той насочил цялата си жестокост към свети Гордий.Извикайте палачите при мене! ­ възкликнал той. ­ Къде са бичовете? Къде са оловните топки? Къде са колелата за измъчване? Нека да го разпънат върху тях и да разкъсат тялото му! Нека да го повесят на дърво и да донесат инструментите за изтезание! Нека бъде предаден на зверовете, посечен с меч и хвърлен в пропаст! Впрочем, всичко това е все още малко за тоя нечестив човек, който заслужава да погине не само от една, но от много смърти.Тогава свети Гордий казал:Наистина, голяма вреда бих причинил на себе си, ако се откажа от желанието си да умра за Христа!Тези думи изпълнили градоначалника с още по-голяма ярост и усилили неговата склонност към жестокост. Но колкото повече се разлютявал, толкова по-мъжествен се показвал в мъченията свети Гордий. Никакви мъки, никакви смъртоносни оръдия не могли да го отвърнат от приетото решение. Издигайки очите си към небето, той пеел стиховете на псалома: \"Господ е с мене, няма да се уплаша: какво ще ми стори човек?\" и още: \"няма да се уплаша от злото, защото Ти си с мене\". Пеел и други подобни на тези стихове, които бил научил от Божествените книги, като укрепявал себе си в мъжеството и търпението. Той бил толкова далече от страха, че сам призовавал да го измъчват.Защо се бавите? ­ говорел той ­ Защо стоите? Стържете тялото ми и го раздробявайте на части; мъчете ме както искате! Не ме лишавайте от надеждата да получа благата, които са ми обещани! Колкото повече усилвате моите страдания, толкова по-голяма награда ще получа от моя Господ. Скръбта в този живот донася вечното веселие и ние, заради раните, които нанасяте върху телата ни, ще получим в деня на всеобщото възкресение светли одежди. За безчестенето и позора тук, ще получим небесни венци. Заради осъждането заедно със злодеите ще се сподобим да пребиваваме заедно с ангелите!Като разбрал, че не може чрез своята ярост и чрез различните изтезания да го отвърне от светата вяра, лукавият градоначалник започнал да го съблазнява с ласкави думи; защото такъв е обичаят у дявола ­ боязливите той се стреми да уплаши, а твърдите смекчава и разслабва чрез съблазънта. И така ­ мъчителят започнал да предлага на светия мъченик различни подаръци, а още по-големи награди му обещавал от лицето на царя.Царят ­ му казвал той ­ ще ти даде висока длъжност във войската, голямо имущество, богатство и слава и всичко, което пожелаеш.А светият, щом чул неговите обещания, се надсмял на безумието му и казал:Нима ти можеш да ми дадеш нещо, което да е по-добро от небесното царство?Тогава нечестивият градоначалник, обхванат от гняв, извадил меча си и като заповядал да извикат палача, издал присъда свети Гордий да бъде обезглавен. Преди да бъде изпълнено наказанието, в присъствието на множеството народ, познатите на Гордий го наобиколили, прегръщали го и му давали последно целование. Със сълзи те го умолявали да не предава себе си на смърт, да не погубва своя живот в разцвета на годините си и да не напуска това приятно за всички слънце. Те го съветвали да се отрече, макар и само на думи, от Христа и му казвали:С една дума можеш да избавиш себе си от смъртта. Отречи се от Христа с устата си, а в сърцето си вярвай в Него, както искаш; защото Бог гледа не думите, а мислите на говорещия. Ако ти постъпиш така, ще смекчиш и гнева на съдията, а и Бога ще умилостивиш.Но той, подобно на скала, стояща сред морето, която си остава непоклатима, независимо че е връхлитана и удряна от морските вълни, си оставал непоколебим в своето добро решение. И както къщата, основана върху камък, не бива разрушена нито от силни ветрове, нито от проливни дъждове и разливащи се реки, така и този твърд мъж бил непоклатим в своята вяра.А щом прозрял с духовните си очи, че дяволът ходи сред познатите му и един подтиква към сълзи, а в друг влага думи на разубеждаване и го кара да дава недобри съвети, мъченикът се обърнал към плачещите със словата на Господа: \"не плачете за Мене\", но плачете за Божиите врагове, които преследватхристияните. Казвам ви, плачете за тези, които, готвейки огън за нас, запалват за себе си геената и си събират \"гняв за деня на гнева\"! Престанете да сломявате сърцето ми, защото аз не веднъж, а много пъти съм готов да умра за името на нашия Господ Иисус Христос!А на тези, които го съветвали да се отрече от Христа само на думи, Гордий отговорил така:Езика, който ми е даден по милостта на Христа, аз не мога да заставя да се отрече от своя Създател: \"понеже със сърце се вярва за оправдаване, а с уста се изповядва за спасение\"! Как да се отрека от Господа, на Когото се покланям от най-ранно детство? Аз съм възпитан в светата вяра. Не ще ли се ужаси небето, ако аз се отрека от Бога? Нима небесните светила не ще скрият светлината си пред мене? Ще ме изтърпи ли земята и не ще ли ме погълне жив? Не се мамете: Бог поругаван не бива! И с нашите уста Той ще ни съди, и по думите ни ще ни оправдае и по думите ни ще ни осъди. Нима не сте чували страшните Господни думи: \"който се отрече от Мене пред човеците, и Аз ще се отрека от него пред Моя Отец Небесен\"? Защо тогава ме съветвате да се отрека с устата си от моя Бог? Нима заради това ­ за да удължа живота си? Нима ­ за да се избавя временно от смъртта и да спечеля няколко дни живот? Но нали чрез това аз ще се лиша от вечния живот! Или пък ­ за да се избавя от телесните мъчения? Но така аз не ще видя благата, приготвени за праведните там, където няма болка. Явно безумие ще е, ако аз чрез недълговременния живот спечеля за себе си вечна мъка и погибел за душата си? Не, аз и вас съветвам: ако вие така лошо мислите, то се поучете в благоразумието и истината, \"като отхвърлите лъжата, казвайте истината\" и изповядайте, \"че Иисус Христос е Господ, за слава на Бога Отца\", защото такива слова ще изрече всеки език, когато \"в името на Иисуса... преклони колене всичко небесно, земно и подземно\".След като казал това и се осенил с кръстния знак, свети Гордий тръгнал, без страх и без да измени светлостта на лицето си, към смъртта. Той се спрял на мястото на наказанието в такова разположение на духа, сякаш след него не идвал палачът и сякаш виждал ангели пред себе си, в чиито ръце той желаел да предаде душата си. Бидейки посечен с меч, той се сподобил с блажения живот: подобно на Лазар, той с радостни възклицания бил пренесен на мястото на вечното упокоение, където, приемайки въздаянието, заедно с ангелите вечно прославя Подвигоположника Христа, за Когото пострадал.Жития на светиите, преведени на български език от църковно-славянския текст на Чети-минеите на св. Димитрий Ростовски ", "date": "2018.01.03", "title": "Св. прор. Малахия. Св. мчк Гордий"}
