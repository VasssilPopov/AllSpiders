{"url": "http://www.cross.bg/tanker-hunt-iran-1609481.html", "text": "/КРОСС/  Британският външен министър Джереми Хънт е разтревожен, че Иран е поел по „опасен път\", след като вчера завладя петролен танкер, плаващ в Ормузкия проток под флага на Великобритания. Хънт е кандидат и основен конкурент на Борис Джонсън за лидер на британската Консервативна партия и евентуален бъдещ премиер.Иранската агенция \"Фарс\" съобщи, че корабът Stena Impero е отведен в пристанището на Бандер Аббас, след като заяви, че танкерът е участвал в инцидент с ирански риболовен кораб.„Вчерашните действия в Персийския залив показват тревожни признаци, че Иран може да избере опасен път на незаконно и дестабилизиращо поведение след законното задържане на петролния танкер от Гибралтар\", заяви Хънт в Twitter. „Както казах вчера, нашата реакция ще бъде обмислена, но силен. Опитвахме се да намерим начин за решаване на проблема с Grace 1, но ще гарантираме безопасността на нашите кораби\", добавя той.Припомняме, че Британският флот конфискува иранския танкер Grace 1 в Гибралтар на 4 юли по подозрение в контрабанда на петрол за Сирия в нарушение на санкциите на Европейския съюз. ", "date": "2019.07.20", "title": "Лондон изпрати предупреждение към Иран"}
{"url": "http://www.cross.bg/varna-trakiya-godina-1609466.html", "text": "/КРОСС/  Спад на туристите по морето. Данни на НСИ сочат, че и във Варна спадът е съществен, като достига до около 16 %. Още през зимата стана ясно, че ранните записвания за българското Черноморие са доста по-малко от същия период миналата година, предава Нова тв.„Данните на НСИ са за месец май, доколкото разбирам, и според мен те са нормални. Основната причина е силната конкуренция, която беше в криза през изминалите три години. Това не е изненадващо, не е учудващо. Сега юли нещата изглеждат по различен начин\", коментира Стоян Маринов, член на УС на Варненска туристическа камара.„Ние нямаме никакви очаквания, съответно и право за разочарования. Туристите, които са във Варна, са много малко, тази година се усеща осезаемо. Лошата реклама, която си правим всички ние, е много сериозна. За колко време стига едно семейство от София до Гърция? Кои магистрали са направени - „Тракия\" или „Хемус\"? За да дойде едно семейство на плаж през уикенда, то ще пътува 10 часа до Варна, защото „Хемус\" е в ремонт. През „Тракия\" положението е същото. Защо да дойде тук, след като си има прекрасен път до Гърция? Ние сами си затваряме пътищата и после се чудим на резултатите\", коментира Невяна Иванова, собственик на заведение на плажа.  ", "date": "2019.07.20", "title": "16% по-малко туристи това лято във Варна"}
{"url": "http://www.cross.bg/fasearr-ppilozhenieto-miliona-1609456.html", "text": "/КРОСС/  Дoĸaтo пoтpeбитeлитe нa coциaлнaтa мpeжa ĸaчвaxa cнимĸитe cи, зa дa видят ĸaĸ щe изглeждaт ĸaтo ocтapeят, a мeдии oбcъждaxa дoĸoлĸo e бeзoпacнo e FасеАрр зa личнитe дaнни, пpилoжeниeтo нaпpaви мнoгo дoбpи пapи.Иcтepиятa c пpилoжeниeтo FасеАрр, cъздaдeнo oт pycĸия пpoгpaмиcт Яpocлaв Гoнчapoв, зaпoчнa нa 9 юли. Cпopeд дaннитe нa aнaлитичнaтa aгeнция Арр Аnnіе, caмo зa 10 дни cлeд тaзи дaтa, пpилoжeниeтo e инcтaлиpaнo 6,5 милиoнa пъти - 2 милиoнa пъти нa іРhоnе и 4,5 милиoнa нa Аndrоіd. Πиĸът e нa 17 юли, ĸoгaтo пpилoжeниeтo e изтeглeнo 1,6 милиoнa пъти. FасеАрр ce ĸлacиpa в тoп-50 нa нaй-пoпyляpнитe пpилoжeния в Бoтcвaнa и ЮAP, a cлeд няĸoлĸo дни зae пъpвитe мecтa в тoп-ĸлacaциитe нa Арр Ѕtоrе и Gооglе Рlау.He ce знae c ĸaĸвo тoчнo зaпoчнa тaзи иcтepия, нo нa 14 юли пopтaлът Vоguе Аrаbіа cъoбщи зa пeвицaтa Бaлĸиc Фaĸи oт Йeмeн, ĸoятo пyблиĸyвa в Іnѕtаgrаm cвoя cнимĸa, oбpaбoтeнa oт FасеАрр. Taзи пyблиĸaция бe xapecaнa oт 9 милиoнa дyши, ĸoитo зaпoчнaxa дa пoдpaжaвaт и дa пyблиĸyвaт cвoитe oбpaбoтeни oт пpилoжeниeтo cнимĸи.FасеАрр зaпoчнa дa ce paзпpocтpaнявa лaвинooбpaзнo и мoмeнтaлнo cтaнa мнoгo пoпyляpнo, ĸaтo ĸъм днeшeн дeн e изтeглeнo нaд 900 000 пъти.Дaннитe нa Арр Аnnіе пoĸaзвaт, чe caмo зa 10 дни - oт 9 дo 19 юли пpилoжeниeтo e cпeчeлилo нaд $1 милиoн. Πapитe идвaт пpeдимнo oт вгpaдeнитe пoĸyпĸи. Cпopeд cтaтиcтиĸитe, пo-гoлямaтa чacт oт тaзи cyмa идвa oт пoтpeбитeлитe нa іРhоnе, ĸoитo ca дaли зa пpилoжeниeтo $746 000.Филтpитe нa FасеАрр мoгaт дa ce изпoлзвaт бeзплaтнo, нo зa изĸлючвaнe нa peĸлaмитe, зa мaxaнeтo нa вoдния знaĸ нa FасеАрр в oбpaбoтeнитe cнимĸи и зa пoлyчaвaнe нa дocтъп дo дoпълнитeлнитe филтpи, тpябвa дa ce ĸyпи paзшиpeнaтa вepcия. B caмoтo пpилoжeниe ce ĸaзвa, чe зa paзшиpeнaтa вepcия e нeoбxoдимo дa ce плaшaт 290 pyбли ($4,62) нa мeceц или 1490 pyбли ($23,75) гoдишнo.Cпopeд Арр Аnnіе, пpeз цялoтo вpeмe нa cъщecтвyвaнe FасеАрр e cпeчeлилo нa cвoитe cъздaтeли $11,6 милиoнa, ĸaтo e изтeглeнo 73,2 милиoнa пъти. Ho пиĸът e пpeз пocлeднитe дeceт дни, ĸoгaтo FасеАрр гeнepиpa пpиxoд oт нaд $1 милиoн - cpeднo пo $100 xиляди нa дeн.Блoгъpитe и eĸcпepтитe пo инфopмaциoннa cигypнocт oбъpнaxa внимaниe нa пoтpeбитeлcĸoтo cпopaзyмeниe нa FасеАрр. Taм ce ĸaзвa, чe пpилoжeниeтo cъбиpa пepcoнaлнитe дaнни нa пoтpeбитeлитe, пoлyчaвa дocтъп дo cнимĸитe в cмapтфoнa, ĸaчвa изoбpaжeниятa в coбcтвeн cъpвъp, ĸъдeтo ги oбpaбoтвa.Ha 17 юли aмepиĸaнcĸият ceнaтop Чъĸ Шyмъp oфициaлнo зaяви пpeд диpeĸтopa нa ФБP и пpeд Фeдepaлнaтa тъpгoвcĸa ĸoмиcия, чe FасеАрр e зaплaxa зa нaциoнaлнaтa cигypнocт нa CAЩ. Toй пpeдyпpeди, чe милиoни aмepиĸaнци ca дaли дocтъп дo cвoитe лични фoтoгpaфии и дaнни нa pycĸa ĸoмпaния.Cъздaтeлитe нa FасеАрр ĸaзaxa в интepвю зa Fоrbеѕ, чe ĸoмпaниятa нe изпoлзвa дaннитe нa пoтpeбитeлитe бeз тяxнoтo cъглacиe и чe тoвa лecнo мoжe дa ce пpoвepи. Изпoлзвa ce eдинcтвeнo cнимĸaтa, ĸoятo пoтpeбитeлят жeлae дa peдaĸтиpa и нa нищo дpyгo нe ce oбpъщa внимaниe. Гoнчapoв yтoчни, чe тeзи cнимĸи ce изтpивaт в eлeĸтpoнния oблaĸ 48 чaca cлeд тяxнoтo ĸaчвaнe. B ĸpaйнa cмeтĸa, oĸaзa ce, чe FасеАрр e бeзoпacнo зa пoтpeбитeлитe, a вeлиĸoлeпнaтa идeя, зaлoжeнa в нeгo, пpoдължaвa дa пeчeли мнoгo дoбpи cyми нa нeгoвитe cъздaтeли.  ", "date": "2019.07.20", "title": "Докато ние стареем те печелят: приложението FaceApp спечели $1 милион само за 10 дни"}
{"url": "http://www.cross.bg/politziyata-mlad-izvurshi-1609479.html", "text": "/КРОСС/  В Рим е обявено максимално равнище на терористична заплаха, след като полицията започна издирването на млад сириец, който в засечени телефонни разговори е заявил за вероятността да извърши атентат в града в събота сутринта, съобщи вестник „Кориере дела Сера\"По информацията на изданието 28-годишният сириец в телефонния разговор казал, че „утре в Рим ще отиде в рая\".Силовите структури имат снимката на млад човек пред Бранденбургските врата в Берлин. Именно в Берлин през декември 2016 година извърши терористичен акт тунизиецът Анис Амри, който впоследствие бе убит от полицията в Милано.Полицейското управление на Рим е предало на всичките патрули изображения с външността на сириеца.Името му остава неуточнено, защото се смята, че има три различни страници във Facebook. При откриването му полицията трябва да съобщи на отдела за специални операции. ", "date": "2019.07.20", "title": "В Рим е обявена терористична заплаха "}
{"url": "http://www.cross.bg/zona-signal-byrgas-1609484.html", "text": "/КРОСС/  Природозащитни организации сигнализират за унищожени дървета и прокарване на път на плаж Листи, в защитена зона Силистар, част от Природен парк \"Странджа\". В социалните мрежи те разпространяват снимки и видеа показващи прясно прокарания с булдозер път.Природазащитниците твърдят, че дейностите се извършват във връзка със снимането на реалити предаване на една от Националните телевизии. Тома Белев от Асоциация на парковете в България припомня, че е забранено прокарването на нови пътища на територията на защитената зона \"Силиистар\".\"Получихме сигнал от човек на място. Тя е заснела, как на плажа Листи, най-големият от трите плажа, които е класирало Министерството на туризма, има създаден път до него. Ние не можем да преценим дали е съществуващ или е разчистван стар път към него. Това, което се вижда от самите кадри е, че са премахвани и избутвани дървета.\"Те са подали сигнал до Регионалната инспекция по околна среда и водите - Бургас, дирекцията на парк \"Странджа\" и Регионалната дирекция по горите в Бургас.Кметът на община Царево Георги Лапчев заяви, че при него такъв сигнал не е пристигал и се е информирал от социалните мрежи за твърденията.\"Видях, че във Фейсбук човек може да пише каквото си иска, когато поиска, без да носи никаква отговорност. Най-вероятно става въпрос за горски път, който си съществува там от години. Горските пътища системно биват приглаждани, когато има обекти, или когато се правят лесо-културни прегради.\"Директорът на Регионалната дирекция по горите в Бургас Станимир Божанов потвърди, че се извършва проверка на място и по-късно през деня ще обяви дали се касае за нарушения в защитена зона. ", "date": "2019.07.20", "title": "Природозащитници сигналиризат, че се прокарва път в защитена зона Силистар "}
{"url": "http://www.cross.bg/partiite-polychavat-zakona-1609480.html", "text": "/КРОСС/  Министерството на финансите е превело още 7 млн. лв. на правоимащите партии - полагащата им се субсидии за второто тримесечие на 2019 г. За разлика от предишните трансфери, сега ведомството на Владислав Горанов е отпуснало точно по 11 лева на спечелен глас на парламентарните избори през 2017 г. Преди приемането на поправките в Закона за политическите партии МФ отпускаше по 13.25 лв. на глас, тъй като преразпределяше гласове от партиите, които не са вкарали депутати в Народното събрание.Отново по силата на последните промени в Закона, партиите надвзимали средства от 2016 г. досега трябва да ги върнат на бюджета. ГЕРБ и ДПС преведоха средствата веднага след обнародването на поправките. БСП обаче заяви, че няма пари. Поради тази причина техните задължения ще се приспадат от бъдещите субсидии. Сега им се превежда само 70% от полагащата им се субсидия. Такъв процент получават също НФСБ, „Атака\" и ВМРО.Държавната субсидия се предоставя ежегодно от централния бюджет на четири части, като Министерството на финансите вече е длъжно да публикува информацията в 7-дневен срок от предоставянето на съответната част от субсидията.Промените в Закона за държавния бюджет, в които е записано, че субсидията на партиите става 1 лев, беше приет преди няколко дни, поради което партиите все още получават 11 лева. От третото тримесечие политическите формации вече ще получават новата по-ниска сума, но пък ще имат право да се финансират без ограничения от фирми и физически лица.Колко пари получиха партиите в парламента за второто тримесечие:ПП „ГЕРБ\" - 3 146 409 лв. ПП „Движение за права и свободи\" - 866 553 лв. ПП „Воля\" - 399 404 лв. ПП „Възраждане\" - 103 928 лв. ПП „Българска социалистическа партия\" - 1 778 279 лв. ПП „Национален фронт за спасение на България\" - 202 800 лв. ПП „ВМРО - Българско национално движение\" - 202 800 лв. ПП „Атака\" - 203 819 лв. ", "date": "2019.07.20", "title": "Финансовото министерство преведе още 7 млн. лв. на партиите"}
{"url": "http://www.cross.bg/murfi-stendup-nalozhi-1609478.html", "text": "/КРОСС/  Американският актьор и продуцент Еди Мърфи иска да се завърне към стендъп комедията. Той съобщи това в шоуто на Джери Зайнфелд „Comedians in Cars Getting Coffee\".„Искам да го направя отново\", призна звездата от поредицата „Полицаят от Бевърли Хилс\". „Всичко трябва да бъде планирано правилно преди да участвам в комедийния клуб. Трябва да потренирам\", обясни Еди Мърфи.Актьорът разказа, че е радостен да се завърне на голям екран в ролята на принц Али във втората част на филма „Пристигане в Америка\". Той също така не губи надеждата, че някога ще получи „Оскар\".„Ако не ми връчат наградата за някаква роля, то ще ми се наложи да живея до 90 години. Мисля, че мога, имам добро здраве. Тогава ще им се наложи да ми дадат „Оскар\" за цялостен принос\", пошегува се комикът и любимец на публиката. ", "date": "2019.07.20", "title": "Еди Мърфи се връща към стендъп комедията"}
{"url": "http://www.cross.bg/mars-lynata-nasa-1609482.html", "text": "/КРОСС/  В петък Доналд Тръмп отбеляза 50-годишнината на от мисията на „Аполо 11\" до Луната, която приземи първите хора на повърхността на естествения земен спътник. Американският президент събра в Овалния кабинет служители на НАСА, бивши космонавти и конгресмени, а срещата беше увековечена с обща снимка.Тръмп на дълго и широко е разпитвал експертите относно проучванията на дълбокия Космос, пише The Verge. И при тези разговори президентът неколкократно е попитал администраторът на НАСА Джим Брайдънстайн, защо астронавтите не могат да отидат направо на Марс, вместо да отидат на Луната.„Казват, че за да стигнем до Марс, първо трябвало да кацнем на Луната. „Няма ли някакъв начин да отидем директно на Марс, без да кацаме на Луната. Възможно ли е това\", е попитал Тръмп, показват запис на Politico.Брайдънстайн е отговорил, че Луната е „полигон\" за отиване на Марс, който ще позволи на НАСА да изпробва технологиите, необходими за поддържане на живота на хората в продължение на дълги периоди от време. „Когато отидем на Марс, ще трябва да сме там за дълъг период от време, така че трябва да се научим как да живеем и работим на друг свят\", е обяснил Брайдънстайн.Официалната цел на администрацията на Белия дом по отношение на изследването на Космоса е да достигне до Луната. Първата директива за космическата политика, подписана от Тръмп през декември 2017 г., беше да изпрати хората обратно на естествения земен спътник, за да бъде установено устойчиво присъствие там. „Започвайки с мисии извън ниската земна орбита, Съединените щати ще поведат завръщането на хората на Луната за провеждане на дългосрочни проучвания и използване, последвано от човешки мисии до Марс и други дестинации\", се казва в директивата.Оттогава НАСА разширява плановете си за връщане на хората на Луната. През април вицепрезидентът Майк Пенс предизвика НАСА да изпрати хора на Луната до 2024 г., вместо през 2028 г., както планираше агенцията. Оттогава НАСА е създала програма за изпълнение на този амбициозен краен срок, наречен „Артемида\". Целта на този план е да бъде изпратена първата жена на лунната повърхност и да се създаде устойчив пост около земния спътник. През май администрацията на Тръмп поиска още 1.6 млрд. долара за НАСА, за да стартира програмата „Артемида\".И докато НАСА се опита да отговори на призива на Пенс, през последните месеци Тръмп стана особено активен по отношение на другата космическа цел на Щатите - Марс. В началото на юни той написа в Twitter: „След всички пари, които харчим, НАСА не трябва да говори за отиване на Луната - направихме това преди 50 години. Те трябва да бъдат съсредоточени върху много по-големите неща, които правим, включително Марс (част от които е Луната), отбраната и науката!\".Този туит създаде смут предвид официалните планове на администрацията за Луната. Оттогава Брайдънстайн многократно е твърдял, че програмата на „Артемида\" остава непроменена.Вчера Тръмп е проявил интерес към Марс, като е помолил Джим Брайдънстайн да обясни плановете на НАСА за Луната и защо са необходими. Той е попитал за мнение астронавта от „Аполо 11\" Майкъл Колинс, който е отговорил: „Директно към Марс\", имайки предвид, че НАСА трябва да отиде направо на Марс и да заобиколи Луната.„На мен ми изглежда, че трябва да идем директно на Марс\", отговорил Тръмп. „Искам да кажа, кой знае по-добре от тези хора? Те правят тези неща от дълго време. Какво ще кажете за концепцията директно до Марс?\", е запитал Тръмп администратора на НАСА.Брайдънстайн е обяснил, че ако отидем направо на Марс, ще има много неща, които все още не са изследвани и доказани. Той е опитал да каже, че лунната повърхност съдържа вода под формата на лед, която може да бъде събрана и използвана за гориво за ракетите, с които да се стигне до Марс.НАСА планира да създаде нова космическа станция в лунната орбита, наречена „Портал\" - аванпост за астронавтите, които да пътуват до и от повърхността на Луната.Макар че програмата на „Артемида\" на НАСА е повече или по-малко непокътната, Джим Брайдънстайн и космическата агенция станаха много активи за пътя до Марс след туита на Тръмп от юни. Администраторът е все по-категоричен, че целта да се отиде на Луната е от там да се стигне до Марс. ", "date": "2019.07.20", "title": "Тръмп продължава да настоява да гледаме директно към Марс"}
{"url": "http://www.cross.bg/ybinas-pery-izrigvane-1609472.html", "text": "/КРОСС/  Стотици души трябваше да бъдат евакуирани по нареждане на перуанските власти заради изригването на вулкана Убинас в Южно Перу, след две експлозии и дъжд от пепел и газ, съобщава АФП.Решението за евакуацията беше взето, след като Перуанският геофизичен институт съобщи, че \"Убинас е в процес на изригване\" и препоръча степента на тревога заради опасна вулканична дейност да бъде повишена от жълта на оранжева (предпоследното равнище преди максималната, червена тревога).Вулканът Убинас се намира в региона Мокегуа, на 1250 км южно от столицата Лима. Върхът му се извисява на 5672 метра над морското равнище.Убинас, най-активният вулкан в Перу, е в процес на изригване за първи път от 2017 г. Вчера стълбът от дим се издигаше на височина шест километра над върха на вулкана. ", "date": "2019.07.20", "title": "Стотици евакуирани след изригване на вулкан в Перу"}
{"url": "http://www.cross.bg/tzalapitza-myasto-otkriti-1609470.html", "text": "/КРОСС/  Екипи на РДПБЗН-Пловдив извозиха до депото за опасни материали в село Цалапица 6 празни варела, открити вчера в коритото на р. Марица в града. При направена проверка на място е установено, че те са били ползвани за съхранение на химикал, чрез който се одорира  пропан-бутан. В хода на проверката, съвместно с екипи на ОДМВР-Пловдив, в пункт за изкупуване на метали, намиращ се в близост, са открити още 10 идентични варела, но херметически затворени, които също са депонирани в Цалапица.При направените замервания на място - и в реката, и в пункта, няма следа от замърсяване. Работата по изясняване на случая продължава.  ", "date": "2019.07.20", "title": "Извадиха от р. Марица варели, съдържали опасни химикали"}
{"url": "http://www.cross.bg/danni-neshto-komentirame-1609473.html", "text": "/КРОСС/  Обвиненият за хакването на масива на НАП Кристиян Бойков даде кратко интервю пред Нова тв . Ето го цялото:- Не. На този етап за жалост нищо не можем да коментираме.- Ами интересни факти, но нека видим какво ще каже съдът. Интересни факти, които са малко, как да кажа... не бих използвал думата „тъпи\", но нещо такова. Единственото обвинение, което видях са буквално едни четири реда, в които пише, че от някаква дата, аз съм бил извършил нещо. Нищо повече. - Това е едно потребителско име, което може да бъде всякакво. Но на този етап, нека не коментираме, моля ви се.- Напълно. Иначе нямаше да говоря с вас. Надявам се да излезе така, че това цялото нещо е натопено, защото наистина е така.- Няма да коментирам повече. Реално сега се пишат какви ли не глупости по медиите. Бил съм богат. Пуша цигари за 5 лв. и се движа с градски транспорт и ям дюнери от лавката.Изтичането на данни от НАП нажежи атмосферата и в парламента, припомни Нова тв. Корнелия Нинова поиска президентът да свика Консултативния съвет по национална сигурност. По думите й вече има злоупотреба с изтеклите данни на хората и има възможност да се теглят кредити от тяхно име. Към момента реакция от страна на президента няма, но всеки, който иска може да отвори сайта на НАП и да види какви точно данни са изтекли. ", "date": "2019.07.20", "title": "Набеденият хакер: Пуша цигари за 5 лв. и се движа с градски транспорт"}
{"url": "http://www.cross.bg/grada-venetziya-kafe-1609475.html", "text": "/КРОСС/  Двойка от Берлин бе глобена с 950 евро днес за използването на газов котлон, на който туристите - на 32 и 35 години - искали да си сварят кафе на прочутия мост Риалто, предаде ДПА, цитирана от БТА. Глобата е наложена по силата на закона срещу антисоциалното поведение в италианските градове.  Някои от законите забраняват на посетителите да организират пикници на определени локации, както и да бъдат без тениска на публични места.Бакпакърите във Венеция се готвели да си сварят кафе, но били спрени от местната полиция и били изведени от града, уточни кметството на града.Венеция трябва да бъде уважавана и хората, които си мислят, че могат да дойдат в града и да правят каквото си искат, трябва да разберат, че ще бъдат задържани, глобени и изведени от града, заяви кметът Луиджи Бруняро.В сряда следобед полицията в Триест, пристанищен град на границата със Словения, глоби с 300 евро австриец, намерен да спи в хамак край морето. ", "date": "2019.07.20", "title": "Глобиха туристи с €950 във Венеция, правели си кафе на моста Риалто "}
{"url": "http://www.cross.bg/kyoveshi-borisov-podkrepi-1609483.html", "text": "/КРОСС/  Страх лозе пази, но е късно за пазача. Борисов обявил, че ще подкрепи г-жа Кьовеши за главен европейски прокурор. Изчаквал бил ЕНП да има обща позиция. Тази седмица му зададох въпрос в парламента - ще я подкрепи ли. Не дойде да ми отговори, защото не било от неговата компетентност. Чудя се да се смея ли, да плача ли? Когато имаше двама кандидати, Борисов не подкрепяше Кьовеши. Даже ме пращаше в Румъния да видя какви бели е направила. Сега, когато тя остана единствен кандидат - тича пред вятъра. Късно ви е за смяна на позицията, г-н премиер. Време ви е за притеснения. Изразявам личното си мнение - подкрепях я и преди, и сега. Отнесох много критика за тази позиция и от свои, и от други, но продължавам да мисля, че тя може да бъде носител на справедливост за европейските граждани. Желая й успех!", "date": "2019.07.20", "title": "Корнелия Нинова във Фейсбук : Кьовеши може да е носител на справедливост за европейските граждани"}
{"url": "http://www.cross.bg/kyoveshi-posta-pravitelstvoto-1609474.html", "text": "/КРОСС/  Премиерът Бойко Борисов ще подкрепи кандидатурата на румънката Лаура Кьовеши за поста европейски главен прокурор, съобщава бТВ. Телевизията цитира свои източници от правителствената пресслужба.Новината тръгва от близкия до правителството \"24 часа\", къто вътре се споменава, че министър-председателят е обещал подкрепата в телефонен разговор с Людовик Орбан - председател на румънската Национална либерална партия. НЛП членува в ЕНП и се води сестринска та ГЕРБ партия.Кьовеши е основният фаворит за поста и то въпреки волята на правителството в родната ѝ страна. Тя е бивш ръководител на румънската антикорупционна агенция, а в момента е подсъдима в страната си с обвинения за злоупотреба с власт.Конкурент на румънката за поста е французинът Жан-Франсоа Бонер. Двамата кандидати не успяха да съберат категорично мнозинство от стария състав на Европейския парламент.Новите евродепутати и правителствени ръководители имат няколко месеца, за да направят окончателен избор.Европейската прокуратура трябва да заработи през 2020 година. Основната ѝ цел ще бъде да наказва злоупотребите с еврофондове и измами с ДДС. ", "date": "2019.07.20", "title": "Борисов ще подкрепи Лаура Кьовеши за европейски главен прокурор"}
{"url": "http://www.cross.bg/gledala-margo-nikoga-1609476.html", "text": "/КРОСС/  Марго Роби никога не е гледала поредицата „Звездни войни\", съобщава вестник „Дейли мейл\".„Никога не съм гледала „Звездни войни\"... нито една серия от поредицата\", смеейки се сподели актрисата по време на интервю, в което участваше заедно със своите колеги от „Имало едно време в Холивуд\" Брад Пит и Лео ди Каприо.Марго Роби специално си и наложила да не гледа сериите от научнофантастичната поредица на Джордж Лукас, защото знае как това учудва хората.„Как? Ти не си гледала този филм?\", питат ме те. Интересно ми е, колко дълго ще издържа да не ги гледам\", добави холивудската звезда.Брад Пит и Лео ди Каприо подкрепиха своята колежка. Брад сподели, че никога не е гледал кинокласиката „Отнесени от вихъра\" /1939 г./ с Кларк Гейбъл и Вивиан Лий, който е носител на 10 „Оскара\". Лео не е гледал мюзикъла „Звукът на музиката\" /1965 г./ с Джули Андрюс и Кристофър Плъмър. ", "date": "2019.07.20", "title": "Марго Роби никога не е гледала „Звездни войни“"}
{"url": "http://www.cross.bg/kletki-radiatziya-zabolyavaniya-1609477.html", "text": "/КРОСС/  Група учени от университета в Кеймбридж във Великобритания установиха, че дори малки дози радиация, еквивалентни на проведени три сесии компютърна томография, които в момента се считат за безопасни за хората, увеличават броя на клетките с мутации на ген P53, отговорни за отключването на онкологични заболявания. Изводите на учените са публикувани в прессъобщение на сайта на MedicalXpress, съобщава РИА Новости.Учените са открили, че безопасните нива на радиация увеличават броя на клетките с мутации в гена P53, които са свързани с висок риск от развитие на рак. Експериментите показват също, че въвеждането на антиоксиданти в организма преди рентгеново изследване позволява на здравите клетки успешно да се справят с появяващите се клетки, в които генът на P53 е „увреден\". Въпреки това, учените смятат, че такава терапия може да навреди на здрави тъкани, допринасяйки за разпространението на дефектни клетки.Един от авторите на изследването, професор Фил Джоунс от университета в Кеймбридж, отбеляза, че рисковете от компютърна томография и рентгенови лъчи не са напълно изучени, а настоящото изследване помага да се разберат по-добре последиците от ниските дози радиация и опасностите, които тя може да донесе.В организма на всички хора има мутирали клетки, които могат да се превърнат в рак, включително и с мутации на P53. Броят им нараства с възрастта, но много малко от тях се развиват в злокачествени клетки.По-рано френските лекари откриха, че пиенето на сок и газирани напитки може да доведе до развитие на онкологични заболявания. Изследователите откриха връзка между пиенето на сто милилитра напитка, съдържаща захар, включително 100 % плодов сок, и увеличаване на риска от развитие на онкологично заболяване с 18%,а на рак на гърдата с 22%. ", "date": "2019.07.20", "title": "Учени установиха връзка между рентгеновите изследвания и раковите заболявания"}
{"url": "http://www.cross.bg/vustanie-vustanieto-vmoro-1609460.html", "text": "/КРОСС/  Навършват се 116 години от избухването на Илинденско-Преображенското въстание - естествено продължение на опитите за политическо и духовно освобождение и обединение на българския народ.Илинденско-Преображенско въстание е въстание в Османската империя, организирано от Вътрешната македоно-одринска революционна организация. То избухва на 2 август (нов стил) 1903 година и обхваща Македония и Одринско. Въстанието отбелязва връхна точка в национално-освободителната борба на македонските и тракийски българи. По данни на ВМОРО, заради потушаването на въстанието 30 000 души от засегнатите региони на Османската империя бягат в България.Решението за организиране на това въстание е взето на Солунския конгрес на ВМОРО (тогава носеща името ТМОРО - Тайна македоно-одринска революционна организация) от 2-4 януари 1903 г., председателстван от Иван Гарванов.Мястото е изпълнено с особена символика, това е Солунската българска гимназия, „откърмила\" много от българските революционери в Македония.  На конгреса по различни причини не присъстват Гоце Делчев, Дамян Груев, Пере Тошев и други от всепризнатите водачи на Организацията, които изразяват несъгласие с взетото решение. По думите на Гоце Делчев „ ...лошо бихме се отплатили на България за многобройните жертви подир нас, ако искаме да я вкараме боса в огъня!\", визирайки надеждата, че България би изпратила подкрепа на въстаниците.Непосредствено след това представители на конгреса пристигат в София, където обсъждат Солунското решение и тактиката на бъдещото въстание с отсъствалите лидери. От последвалите събития може да се приеме тезата, че те дават съгласието си за вдигане на въстание само в най-подготвените райони, докато на други места се заложи на засилена четническа дейност без увличане на населението. Всеки окръг трябва сам да определи датата на надигането и неговия характер.Конкретните причини, довели до избухването на въстанието, се състоят в цялостната обстановка към онзи период. Горноджумайското въстание от 1902 г. засилва вече съществуващото напрежение между населението и турските власти. Последните отговарят с нова вълна от репресии, което тласка все повече хора към революционни действия. Освен това сблъсъците из планинските части на Македония между четите на Организацията и турската полиция са сякаш ежедневие. Обикновено се посочва, че над 86 сражения се провеждат само през първата половина на 1903 г.В подготовката на въстанието се включват както членовете на ВМОРО и местни жители, така и български офицери от Княжеството, дейци на Македоно-одринската организация и нейният ръководен орган Върховният македоно-одрински комитет (ВМОК), забранена от правителството на Стоян Данев в началото на 1903 г. след натиск от Великите сили. Въпреки несъмнено по-добрата подготовка в сравнение с други български въстания, не може да се скрие, че някои области не са готови за въоръжено надигане от такъв мащаб най-малкото поради липсата на достатъчно оръжие. Както споделя Дамян Груев: „считах за безумно да се премълчава, че някои райони никак не са подготвени и че няма да вземат участие\".Сред събитията, превърнали се в своеобразни ускорители на въстанието са Солунските атентати от края на април 1903 г., когато  на 28 (15 април - датите в скоби са по стар стил - б.а.) в Солун е взривен френският кораб „Гвадалкивир\". На следващия ден такава съдба сполетява и тръбопроводът за светлинен газ, а вечерта е белязана от нанасянето на най-големия удар, този срещу „Банк Отоман\".Сражения между турската полиция и извършителите в лицето на групата на „Гемиджиите\", сред които Йордан Попйорданов-Орце, Павел Шатев, Константин Кирков и др. се водят до зори. Резултатът е засилени репресии срещу българското население във Велес (откъдето са повечето от атентаторите), а в отговор четите на ВМОРО увеличават своят активност в района.Балканските държави също много внимателно и ревниво следят борбите на българското население за свобода и са решителни противници на реформи без тяхно участие, тъй като това означава застрашаване на интересите им в района, независимо от това колко обосновани са били те.Въпреки поражението, въстанието събужда европейското обществено мнение. ", "date": "2019.07.20", "title": "Честваме 116 години от Илинденско-Преображенското въстание"}
{"url": "http://www.cross.bg/chasa-pozhara-napulno-1609457.html", "text": "/КРОСС/  Всички 30 000 кокошки носачки са изгорели живи при опустошителен пожар в Пещера вчера. Пламналата около 16:30 часа следобед ферма - една от най-големите в Пазарджишко, е напълно унищожена. Огънят е бушувал почти до полунощ, предаде Дарик.В гасенето са се включили три противопожарни автомобила с 15 огнеборци, съобщават от Областната дирекция на МВР.След немалко усилия огнеборците са успели да овладеят пожара и към 23 часа е напълно изгасен. В резултат на разразилия се огън, който е обхванал няколко производствени халета, са унищожени хиляди кокошки-носачки, готова продукция от яйца, около 800 кв. м покривна конструкция и оборудване.Спасени са други 5 сгради, намиращи се в непосредствена близост, както и два фуражни силоза.Размерът на щетите на собственика на птицефермата се изясняват. Разследват се и причините за пожара. ", "date": "2019.07.20", "title": "30 000 кокошки изгоряха при пожар в голяма ферма в Пещера"}
{"url": "http://www.cross.bg/paynda-pochivka-vakantziya-1609458.html", "text": "/КРОСС/  България и Турция са сред най-евтините дестинации в Европа за семейна почивка през лятото, пише британският \"Дейли таймс\". Други изгодни места за ваканция са португалският Алгавре и Коста дел Сол в Испания.Според изданието, най-големият разход за хората по време на почивката са парите, които харчат в ресторанти за храна - средно семействата харчат около 336 паунда в заведения, магазини и барове.Единствено в Слънчев бряг почиващите могат да намалят този разход, тъй като там цените са паднали с 14% в сравнение с миналата година. За около 32 паунда 4-членно семейство може да вечеря в курорта. Това прави Слънчев бряг по-евтин курорт дори от турския Мармарис, пише \"Дейли таймс\".За едноседмична почивка в българския курорт семействата могат да очакват да похарчат около 225 паунда, което е близо 3 пъти по-малко от средните разходи на семейство по време на ваканция в Италия, Франция или Хърватия. ", "date": "2019.07.20", "title": "Daily Times: Семейната почивка е най-евтина в България"}
{"url": "http://www.cross.bg/danni-nyakoii-goranov-1609461.html", "text": "/КРОСС/  \"В момента не се налага да сменяме ЕГН-та и лични документи. До скоро ЕГН-тата на всички българи висяха по избирателните списъци. Пак ще кажа, че с изтичането на тези лични данни не може да се извърши престъпление без да се наруши някой друг закон. Ако някой докаже, че е е пряко засегнат и потърпевш от изтичането на тези данни, държавата ще понесе своите наказания. Не трябва да истеризираме с тази тема\", подчерта финансовият министър в предаването \"Панорама\" по БНТ. В САЩ също изтекоха секретни и разузнавателни данни. Такива кризи има навсякъде по света. Не съм специалист по разузнаване, за да коментирам дали е по укоримо да ти разкрият разузнавателните данни или това да изтекат масивите на НАП. Казвам това не за да се оправдавам, а по-скоро, за да призова, че не трябва да истеризираме. Такива атаки има в цял свят. Не омаловажавам този проблем. Целта е да работим и занапред да не се допускат такива кризи.\"В НАП носят вина\", каза още финансовият министър .Най-лесно ще е да уволним 3-4 служители на НАП от и без това малкото ИТ специалисти в държавната администрация. Трябва да изчакаме резултатите и тогава ще преценим.За мен целта е да работим и да не допускаме повече такива атаки. Не искам да героизираме едно такова престъпление. Дори и да кажем, че хакерът е искал да отмъсти за нещо на политиците, то той го прави с данните на милиони честни български граждани, които си плащат данъците.За мен много по-правилно би било този човек да дойде при нас и да каже: \"Абе ей, много сте тъпи. Системата ви се пробива лесно, а аз не искам като гражданин това да е така. Дайте да направим нещо\". Това е едната гледна точка. Аз днес използвах една метафора - ако си забравиш колата отключена и някой ти я открадне, това не те прави виновен. В случая не говоря за конкретно лице. За мен атаката е извършена от България. Не искам да влизам в конспиративни теории, че това е политическа атака или така на някой млад човек, за която няма яснота защо е направена\", каза още Горанов.\"Американското законодателство не позволява сделката за F-16 да се плати разсрочено. За мен важното в дебата за изтребителите беше нови самолети и НАТО. Ние взехме най-новите самолети и то от най-голямата държава-членка на НАТО\", коментира Горанов сделката за закупуване на изтребителите F-16.\"Работа на опозицията е да иска оставки. При БСП обаче това се случва само на базата на скандала. При тях това е стратегия. Те се опитват да правят политика само чрез скандали и фалцет. Мога да напиша докторантура на тема за фалцета в политиката\", разкри Владислав Горанов. ", "date": "2019.07.20", "title": "Министър Горанов: В момента не се налага да сменяме ЕГН-та и лични документи"}
{"url": "http://www.cross.bg/belogradchik-bulgariya-festival-1609462.html", "text": "/КРОСС/  От 20  юли до 4 август в Белоградчик ще се проведе Четвъртият летен фестивал „Опера на върховете\"- Белоградчишки скали. Този фестивал  се роди по идея на академик Пламен Карталов, директор на Софийската опера и балет. Според него  Белоградчишките скали, с удивителната си красота, трябва да бъдат видени от туристи от цял свят, тъй като са признати като  истинско чудо на природата и са един от стоте национални туристически обекти на България. По пътя към тях се минава през древната белоградчишка крепост, построена още от времето на Римската империя.Белоградчишката крепост е не само исторически паметник, но и синоним на национално мъжество, героизъм и стремеж за свобода на българите от този край.България е членка на Европейския съюз, но трябва да запази своята национална културна идентичност. Да развива  с новаторски устрем настоящите си и бъдещи традиции. Академик Карталов изтъква, че „ ...българите имат силата и духа да се борят за своето достойнство и независимо място в европейския дом, да са горди и съизмерими в него с величието на историята и постиженията си. Още в нас, 225 души артисти на Софийската опера, звучи ехото на Алпите, където имахме дързостта, увереността и способността да представим България в Бавария и да привлечем  публика от целия свят. И това ми даде този тласък - да продължим напред по тези стъпки към върховете на оперното изкуство, към Белоградчик. Ето, успяхме с „Пръстена\" на Вагнер, защо да не продължим да привличаме чуждестранна публика в България.  Оттук дойде и наименованието „Опера на върховете\".Очаква се тази година интересът към фестивала в Белоградчик да е още по-голям. Миналата година  за събитието пристигнаха 60 почитатели на операта и балета от Полша, 2 автобуса с летуващи от круизни кораби по Дунава, фенове от Румъния, Македония, Сърбия и др. Жител от Ню Йорк за трети път посети фестивала. На силен интерес се радва фестивалната пещерна импресия в три части  „Вагнер Магура, богове, великани, джуджета, валкюри\".Тази година фестивалът в Белоградчик се открива на 20 юли с премиерната постановка „Кармина Бурана\" по музика на Карл Орф.  Следва  балетът „Дамата с камелиите\" по музика на Джузепе Верди и Сергей Онсоф на 21 юли.На 26, 27 и 28 юли публиката ще може да бъде с оперите „Трубадур\" от Джузепе Верди, „Кармен\" от Жорж Бизе и „Турандот\" от Джакомо Пучини.На 1, 2, 3 и 4 август гостите на фестивала ще гледат прочутия мюзикъл „Мамма mia\" - музика и текст Бени Андершон и Бьорн Улвеус.За жителите на Белоградчик този фестивал е необходим и за икономическото и културното съживяване на региона чрез развитието на културния туризъм с построяването на нови хотели и къщи за гости. Стотиците зрители и артистите, настанени хотелите и ползващи услугите в града, оживяват местната икономическа среда.Белоградчишката крепост „Калето\" отстои на 1км от центъра на град Белоградчик, откъдето до крепостта има асфалтов път и паркинг за коли. ", "date": "2019.07.20", "title": "Започва Четвъртият летен фестивал „Опера на върховете“- Белоградчишки скали"}
{"url": "http://www.cross.bg/regiona-persiiiskiya-tanker-1609463.html", "text": "/КРОСС/  САЩ разработват военна операция под кодовото наименование „Страж\", целяща да обезпечи безопасността на морските пътища в Близкия изток, това са заявили от американското централно командване, предава РИА Новости, цитирана от Агенция \"Фокус\".Подготовката за операцията в Персийския залив започва на фона на задържания в петък от иранската Революционна гвардия танкер, официалната причина за което е нарушение на международните правила, както посочиха от Техеран. Стана известно, че изпълняващият ролята на завеждащ Пентагона Ричард Спенсър е одобрил прехвърлянето на военен контингент в Саудитска Арабия с цел „защита на интересите на САЩ\" в региона на Близкия изток.В заявлението на американското централно командване, се казва, че „се разработва международната морска операция „Страж\", която цели подсигуряването на безопасността на ключовите морски пътища в Близкия изток, както и обезпечаване на свободата на мореплаването в света с оглед на скорошните събития в региона на Персийския залив.\"Кралят на Саудитска Арабия Салман одобри приемането на американски военни в страната, целящо да обезпечи сигурността в региона, това съобщава Reuters, като се позовава на съобщение от държавната информационна агенция на Саудитска Арабия.По-рано Пентагона потвърди, че има такива намерение, като официалната причина за тях е да „се подсигури допълнителна бариера\" в случай на „възникващи заплахи\".Съобщението идва на фона на информацията за задържан от Иран британски петролен танкер в региона на Персийския залив в петък.Според британският външен министър Джереми Хънт, фактът, че Иран е задържал британски танкер, показва „тревожни сигнали, според които Иран може би е избрал опасния път на нелегално и дестабилизиращо поведение\", предава AFP.„Нашият отговор ще бъде обмислен и твърд\", заяви първият дипломат в съобщение от своята страница в „Туитър\". Великобритания „ще подсигури сигурността на нашитe морски превози\", категоричен е Хънт.Правителството на ФРГ осъжда задържането на британските танкер в Ормузкия проток от иранските власти и счита предприетите от Техеран мерки като намеса в гражданското мореплаване, предава ТАСС.„Правителството осъжда в най-строга форма задържането на два търговски съда в Залива. Това е неоправдана намеса в гражданското мореплаване, която ще изостри и без това напрегната ситуация\", се казва в изявлението.„Настоятелно призоваваме Иран незабавно да освободи и втория съд и неговия екипаж\", категорични са от външното министерство в Берлин. Според Германия, последваща ескалация в региона е „особено опасна\", тъй като може да „подкопае всички усилия за изход от сегашната криза\". „В тази сериозна ситуация сме солидарни с нашите британски партньори\", допълниха от Берлин. ", "date": "2019.07.20", "title": "САЩ готвят военна операция в Персийския залив "}
{"url": "http://www.cross.bg/temperatyri-tazi-klimatologut-1609465.html", "text": "/КРОСС/  Слънчев и сух август ни очаква тази година. Това каза за обзорното предаване „Метроном\" на Радио „Фокус\" климатологът проф. Георги Рачев, преподавател по синоптичен анализ и синоптична климатология в Геолого-географския факултет на Софийския университет \"Св. Климент Охридски.„Днес, в следобедните часове, може на места краткотрайно да превали и прегърми. Следващите 2-3 дни ще бъдат хубави, температурите в понеделник ще бъдат доста високи. Това лято се отличава с хубави летни температури и без екстремни прояви на дълго и продължително горещо време. През вторник и сряда има вероятност за кратко да превали по южното Черноморие. На 28, 29 и 30 юли настъпват т.нар. Горещници, според които се прогнозира каква ще бъде зимата. На 28 юли се гадае за декември месец. Ако денят е топъл, то зимата ще бъде студена. 29 юли съответства на времето през януари, а 30-ти - на февруари\", обясни той, като уточни, че Горещниците тази година ще бъдат с нормални температури за средата на лятото.„Няма да има екстремни температури над 35 градуса, но ще бъде топло и сухо\", отбеляза климатологът. Американските метеорологични центрове прогнозират влошаване на времето около 28 юли, посочи проф. Рачев.„Влошаване в смисъла на понижаване на нормалните температури с няколко градуса и превалявания в североизточна България, но това ще бъде за изключително кратко време, в рамките на половин ден\", обясни той.Август е месецът на тихото, спокойно и слънчево време, каза още той.„Очакват се малко повече валежи над Западна България\", предупреди климатологът, като припомни, обаче, че август е най-мирният и безпроблемен месец.Той напомни, че днес е Илинден и обърна внимание на всички, които са на плажа, да не влизат в морето, защото светецът взима своята дан. ", "date": "2019.07.20", "title": "Проф. Георги Рачев: Слънчев и сух август ни очаква тази година "}
{"url": "http://www.cross.bg/rysiya-estoniya-danni-1609464.html", "text": "/КРОСС/  Светът е изправен пред кибервойна, а във виртуалното сражение участват най-големите държави. В това са убедени повечето експерти по киберсигурност, към чиято експертиза тази седмица прибягнахме в България заради хакерската атака в Националната агенция за приходите. Още преди да има обвинен за случая, веднага се появиха съмнения за руска следа в източването на база данни от приходната агенция.Извън политическия контекст всички експерти признават, че кибервъзможностите на Москва са сред най-добрите в света, така че когато има проникване в базата данни от подобен характер, винаги е логично да паднат подозрения и към Русия. Примери за това могат да бъдат дадени от събития, случили се в Украйна и Естония например. В предаването „Събота 150\" на Програма \"Хоризонт\" по БНР събраха мненията на четирима експерти от целия свят.Политическо хакерство, шпионаж и търговия с данни - това са част от сферите, към които хакерите имат най-голям интерес, заяви за „Събота 150\" Серж Дроз - ръководител на Форума за екипи за реакция при инциденти и сигурност. Организацията е с международен характер, а Дроз е базиран в Швейцария:„Има хора, които събират бази данни. След като ги анализираме, можем да разберем, че част от тези атаки са финансирани от държавите. Подобни случаи се увеличават. Почти всички са свързани с шпионаж и кражбата на информация от чужди държави. Всъщност, шпионажът е нещо, което винаги е съществувало между отделните държави и не е забранено по закон. Има обаче някои събития - като атаки срещу инфраструктура и финансови системи, какъвто беше случаят с Естония, които не попадат в тази категория\".Случаят в Естония, както го нарича Дроз, е от 2007 година, а характерът му се определя като „политически\".„Естония преживя първата голяма кибератака, насочена срещу държава. Тогава правителството реши да премести руски монумент, което бе прието изключително лошо от руското малцинство в страната. След това се случиха атаките, които бяха насочени към инфраструктурата - платежните операции и някои сайтове. Тогава обаче вече естонската финансова система беше основно базирана онлайн. Това парализира страната\", казва Дроз.Естония преди това е парализирана и от протести, защо властите в Талин преместват бронзовия монумент на съветския воин, издигнат чест на загиналите във Втората световна война червеноармейци. Паметникът е преместен от центъра на естонската столица в гробище извън нея.Флориан Маркус работи в И-Естония - организация, която е създадена да промотира дигиталната революция в страната му и неговото тълкувание за случилото се е по-различно:„Атаката от 2007 година беше много важен момент за Естония. Беше изключително трудна ситуация. В същото време ние осъзнахме, че информацията на сървърите ни е сравнително добре защитена. Нямаше източване на данни. Имаше забавяне на работата на определени системи заради атаката и се наложи спирането на част от тях с цел сигурност\".Проф. Танел Тамет преподава този случай на студените си по софтуерни науки в Талинския технически университет, но когато го попитат дали Русия е най-голямата заплаха за киберсигурността, отговаря:„Глобално погледнато, аз не мисля, че руснаците са най-голямата заплаха, но за Естония - със сигурност. Твърде малко вероятно е друга организация, освен руска, или друга държава да се интересува от Естония по отношение на кражба на информация или опит за нападение в киберпространството. Разбира се, ние може да станем обект на подобно нападение заради членството си в НАТО или Европейския съюз\".Украйна не членува в нито една от тези две организации, но конфликтът с Русия я забърква нееднократно в сложни ситуации в киберпространството. Известен е случаят, в който се счита, че Русия е отговорна за хакерска атака, направена през компютри в Украйна, припомня Йенс Монрад, който оглавява отдела за разследване към американската компания.„Например тя засегна компанията за морски превози „Мерск\", т.е. транспортът и логистиката. Казано по друг начин, тази хакерска атака засегна глобалната икономика, защото много компании не успяха да доставят и други да получат необходимите им стоки. Естествено, всички тези компании претърпяха много сериозни загуби. Причината, че я споменавам е, защото тя бе извършена от киберпрестъпници. Атаката започна от Украйна, но много хора се съмняваха, че тя е провокирана от Русия. Има известен резон в това подозрение заради напрежението между Русия и Украйна\", казва Монрад.Но това не бива да ни оставя с впечатлението, че единствено Русия не играе по правилата в киберпространството, категорични са експертите.„Определени държави използват киберпространството, за да провеждат атаки или срещу правителства, или срещу частни компании. Също така има развитие на конфликтите между държавите и то се случва в киберпространството. Ще дам пример с Иран. От една страна конфликтът е между Иран и Съединените щати и между Иран и Великобритания в реалния свят, но от друга - той се случва и във виртуалното пространство. Сигурно е, че държавите провеждат хакерски атаки срещу правителства и корпорации, защото е доста по-евтино спрямо операция в реалния свят. Ако една държава нападне друга с реална армия или чрез ракета, това ще има много по-големи последици, най-малкото защото ударената държава най-вероятно ще отвърне на удара по същия начин. Вместо да се използват класическите средства на войната, сега тя се провежда във виртуалното пространство. Т.е. можем да очакваме, че и на един евентуален киберудар ще бъде отговорено във виртуалното пространство\".Кои са най-силните кибердържави, които могат и да се защитават добре, но и да нападат?„Това могат да бъдат Съединените щати, Русия, Китай, Германия и Великобритания. Това са няколкото държави, които вече са изключително напреднали в кибер развитието си и могат да проведат кибер атака. Също така има държави, които напредват изключително бързо. Такъв е случаят с Иран. И преди пет години Техеран провеждаше кибератаки, но те изобщо не бяха толкова сложни, колкото виждаме сега в способностите на тяхната програма. Обикновено големите държави, каквито са Китай, Русия, Съединените щати и Израел, имат много добре развити кибер възможности - и за защита, и за нападение. Мисля, че всички тези държави имат свой собствен политически дневен ред и не се свенят да използват кибер силите си, за да постигнат своите политически цели\", посочва Серж Дроз.Тезата му се подкрепя и от проф. Тамет: „Моето усещане е, че базата данни, която се съдържа в местните администрации, е много по-рядко обект на хакерски атаки, защото не съдържат кой знае колко ценна информация. В тези бази данни има основни неща - адреси на хора, дали имат сключен брак. Това обаче не е толкова важна и дори бих казал лична информация, ако искаме да я използваме например за комерсиална употреба - като таргетирана реклама. За това ни трябва информация от интернет профилите на хората - например във Фейсбук и Гугъл\".Това е и начинът, по който ни профилират, когато идват избори, допълва Флориан Маркус. А на хората, които използват лесни пароли като „Едно, две, три и така до пет или шест\", особено ако работят в държавната администрация, казва:„Това е бедствие. В Естония, когато започнах да работя за правителствения сектор, аз трябваше да премина през тест за познанията ми по киберсигурност. В Естония, например, за да имаме достъп до личната си информация в интернет, ние трябва да въведем някаква идентификация - например, номер на лична карта. След това има нужда от въвеждането на два ПИН кода. Т.е., не е достатъчно просто някой да ми открадне личната карта или да ми знае паролата, за да има достъп до персоналната ми информация. Подобни данни трябва да бъдат защитени колкото се може по-добре.\" ", "date": "2019.07.20", "title": "Експерти: Светът е изправен пред кибервойна и виртуални схватки "}
{"url": "http://www.cross.bg/tzveta-subor-karayancheva-1609467.html", "text": "/КРОСС/  Роженският събор е красноречиво доказателство, че българският дух е жив, заяви председателят на Народното събрание Цвета Караянчева пред гостите на Националния събор на народното творчество и животновъдство „Рожен - 2019\".Тя отбеляза, че България има какво да остави на идните поколения и всички трябва да направим нужното за продължаване и съхраняване на нашите богати традиции. Радвам се, че съм тук - на тази вълшебна планина, за да усетя неповторимата атмосфера, подчерта още председателят на парламента.    Този уникален събор пази традициите и ни прави по-силни, защото тук се отварят сърцето и душата, допълни Цвета Караянчева.Председателят на Народното събрание поведе традиционното голямо роженско хоро, в което се включват всички участници в събора. Тя разгледа представената от Регионалния исторически музей - Смолян пътуваща изложба, която представя местни традиционни обичаи и етнографски експонати. Цвета Караянчева посети базара на местни занаятчии и опита характерни родопски ястия.На събора присъстваха председателят на ПГ на ПП ГЕРБ Даниела Дариткова и народни представители.Над 3500 изпълнители от всички фолклорни области в страната пеят, танцуват и свирят на четири сцени на Роженските поляни в трите дни на събора. Изложения на продукти от български ферми, занаятчийски произведения, етнографски и музейни изложби са включени в програмата. ", "date": "2019.07.20", "title": "Цвета Караянчева: Роженският събор е красноречиво доказателство, че българският дух е жив"}
{"url": "http://www.cross.bg/avtomobili-bezopasnost-subora-1609468.html", "text": "/КРОСС/  Над 200 хиляди посетители са преминали през съборното селище на Роженските поляни вчера и днес до обяд на поляните на Рожен, съобщиха организаторите на събора.Информацията е, че от Пловдив пристигат още хиляди автомобили и затова движението се спира до буферните паркинги в Чепеларе, Пампорово и Смолян. А от там се пускат само автобусите от обществения превоз, извозващи хората на 30 минути, съобщи \"Марица\".На подхода за Рожен от село Проглед, където се сливат трасетата от Пампорово и Пловдив, се получиха километрични колони. Освен леки автомобили към събора пътуват и много автобуси от различни населени места с хора, организирани на обществен принцип.А на поляните има паркирани стотици автомобили, полиция и жандармерия регулира по всички трасета към събора движението.\"Средно по 100 хил. души на ден очакват организаторите на Събора на народното творчество и животновъдството \"Рожен 2019\". Голяма част от тях пътуват за проявата със собствените си автомобили.С цел превенция, институциите предприемат мерки не само за организация на движението, но и за допълнителен акцент на пътната безопасност по време на събора.Зони за съвети по пътна безопасностНа Роженските поляни е обособена Зона за пътна безопасност. На проявата присъстват и стотици деца като за тях се провеждат редица игри и открити уроци, които да ги научат на основни правила по пътна безопасност. Често на подобни масови прояви, където има голям брой автомобили, за съжаление, се случват и тежки инциденти преди и след техния край. Целта на организаторите е по време на цялото мероприятие да се засили вниманието на гостите, за да шофират внимателно и отговорно от и към дома си\", съобщиха от Агенция \"Пътна безопасност\".Американка пя \"Девойко, мари хубава\"\"Девойко, мари, хубава\", изпълнена от 28-годишната Рейчъл от Тексас, бе най-аплодираната изява през втория ден на Роженския събор. Младата американка посещава за първи път България, след като вече е влюбена в българския фолклор. Рейчъл разказа пред журналисти, че сама е научила българските песни, слушайки ги от записи в интернет. Допълва, че е очарована от първата си среща с България, която, по думите й, има най-хубавата фолклорна музика с най-сложния ритъм. ", "date": "2019.07.20", "title": "Колона от коли по пътя за Роженския събор"}
{"url": "http://www.cross.bg/pylev-kaliforniya-sportnata-1609446.html", "text": "/КРОСС/  Претендентът за световната титла в тежка категория на Международната боксова федерация (IBF) Кубрат Пулев проведе подготвителен лагер в Испания в очакване на решението на Спортната комисия на щата Калифорния за замразения му лиценз заради скандала с целувката на репортерката Джени Суши.Пулев поддържа форма докато дойде време отново да се качи на ринга, а този момент наближава. През изминалата седмица българинът тренира в Палма де Майорка, както и по същото време миналата година. Неотлъчно до него там бе и треньорът му Ули Вегнер, който долетя от Германия.Следващият много важен момент за Пулев предстои в Лос Анджелис, където на 22 (понеделник) е заседанието на Спортната комисия на Калифорния.На него се очаква да се потвърди възстановяването на състезателните му права, след като той многократно се извини на хората и на Джени Суши за емоционалната целувка и премина всичките курсове на обучение, които от комисията му бяха наложили.Случаят на Пулев е поставен под точка 1 в дневния ред на комисията, а самият той ще присъства лично в залата заедно с екипа си. ", "date": "2019.07.20", "title": "Кубрат Пулев тренира в Майорка преди да замине за Калифорния "}
{"url": "http://www.cross.bg/f-samoleti-petkov-1609447.html", "text": "/КРОСС/  Лидерът на АВБ Румен Петков заяви в Пазарджик, че с приемането на сделката за Ф-16 Народното събрание е извършило престъпление спрямо българската авиация. Според Петков оценката за закупуването на американските изтребители не е обективна:\"От правителството лъжат, че цената е 2,2 млрд. лева. Цената е 2,64 млрд. лева, защото правителството услужливо си замълча, че в тази договорена цена не влиза данък добавена стойност. Казва се, че първите самолети ще дойдат 2023 г. Аз си позволявам да изразя дълбоко съмнение, че до 2025 г. ще получим всичките осем. Колко ще струва издръжката на сегадействащите самолети. Разликата на летателните часове на Ф-16, които искаме да си купим сега, и европейските самолети, които можеше да си закупим, отива на около 8 милиона долара годишно. Никой не прави оценка какви мита ще плащаме за доставката на резервни части. В НС си имаме една коалиция Ф-16, чиято безотговорност и престъпно отношение към българските военновъздушни сили ще плащаме всички ние, но най-вече българските пилоти\". ", "date": "2019.07.20", "title": "Румен Петков: Сделката за Ф-16 е  престъпление спрямо българската авиация "}
{"url": "http://www.cross.bg/kosmosa-rysiya-shtati-1609448.html", "text": "/КРОСС/  За Доналд Тръмп водещата роля на Съединените щати в Космоса е от ключово значение. С указ през февруари президентът създаде американски космически военни сили. „С това решение показваме на нашия народ, че защитаваме интересите му, и че нашата мощ е ненадмината\", заяви Тръмп в Белия дом.По-малко от половин година по-късно, в деня на френската революция, Еманюел Макрон също обяви революционното си намерение за свое военно командване за Космоса. „През септември 2020 г. ще създадем космическо командване в рамките на военно-въздушните сили, за да гарантираме развитието и укрепването на нашите възможности в космоса\", заяви Макрон.Подобни амбиции има и Великобритания. Неизбежно ли е състезанието във въоръжаването на Космоса? Нашият кореспондент в Москва Ангел Григоров разговаря с Дмитрий Суслов, зам.-директор за европейски и международни изследвания във Висшето училище по икономика и експерт на престижния дискусионен клуб „Валдай\".Мисля, че то се дължи на общата конфронтация между Русия и Съединените щати, Русия и НАТО, която се засилва в последно време. Ще напомня, че още по време на предишната Студена война, в момента, в който великите сили и човечеството като цяло получиха възможност да излязат в космоса, той веднага започна да се разглежда като театър на военни действия. Затова всъщност няма нищо ново. Единственото ново е първо, че имаме нова конфронтация, която мнозина наричат втора Студена война. Второ, новите технологии, за разлика от 60-те, 70-те и 80-те години, позволяват днес в космоса да се разполагат по-надеждни от военна гледна точка и по-опасни системи.За съжаление милитаризацията на космоса върви с пълна сила. Общата насока е очевидна и тя е, че онези страни, които могат да си го позволят от икономическа и военно-техническа гледна точка, гледат на космоса като на потенциално бойно поле и създават космически войски. Между другото Русия е една от тези страни. Руската федерация има космически войски.Русия наистина е против милитаризацията на космоса. Русия заедно с Китай неведнъж се е опитвала да постигне приемането на международно равнище на конвенции, които да забранят разполагането на оръжие в космоса. Засега това не се удава, защото Съединените щати и техните съюзници си мислят, че по силата на икономически и технологични фактори имат определено превъзходство над Русия и Китай в надпреварата за космоса.Русия е на мнение, че разполагането на космическо оръжие е много опасно. Защото това, особено в условията на повишаване на точността на насочващите системи, увеличаване на точността на спътниците, превръща цялата земна повърхност в мишена за нанасяне на удари от космоса. Това рязко ограничава военно-стратегическото сдържане. Това е много опасно и ако милитаризацията на космоса продължи, това рязко ще увеличи заплахата от ядрена война. При изостряне на международната обстановка и Русия, и Съединените щати няма да имат друг изход освен да нанесат превантивен ядрен удар, опасявайки се, че ако се забавят с този удар, стратегическите им средства могат да бъдат унищожени с удар от космоса. Ето докъде може да се стигне.Не е никаква гаранция, защото самият Вие правилно казахте, че този договор забранява извеждането и разполагането в космоса на оръжия за масово поразяване. Днес стратегически свойства имат не само ядрените бойни заряди, не само оръжията за масово унищожение, а и неядрените оръжия, включително високоточните. Въпросният договор не забранява разполагането в космоса на неядрено оръжие. С помощта на неядрено оръжие могат да се решават военни задачи, които навремето се решаваха само с помощта на ядрено оръжие: унищожаване на ядрения арсенал на противника и нанасянето на непоправими икономически щети на вероятния противник.Мисля, че договарянето ще бъде сложно в условията на настоящата крайно конфронтационна атмосфера между Русия и Съединените щати. Но мисля и че с времето ще се появи политическа воля за някакви макар и отделни действия за ограничаването на надпреварата във въоръжаването в космоса. Например за ограничаване на противоспътниковите оръжия. Защото другата алтернатива е неприемливото равнище на заплаха от ядрена война и неконтролираната надпреварата във въоръжаването в космоса, която никому не е нужна. ", "date": "2019.07.20", "title": "Дмитрий Суслов: Милитаризацията на космоса върви с пълна сила "}
{"url": "http://www.cross.bg/prodava-aktove-zhivotinski-1609449.html", "text": "/КРОСС/  Огнищата на африканска чума по свинете у нас нарастват. Това предизвика изненадващи проверки на Българската агенция по безопасност на храните и Столичния инспекторат по пазарите в София.На птичия пазар в кв. \"Подуене\" днес търговията приключи по-рано, предаде bTV. Инспекторите проверяваха дали се продава нерегламентирано продукти от животински произход. Не липсваха и актове.Проверката накара редица търговци да изоставят стоката си.\"Това е практика, когато извършват нерегламентирана търговия. Има издадена заповед за спиране на продажбата на животни и животински продукти\", каза и поясни, че актове ще се връчват след седмица, защото масово търговците не са запознати с новия регламент.Търговец на гълъби настояваше, че има право да продава пернати, защото пазарът е птичи и няма информация за птичи грип.  ", "date": "2019.07.20", "title": "Проверяват пазарите заради африканската чума"}
{"url": "http://www.cross.bg/tzonkov-samoletite-nikolaii-1609450.html", "text": "/КРОСС/  „Управляващите не спазиха финансовата рамка и техническите параметри за сделката за самолетите, както и те да бъдат на въоръжение. Тези изтребители все още не са произведени\". Това заяви народният представител от ПГ на „БСП за България\" Николай Цонков по Нова телевизия.  „Ние искаме да се развива българската отбрана, но имаме притеснения относно цената на самолетите. Оттук нататък ще има доста разходи в обозримо бъдеще\", коментира Цонков. Той допълни, че  Министерство на отбраната е трябвало  да направи оценка колко би струвала тази сделка, за да не отнема от финансирането на другите системи и държавата да функционира нормално. „Управляващите се провалиха в преговорите.  По проект трябваше да получим многоцелеви изтребители, а сега купуваме самолети с ограничен капацитет. Този самолет не може да изпълнява сухопътни операции\", каза социалистът. Той посочи, че цената е прекалено висока. „Не получихме най-добрите системи,  които можеше да имаме, както и оръжейни системи, които са необходими\", добави Цонков. Народният представител коментира и хакерската атака в систeмата на НАП. „Това е пробив на националната сигурност. Тази хакерска атака е сериозна заплаха за държавата\", заяви социалистът.  „Отговорността за теча на данни е на цялото правителство. В момента нямаме абсолютно никаква защита\", завърши Николай Цонков.", "date": "2019.07.20", "title": "Николай Цонков : Управляващите не спазиха финансовите и техническите параметри за сделката за самолетите"}
{"url": "http://www.cross.bg/arabadzhiev-nyama-konstantin-1609451.html", "text": "/КРОСС/  Проверките на търговци, които предлагат надуваеми артикули за плажа, са част от нашата контролна дейност по кампанията „Лято`2019\". Традиционно следим, както за качеството на туристическия продукт, така и за безопасността на предлаганите в търговската мрежа стоки, които потребителите приоритетно си купуват през летните месеци. Сред тях разбира се, са и надуваемите дюшеци, плаващи седалки, лодки и т.н.\" Това каза пред „Дарик\" радио Константин Арабаджиев, член на Комисията за защита на потребителите (КЗП).КЗП и Агенция „Митници\" полагат необходимите усилия рискови продукти да не преминат границите на страната. „Когато получим уведомление за предстоящ внос на стоки, които не са придружени със задължителните документи, доказващи съответствието им с утвърдените стандарти за безопасност, ние забраняваме вноса, докато не стане безспорно ясно дали въпросните артикули са опасни или не. Това означава до представянето от страна на вносителя на документите за производител, извършени лабораторни изпитвания и пр.\", обясни Константин Арабаджиев. „Същевременно осъществяваме и ефективен контрол при търговците на дребно, като целта е да не се допуска циркулирането в търговската мрежа на артикули, за които няма гаранция, че са безопасни за потребителите. Целта на тези проверки пък е - ако все пак в магазините попаднат рискови продукти, те да бъдат иззети и унищожени\", допълни той.Константин Арабаджиев предупреди, че основният риск при ползването на опасни надуваеми предмети за плажа е от удавяне. „До подобна ситуация може да се стигне в резултат от заплитане или впримчване на крайниците на ползващия надуваемото изделие или дори на цялото тяло, което може да се случи както над, така или под повърхността на водата. При внезапно изпускане на въздуха, ако клапаните не са достатъчно надеждни, може неочаквано да се загуби плаваемост. При други обстоятелства може да се стигне до преобръщане на средството, което също е опасно\", посочи той.Арабаджиев препоръча при закупуването на плажни принадлежности да не се рискува с непознати или съмнителни търговци. „На другия ден е възможно вече да не е на това място и да няма как да го открием, за да му потърсим сметка за всеки проблем, който евентуално може да възникне с покупката. Много по-вероятно е закупената от несигурен търговски обект стока да се окаже опасна или пък с някакъв дефект. Но, ако търговецът не може да бъде намерен, ние няма как да поискаме да върнем опасната стока и да получим парите си за нея обратно. Или пък да предявим рекламация, ако се окаже, че това, което сме си купили, има едно или друго несъответствие\", подчерта той.  ", "date": "2019.07.20", "title": "КЗП:  „Купувайте надуваеми предмети за плажа само от сигурни магазини”"}
{"url": "http://www.cross.bg/svine-chyma-svinete-1609452.html", "text": "Българската агенция по безопасност на храните (БАБХ) констатира ново огнище на заболяването Африканска чума по свинете (АЧС) в свинекомплекс, намиращ се в село Николово, община Русе, област Русе. Взети са проби, които са потвърдени като положителни за вируса на Африканска чума по свинете от Националната референтна лаборатория към Националния диагностичен научноизследователски ветеринарномедицински институт в София.Обектът се намира на 9 км от границата с Румъния и попада в зона с регионализация на база риск, свързан с епизоотичната обстановка с АЧС (Част I), съгласно Приложение към Решение за изменение на Комисията (ЕС) 2014/709.Положителните за наличието на вируса на АЧС проби, са получени в рамките на провеждан засилен лабораторен надзор на заболяването в свиневъдните обекти.Засегнатият свинекомплекс е със затворен производствен цикъл, в който се отглеждат общо около 17 000 броя свине от различна възрастова категория.Областната дирекция по безопасност на храните в Русе (ОДБХ-Русе) е издала веднага акт за възбрана за движение на свине към и от обекта. Проведено е епизоотично проучване за движението на свине, фураж, транспортни средства и хора от и към обекта. Извършени са и проверки на кланиците, в които са изпращани свине за клане. Месо и продукти, добити от свине от тази ферма, са възбранени и подлежат на унищожаване.БАБХ незабавно предприе мерки, съгласно Наредба № 102 от 21.08.2006 г. за профилактика, ограничаване и ликвидиране на болестта Африканска чума по свинете и за условията и реда за прилагането им (обн. в ДВ. бр. 83 от 13.10.2006 г.) и Плана за спешни действия при контрол на АЧС.Предстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване.В 10 км надзорна зона се намира една индустриална ферма в село Юделник, община Сливо поле, както и обекти - тип „лично стопанство\".Забранява се търговията, придвижването и транспортирането на живи свине в 10 км зона. ОДБХ-Русе ще извършва клинични прегледи на домашни свине в населени места, както и ще се вземат проби за вирусологично изследване с цел гарантиране откриването на заболяването Африканска чума по свинете.Ще се проверява и за нерегламентирани придвижвания и/или търговия на домашни свине. При установяване на такива, на превозвачите и/или на собствениците на животните ще бъдат съставени актове за установяване на административно нарушение, а транспортираните животни ще бъдат незабавно и хуманно умъртвени.  ", "date": "2019.07.20", "title": "Ново огнище на африканска чума в индустриална ферма в село Николово, Русенско"}
{"url": "http://www.cross.bg/popov-zayavi-f--1609453.html", "text": "/КРОСС/  Избрахме сигурност. Така коментира пред bTV одобрената от парламента сделка за купуване на осем изтребителя F-16 Блок 70 ген. Константин Попов, председател на Комисията по отбрана в Народното събрание и бивш началник на ВВС.Той допълни, че решението е било правилно, защото процесът по модернизиране на военновъздушните сили е продължил над 30 години.Ген. Попов обясни, че крайната сума за придобиването на самолетите е 1,256 млрд. долара. Председателят на Комисията по отбрана заяви, че ще бъде платено само посоченото в договора с американската компания \"Локхийд Мартин\" и цената няма да се увеличи.\"Всяка една техника, както казва министърът на отбраната Красимир Каракачанов: \"И Мерцедес да си купиш, след време трябва да смениш филтъра и маслото\". Тази цена е за пакета, който сме приели и според мен ние придобиваме най-добрия възможен самолет, който можем да си позволим\", допълни ген. Попов.Ген. Попов допълни, че има изискване от американска страна парите да бъдат платени накуп. \"Ставаше въпрос, дали това може да спре целия процес или да се продължи. Тук идва и отговорното решение на премиера Борисов. Това решение на министър-председателя беше одобрено от парламента с ратифицирането на договорите\", заяви той.По думите на бившия шеф на ВВС, страната ни ще придобие цялостен пакет на F-16 и самолетът ще бъде снабден с необходимите боеприпаси.\"Боеприпасите за въздух-повърхност и въздух-земя са намалени, но са придобити други неща - учебни боеприпаси, които дават възможност за подготовка. Важно е да се отбележи, че ние имаме разрешение от Конгреса на САЩ, по всяко едно време, да ги придобием\", каза още бившият шеф на ВВС.Ген. Попов заяви, че е абсурдно страната ни да купи тези изтребители, за да ги държи на земята.Междувременно от Атлантическия съвет призоваха народните представители да не излизат в лятна ваканция преди одобрените вчера закони, свързани с придобиването на Ф-16, да бъдат обнародвани в \"Държавен вестник\". Това означава депутатите да останат на работа до 7 август.Според Атлантическия съвет в противен случай има риск, ако президентът наложи вето, да се изпусне крайният срок на американските оферти, който е 5 септември.В писмо от пресцентъра на \"атлантиците\" до медиите се подчертава, че с приетите вчера законови промени е поставено началото на технологичното превъоръжаване и трансформация не само на Военновъздушните сили, но и на цялата Българска армия. ", "date": "2019.07.20", "title": "Ген. Попов: Имаше изискване от САЩ парите за F-16 да се платят накуп"}
{"url": "http://www.cross.bg/sveta-godina-emisiya-1609454.html", "text": "/КРОСС/  Първата информационната емисия е излъчена на днешния ден през 1960 г. в 20:00 ч.. Целта е била да се изпреварят новините на Българското радио, които по традиция тогава са били в 20 часа и 30 минути.Запазена марка на \"По света и у нас\" е земното кълбо, което се завърта за първи път през 1961 г. Същата година започва да се излъчва и късната информационна емисия „Новини\". БНТ има четири телевизионни центъра в страната, които в началото подготвят само репортажи, а през годините създават и собствена програма. В Пловдив е отворен първият телевизионен център през 1971 година, следват Варна, Русе и Благоевград.Честит празник на всички колеги, работещите за \"По света и у нас\"! ", "date": "2019.07.20", "title": "\"По света и у нас\" навършва 59 години "}
{"url": "http://www.cross.bg/tzena-tova-ony-1609455.html", "text": "/КРОСС/  Taзи ceдмицa Аmаzоn пpeдлoжи гoлямaтa paзпpoдaжбa Рrіmе Dау, пo вpeмe нa ĸoятo няĸoи пoтpeбитeли ycпяxa дa ce възпoлзвaт oт нaй-дoбpитe пpeдлoжeния в живoтa cи. Блaгoдapeниe нa гpeшĸa в цeнooбpaзyвaнeтo мнoгo xopa ycпяxa дa cи ĸyпят caмo зa 95 aмepиĸaнcĸи дoлapa виcoĸoĸaчecтвeни ĸoмплeĸти cъc cлoжнo и нaй-cъвpeмeннo oбopyдвaнe зa цифpoви ĸaмepи, няĸoи oт ĸoитo cтpyвaт нaд $5000.Bcичĸo зaпoчнa c тoвa, чe няĸoй зaбeлязa цифpoвия фoтoaпapaт Ѕоnу а6000 16-50mm c цeнa $550 дa ce пpoдaвa caмo зa $94,50. Фoтoгpaфът вeднaгa cпoдeли линĸa (вce oщe e aĸтивeн), зa дa мoгaт дa ce възпoлзвaт и дpyгитe. Фoтoaпapaтитe бяxa мoмeнтaлнo изĸyпeни нa тaзи cимвoличнa цeнa.Oĸaзa ce, чe въпpocнaтa мaгичecĸa цeнa $94,50 вaжи нe caмo зa външнитe пpoдaвaчи, нo и зa cтoĸитe нa caмaтa Аmаzоn. Xopaтa бъpзo зaбeлязaxa, чe мнoгo дpyги цифpoви ĸaмepи и cĸъпo oбopyдвaнe зa тяx cъщo ce пpoдaвaт зa $94,50. И тyĸ зaпoчнa иcтинcĸoтo бeзyмиe.„Бyĸвaлнo имa цeли cтpaници c цeнa нa oптиĸaтa $94,48\" - cпoдeли пoтpeбитeл нa Ѕlісkdеаlѕ. „Kyпиx cи тexниĸa зa $10 000 caмo зa 900 дoлapa!\".Имa и дpyги пpимepи.„Bзex cи oбeĸтив, ĸoйтo cтpyвa $13 000 caмo зa 94 дoлapa\" - пишe дpyг пoтpeбитeл, ĸoйтo ycпя дa cи ĸyпи мoщния тeлeфoтo oбeĸтив Саnоn ЕF 800mm f/5.6L ІЅ. „LОL, oчaĸвaм aнyлиpaнe нa пopъчĸaтa - тa тoвa e 99,3% oтcтъпĸa!\".Дpyг yчacтниĸ oт фopyмa peши дa ce дoпитa дo тexничecĸaтa пoддpъжĸa нa Аmаzоn oтнocнo cвoятa пopъчĸa. Toй пoлyчи oфициaлнo пoтвъpждeниe, чe пopъчĸaтa e пpиeтa, cтoĸaтa e зaплaтeнa e вeчe мy e изпpaтeнa. Зaпoчнaxa дa ce пoявявaт пoтвъpждeния зa ycпeшни пopъчĸи и в paзличнитe мeдии. Издaниeтo Fuјі Rumоrѕ cъoбщи, чe фoтoгpaфът Koди MaĸГий (Соdу МсGее) e ycпял дa cи ĸyпи caмo зa $94,48 цифpoвия фoтoaпapaт Fuјіfіlm Х100F, цeнaтa нa ĸoйтo e нeмaлĸитe $1299.Πoчти вeднaгa cлeд ĸaтo нaпpaвил пopъчĸaтa MaĸГий пoлyчил ЅМЅ oт ĸypиepcĸaтa cлyжбa UРЅ дa oчaĸвa дocтaвĸaтa.Πoтpeбитeл нa Ѕlісkdеаlѕ c имe Ѕtееvе пopъчaл зa $94,48 фoтoaпapaтa Саnоn ЕОЅ R c цeнa $2000 и мaлĸo cлeд тoвa пoлyчил пoтвъpждeниe, чe пpaтĸaтa e вeчe пътyвa:Mнoгo гoлям бpoй пoтpeбитeли нa Ѕlісkdеаlѕ cпoдeлиxa, чe тeзи пopъчĸи щe бъдaт oтмeнeни oт Аmаzоn, нo тъpгoвcĸият гигaнт имa дългa иcтopия нa гpeшĸи в цeнooбpaзyвaнeтo, пpи тoвa твъpдe фpaпaнтни, нo дoceгa нитo вeднъж нe e oтмeнял пopъчĸитe.Фoтoгpaфитe вeчe зaпoчнaxa дa пoлyчaвaт тeзи пopъчĸи, плaтeни пo $94,48. Te чecтo пyблиĸyвaт cнимĸи нa пoлyчeнaтa тexниĸa. Eдин oт тяx пoĸaзa пoлyчeнитe двa ĸoмплeĸтa Ѕоnу а6000 ($2000), зa ĸoитo плaтил пo $94,48. Ho cлeд тoвa видял, чe нa cъщaтa цeнa ce пpoдaвa и дpyгa oптиĸa. Beднaгa пopъчaл Ѕоnу а6500 ($2000) c 10-18mm oбeĸтив, cлeд тoвa Ѕоnу а7 ($2000) бeз oбeĸтив, и oщe Ѕоnу а9 c пocтaвeн oбeĸтив 24-70mm f/2.8 GМ ($5500). Bcичĸo oтнoвo пpи цeнa $94,58.Πoлyчил cи няĸoи пopъчĸи. Πъpви пpиcтигнaли Ѕоnу а7 и oбeĸтивa 10-18mm. „Cигypeн cъм, чe дpyгитe ca ycпeли дa нaпpaвят oщe пo-дoбpи пoĸyпĸи\" - пишe тoй. „Аmаzоn блoĸиpa мoя aĸayнт, пoнeжe пpeдпoлoжи, чe няĸoй гo e xaĸнaл и пpaви гoлeми пopъчĸи oт мoe имe. A в ĸoшницaтa ocтaнaxa а9, Nіkоn Z6 и Саnоn ЕОЅ R c oбщa цeнa eдвa $300. He тpябвaшe дa ce бaвя тoлĸoвa c плaщaнeтo. Дoĸaтo ce paзмoтaвaм, тe зaтвopиxa aĸayнтa\".  ", "date": "2019.07.20", "title": "Amazon случайно продаде за по $94 техника с цена до $13000"}
{"url": "http://www.cross.bg/sveti-nebeto-iliya-1609438.html", "text": "/КРОСС/  Днес е Илинден - денят, в който преди 116 години избухва Илинденско-Преображенско въстание.А православната църква почита паметта на свети пророк Илия. Той живял в Галатия през 9-ти век преди Христа. Името му означавало крепост и станало символ на твърдостта на вярата. Когато владетелите поставили в Самария идол на езическото божество, приканвали народа да му се покланят и преследвали служителите на Бога,  свети Илия с молитва заключил небето и настъпила тригодишна суша. Тогава гонен, пророкът предложил на царя да направят жертвоприношение и чиято жертва се запали с огън от небето, негова да е истинската вяра. Владетелят приел, но жреците му се молили напразно. А върху жертвата на свети Илия паднал огън от небето. Народът видял това и се поклонил пред истинския Бог.На този ден се правят курбани и събори. А народното поверие казва да не се работи днес, за да не се разсърди повелителят на летните стихии.Честит празник на всички, които празнуват имен ден! ", "date": "2019.07.20", "title": "Отбелязваме Илинден"}
{"url": "http://www.cross.bg/gradysa-planinite-oblachnost-1609439.html", "text": "/КРОСС/  Днес ще бъде слънчево, с развитие на купеста облачност над планините. Там на места в следобедните часове ще превали и прегърми. Дневните температури днес ще достигнат 28 до 33 градуса.Утре ще бъде слънчево и горещо, с температури от 30 до 36 градуса.Най-горещо ще бъде в понеделник, когато максималните стойности ще достигнат 31 до 36 градуса, в Дунавската равнина до около 37, 38 градуса.След обяд там ще се появи слаб северозападен вятър, който ще се усилва с напредването на деня.Привечер и през нощта през страната ще премине не особено добре изразен студен атмосферен фронт и на места в планините, а по-късно и над североизточните райони ще превали и прегърми.Във вторник ще има променлива облачност. Температурите ще се понижат с няколко градуса и ще бъдат от 26 до 31 градуса. Ще има купеста облачност и  на места в планините , източните райони и по Черноморието ще превали краткотраен дъжд с гръмотевици.В сряда ще има променлива облачност, по-значителна над планините и по Черноморието. където ще превали слаб краткотраен дъжд.Дневните температури ще са от 28 до 32 градуса, в северозападните райони до 34.От четвъртък отново ще се установи слънчево и горещо време, с температури от 29 до 34, 35 градуса. ", "date": "2019.07.20", "title": "Горещо, до 37 градуса в следващите дни"}
{"url": "http://www.cross.bg/vidin-bolnitzata-petima-1609436.html", "text": "/КРОСС/  Петима лекари от видинската болница са подали предизвестия, че напускат.В лечебното заведение в последните месеци имаше готовност за колективни оставки и протести. Болницата в града отдавна е на фокус заради протестите срещу ниските заплати на медицинските работници. Всичко това поставя под въпрос здравната грижа в района.Ще има ли масови оставки в МБАЛ-Видин?Според лекарите ситуацията в болницата става изключително тежка, дори критична.„Всеки от нас от години е обмислял подобно решение, като причините са комплексни. Но най-важната от тях е недостатъчното финансиране на отделението по нервни болести\", заяви д-р Женоел Иванов. По думите му вече има напуснали негови колеги, екипът е станал по-малък отколкото трябва и така не може да се състави графикът на смените. Оказва се, че това е и причината в определени часове да няма нито един лекар при болните.Болницата във Видин е областна и покрива всички общини на територията на област Видин. Най-близката болница, която може да поеме пациентите е на повече от 150 км от най-отдалечената община. ", "date": "2019.07.20", "title": " Петима невролози от болницата във Видин подадоха предизвестия за напускане"}
{"url": "http://www.cross.bg/donchev-danni-horata-1609441.html", "text": "/КРОСС/  „Това, което се е случило е много тежък инцидент\". Това каза в интервю за предаването „Тази събота\" по БТВ вицепремиерът Томислав Дончев, по повод пробива в системата за сигурност на НАП и изтичането на личните данни на близо 5 млн. българи. „По категориите възможни инциденти, той е един от най-тежките. Може би по-тежко би било само, ако някой би заличил данните или би ги променил. Освен това, в една от най-чувствителните институции\", допълни той. „Естествено, не бива да се съсредоточаваме само единствено..., не че техническата страна не е важна, как технически е осъществен пробивът. Но аз дълбоко не вярвам, че един такъв пробив е просто игра, или има за цел да покаже, някой колко е велик\", на мнение е Дончев. „В крайна сметка, ако е организирано отвътре, от страната, това има за цел да клати правителството. Ако е организирано отвън, има за цел, по-скоро да клати държавата. Не обичам в аванс да се произнасям, коя версия е по-вероятна\", е позицията на вицепремиера. „Аз бягам от прибързаните констатации, но всичко, което се случва, ме кара да мисля по този начин. Още повече, по тази тема не се говори, това не е единствената атака през изминалата седмица\", посочи Дончев. „Киберсигурността е едно безкрайно състезание, между тези, които се опитват да направят пробив и тези, които трябва да защитят данните\", изтъкна той. „Първата тема е, да се направи изключително детайлен анализ, който не може да се случи толкова бързо и лесно, на изтеклите данни и да се анализира потенциалът, да бъде злоупотребявано с тях. И тук държавата дължи отговори, защото хората с основание са притеснени, дали някой няма да злоупотреби с данните им\", обясни Дончев. „Всякакви варианти са възможни, като решения. Дори, примерно, затягането на някои административни или други режими, ограничаващи ползването на услуга само срещу тези данни. Ние трябва да върнем доверието на хората към подобен тип системи. Там е големият проблем. Ако ние загубим доверието на хората, това означава по-малко ползватели на електронни услуги\", каза още Томислав Дончев.", "date": "2019.07.20", "title": "Томислав Дончев: Случилото се със системата за сигурност на НАП е много тежък инцидент"}
{"url": "http://www.cross.bg/milkov-pencho-partiite-1609440.html", "text": "/КРОСС/  „Ние, от БСП, сме за модернизацията на българската армия и закупуването на нови самолети, но подписването на този договор нарушава две гласувания в парламента - за максималния размер на сумата за самолетите и начина на плащане\". Това каза Пенчо Милков, секретар на ПГ на „БСП за България\", пред БНТ. Той коментира, че България има нужда от модерна армия и оръжие, защото силата не е въпрос само на начина, по който се използват въоръжените сили, тя има и задържащ ефект, но това според него не трябва да се реализира на всяка цена. Пенчо Милков добави, че в решението на Народното събрание за закупуването на нови самолети са заложени определени изисквания, които също не са изпълнени от преговарящия екип. „В преговорите не са достигнати такива добри условия, както в други държави членове на НАТО\", коментира още социалистът.„Убеден съм, че колегите от ГЕРБ не поддържат тезата, че субсидията на партиите трябва да е 1 лев на глас. Това финансиране не дава възможност на партиите да изпълняват функциите, заради които го получават\", каза още Пенчо Милков. Според него президентът е трябвало да наложи вето на целия закон, защото разрешаването за финансиране на партиите от юридически лица е изключително грешно. „Надявам се парламентът да уважи това вето, защото ако се отвори вратата- финансирането от фирми да е почти неограничено,  партиите няма да защитават интересите на гражданите, а на фирмите, които ги финансират\", заяви Милков. Той добави, че е убеден, че ГЕРБ ще променят мнението си и субсидиите няма да останат 1 лев за глас. Във връзка с пробива в системата на НАП, Пенчо Милков заяви, че развитието на новите технологии е важно, но данните на хората трябва да бъдат защитени. „Защо този проблем не възниква така често в големите телекомуникационни компании, банковия и застрахователния сектор, които имат не по- малки масиви от данни? Защото държавният служител няма да направи стрес тест, например, ако не му се възложи, докато в частните компании се отделят големи ресурси за защита\", категоричен бе социалистът.", "date": "2019.07.20", "title": "Пенчо Милков: България има нужда от модерна армия и оръжие, но не на всяка цена"}
{"url": "http://www.cross.bg/andreevo-kapitan-putnitzi-1609437.html", "text": "/КРОСС/  Пик на пътуващите от Западна Европа към Турция. Миналият уикенд беше един от най-натоварените. Само през граничен пункт „Капитан Андреево\" за 2 дни са преминали близо 18 000 автомобила със 70 000 пътници. Това доведе до часове чакане на границата.И тази събота се очаква трафикът да бъде изключително интензивен.„За последните 24 часа са преминали около 9 000 автомобила и близо 30 000 пътници. Миналия уикенд цифрите бяха почти същите. Заради натрупването, което се е образувало на пункта, сме отворили всички автоматизирани места на „Изход\". Преминаването на един автомобил трае в рамките на 30-40 мин\", каза началникът на ГКПП „Капитан Андреево\" Емил Гочев. ", "date": "2019.07.20", "title": "Опашки от автомобили на ГКПП „Капитан Андреево”"}
{"url": "http://www.cross.bg/aleya-tyristicheski-obikalyat-1609442.html", "text": "/КРОСС/  И това лято две туристически влакчета обикалят крайбрежната алея във Варна и улесняват туристите да стигнат до плажа без да им се налага да ходят дълго пеш, но и без да ползват личните си автомобили.Туристическите атракциони имат два маршрута от Аквариум и от Морска гара до 4-та буна.Жители и гости на града се надяват атракционът да намали колите по плажната алея.Стоп кадър БНТ", "date": "2019.07.20", "title": " Две туристически влакчета обикалят крайбрежната алея във Варна "}
{"url": "http://www.cross.bg/viza-elektronna-rysiya-1609443.html", "text": "/КРОСС/  Русия въвежда електронни визи за чужденци, но облекчението важи само за определени региони, предава агенция ТАСС. Какво е електронна виза и къде можеш да я извадиш, обясняват от агенцията. В Русия от 2017 г. действа режимът за издаване на електронни визи. Но можете да влезете по този начин в страната само в някои определени райони. Съвсем скоро към списъка ще се присъедини Санкт Петербург и Ленинградска област. Губернаторът на региона Александър Дрозденко е сигурен, че това ще увеличи потока от туристи от Финландия и балтийските страни.   Основното предимство на електронната виза е, че тя може да бъде издадена чрез интернет, без да се посещава консулство или посолство.   За пътуващите това опростява процедурата за получаване, а държавата спестява дипломатически мисии, но в същото време е възможно да се откаже влизането, което е трудно да се направи в безвизовия режим.  Сега с електронна виза чужденците могат да посетят Далекоизточния федерален окръг и региона на Калининград.  При това вие можете да влизате в тези територии само чрез:  - Летищата вКалининград (Храброво), във Владивосток (Кневичи), в Петропавловск-Камчатски (Елизово), в Благовещенск, в Хабаровск (ново), в Южно-Сахалинск (Хомутово), в Анадир (въглища), в Улан-Уде ( Мухино) и в Чита (Кадала); - Пристанища - Калининград (обекти в градовете Калининград, Балтийск и Светли), Владивосток, Зарубино, Петропавловск-Камчатски, Корсаков, Посиет; - Железопътни пропускателни пунктове - Мамоново, Советск, Пограничен, Хасан, Махалино; - Автомобилни пунктове - Багратионовск, Гусев, Мамоново (Гржехотка), Мамоново (Гроново), Море, Пограничен, Съветски, Чернишевско, Полтавка, Турий Рог.  В същото време посетителите могат да се движат свободно само в рамките на региона, през който всъщност са влезли. Те също така трябва да напуснат през неговите контролни пунктове. Това означава, че пристигнали на територията на Хабаровск например, могат да пътуват само из този край и да напуснат страната също през неговата територия.  Според съобщения в медиите, от 2021 г., е планирано режимът на електронните визи да се разшири на територията на цяла Русия. Сега, ако вече имате валидна руска виза, няма нужда да изпращате електронна виза, за да посетите горепосочените региони.  В ДФО електронна виза могат да получат гражданите на 18 държави:      Алжир     Бахрейн,     Бруней,     Индия,     Иран     Катар,     Китай (включително Тайван)     Народна демократична република Корея,     Кувейт,     Мароко     Мексико     Обединени арабски емирства (ОАЕ),     Оман,     Саудитска Арабия     Сингапур     Тунис,     Турция     Япония.  За Калининградска област списъкът е станал още по-голям - 53 страни. Пълният списък може да бъде намерен на на Министерството на външните работи на Руската федерация  За да получи електронна виза, чужденецът трябва да попълни формуляр на специален консулски адрес на руското външно министерство и да изпрати паспортни данни и да сканира всички необходими документи.  Между другото, сайтът може да спаси проект на приложение за проблеми с интернет - такова изявление ще се съхранява в продължение на 30 дни от последното записване. Освен това се препоръчва да запомните или запишете номера на заявлението, за да го възстановите, ако е необходимо.  Данните за електронната виза се съхраняват в информационната система, а на входа на паспорта се поставя само знак за преминаване на границата.  Можете да попълните заявление за електронна виза не по-рано от 20 дни и не по-късно от четири дни преди датата на пристигане в Русия.  Това е еднократно и се издава до 30 дни. И можете да останете в Русия с такава виза до осем дни.  В същото време осем дни не означава нетна 192 часа (24 * 8) престой в страната. Например, ако човек е влязъл в Владивосток на 1 август в 20:00, той трябва да напусне в 23:59 часа не по-късно от 8 август.  Електронната виза се издава безплатно за четири дни. И за да я получите, нямате нужда от покани и потвърждения - резервация на хотели или целта на пътуването до Русия. Електронната виза може да бъде бизнес (целта на пътуването е бизнес), туристическа (целта на пътуването е туризъм) или хуманитарна виза (целта на пътуването е спортни, културни и научни и технически връзки).  Ако човек иска да дойде в Русия за други цели, тогава той ще трябва да отиде в консулството за обикновена виза. Паспортът трябва да е валиден най-малко шест месеца от датата на подаване на заявлението за виза. И трябва да има място за печати за преминаване на границата.     Посетителите трябва да имат медицинска застраховка за цялото време на тяхното посещение в Русия.     За всяко дете трябва да издадете отделна електронна виза.     Когато правите приложение, трябва да качите цветна снимка в JPEG формат. Тя трябва да бъде направена в пълно лице, на светъл фон с нормално осветление - пълен списък на изискванията за изображения може да се види на сайта.       Попълнете формуляра.     Получаване на известие за издаване на виза по електронна поща или на уебсайта (за това е необходим номерът на заявлението).     Отпечатайте го или го запишете на вашия смартфон.     Показване на служителите на транспортната компания и граничната охрана.Снимка ТАСС", "date": "2019.07.20", "title": "Русия въвежда електронни визи за чужденци, как действа системата"}
{"url": "http://www.cross.bg/dati-mysala-izsledvaniya-1609444.html", "text": "/КРОСС/  Инициативата \"Дни на отворените врати\" в Базовата екологична обсерватория \"Мусала\" към БАН ще се състои днес и утре /с резервни дати 10 и 11 август/, и на 27 и 28 юли /с резервни дати 17 и 18 август/, ако не позволят метеорологичните условия това да стане на първоначално планираните дати. Това съобщиха от БАН.Базовата екологична обсерватория \"Мусала\" е част от Института за ядрени изследвания и ядрена енергетика към БАН, и се намира на най-високия връх на Балканския полуостров - Мусала, който е на 2925,4 метра надморска височина в Рила планина.Уникалното географско разположение на връх Мусала, на границата на долната тропосфера, позволява в обсерваторията, в допълнение към традиционните изследвания, свързани с космическите лъчи, да се извършват и изследвания за глобалното изменение на климата, за преноса на трансгранични замърсявания, за възможни корелации на интензивността на космическите лъчи с атмосферните параметри, поясняват учените.Всички, които имат желание да посетят уникалната обсерватория и да разберат повече за дейността й от българските специалисти, които работят там, могат да го направят на посочените дати. Резервните дати са предвидени в случай, че метеорологичните обстоятелства на основните дати не са подходящи за изкачване до върха. ", "date": "2019.07.20", "title": "Дни на отворените врати в обсерваторията \"Мусала\" към БАН "}
{"url": "http://www.cross.bg/za-chasa-chetiri-zemetreseniya-raztursiha-indiya-1609445.html", "text": "/КРОСС/  Четири земетресения бяха регистрирани вчера и днес в североизточния индийски щат Аруначал Прадеш, съобщи ТАСС. По данни на телевизия Ен Ди Ти Ви те били с магнитуд 5,6, 3,8, 4,9 и 5,5.Трусовете се усещали и в съседните щати Асам и Нагаленд. Не се съобщава за жертви и разрушения.", "date": "2019.07.20", "title": "За 24 часа: Четири земетресения разтърсиха Индия "}
{"url": "http://www.cross.bg/skachaneto-poveche-area-1609422.html", "text": "/КРОСС/  Световният ден на скачането - 20 юли - ще бъде отбелязан за втори път в България. И този път най-големият трамплин парк на Балканите ще осигури високи дози адреналин на всички любители на въздушните забавления.На 20 юли от 10.00 до 14.00ч. всеки начинаещ, който за първи път направи трик във въздуха или се научи на салто, специален скок или премятане на близо 80 батута, ще спечели специален подарък. Едно от състезанията ще включва умения за зрелищни забивки от батут на баскетболен кош, а най-големите награди ще бъдат за най-напредналите и безстрашни въздушни приключенци! От 14.00 до 20.00 в Area52 ще има демонстрации от най-добрите фрийрънъри в страната - Freerun Bulgaria, както и специални уъркшопове от инструкторите на първата фрийрън академия за начинаещи у нас - Area52 Academy.Последните съботни часове ще са отделени на класна селекция музикални хитове в единственото въздушно парти на подскачащ дансинг у нас. Световният ден на скачането се ражда през 2006-а година, когато германският артист Торстен Лаушман се представя като професор по гравитационни науки и обявява, че ако 600 милиона човека скочат едновременно в западното полукълбо, те ще изместят Земята от орбитата й и ще осигурят повече часове слънце, стандартизиран умерен климат по цялата планета и съответно - ще спрат глобалното затопляне. Екоакцията, разбира се, е пълна инсинуация, но датата 20 юли става Световен ден на скачането и повече от десетилетие по-късно продължава всяка година да ни напомня за силата на груповите усилия за опазване на природата. ", "date": "2019.07.20", "title": "Днес е Световния ден на скачането!"}
{"url": "http://www.cross.bg/chasa-provede-sustoi-1609428.html", "text": "/КРОСС/ Смолян.От 11.30 часа председателят на Народното събрание Цвета Караянчева ще бъде гост на Националния събор на народното творчество и животновъдство „Рожен - 2019\".***София.От 18.00 часа на Лятна сцена НДК ще бъде представен конкурсът „Мома Вита и момък Люлин\", както и спектакълът „Заедно от любов към танца\"***Боровец.От 08.00 часа в подножието на писта „Иглика\" ще се проведе фестивал с планински приключения.***Бургас.От 08.00 часа на Морска гара, Магазия 1, ще се проведе благотворителен плувен маратон в подкрепа на „Онкоболни и приятели\". От 20.00 часа на Моста ще се състои и Благотворителен концерт.***Бургас.От 10.00 часа в Експоцентър „Флора\" ще се проведе събитие за програмисти - BurgasConf.***Бургас.От 19.00 часа пред община Бургас ще се проведе протест под надслов Върнете футбола в Бургас\".***Бургас.От 19.30 часа на открита сцена „Охлюва\" в Морската градина ще бъдат открити „Дните на Португалия в Бургас\".***Варна.От 10.00 часа в Парка в квартал „Аспарухово\" ще се състои официално откриване със заупокойна молитва на концерта-събор по случай 116 години от Илинденско-Преображенското въстание. Събитието се организира от Македонското културно-просветно дружество „Гоце Делчев\".***Варна.От 17.00 часа пред блоковете 59, 60, 61 във „Възраждане\" доброволци ще почистват междублоковите пространства.***Велико Търново.От 10.00 часа парк Марино поле ще се състои откриване на Арт-фестивал „Отражения\". ***Велико Търново.От 18.00 часа пред Община Велико Търново ще се състои церемония по издигане на знамената и дефиле на участниците в Международен фолклорен фестивал.***Велико Търново.От 21.00 часа крепостта Царевец във Велико Търново ще стане естествен декор на операта „Турандот\" от Джакомо Пучини.***Видин/ Белоградчик.От 17.00 часа в Белоградчик ще се проведе Четвъртият летен фестивал „Опера на върховете\"- Белоградчишки скали***Горна Оряховица.От 10.00 часа в Манастир „Св. Пророк Илия\" Горна Оряховица ще се проведе Празник на Свети пророк Илия - закрилник и покровител на Горна Оряховица.***Добрич.От 10.00 часа ще се проведе 23-то издание на фолклорния събор „Текето\".***Добрич.От 19.30 часа на сцена „Мистрал\" ще се проведе фестивалът „Дни на класиката в Балчик\".***Ловеч.От 18.00 часа във фоайето на Драматичния театър -Ловеч ръководството на театъра ще представи новия 50-ти юбилеен сезон 2019/2020.***Карлово. От 11.00 часа в двора на храм „Свети Николай\" ще бъдат отбелязани 142 години от „Страшното\".***Кърджали.От 10.30 часа ще се извърши освещаване на параклиса „Св. пророк Илия\".***Кюстендил.От 11.00 часа в местността Три буки в Осоговска планина ще се проведе традиционният събор на хората от третата възраст.***Кюстендил.От 19.30 часа в парка пред читалище „Братство\" ще се състои концерт на Музикална компания „Пей сърце\".***Тетевен/ м. Костина.От 09.30 часа в местността Костина, село Рибарица, ще се проведе Празник на Народния обичай и автентичната носия.***Смолян/с. Дунево.От 09.00 часа в едноименната църква в село Дунево край Смолян тържествено ще бъде отбелязана 160-годишнината от построяването на храма.***Смолян.От 15.00 часа за първи път на Събора на народното творчество и животновъдство „Рожен\" 2019 ще се проведеконкурс за автентична женска, мъжка и детска носия и атрактивното и представяне.", "date": "2019.07.20", "title": "Предстоящи събития на 20 юли "}
{"url": "http://www.cross.bg/byrgas-zhelyazkov-rosen-1609421.html", "text": "/КРОСС/  Министърът на транспорта, информационните технологии и съобщенията Росен Желязков провери напредъка на строително-монтажните дейности на Конгресния и научно-изследователски център в Бургас. Проектът е на стойност 13,6 млн. лева и се финансира със средства на ДП „Пристанищна инфраструктура\". Очаква се той да бъде завършен в края на тази година.Росен Желязков посети пристанище Бургас, където заедно с изпълнителния директор на държавния оператор Диян Димов и директора на териториалната дирекция на ИА „Морска администрация\" Александър Илиев инспектираха готовността и наличната техника на агенцията за извършване на активни проверки по вода на туристически кораби и други плавателни съдове. Морска администрация разполага с 5 катера, които работят в района на Бургас.В Морска гара Бургас министър Желязков се срещна с талантливи български деца и разгледа част от техните творби. От миналата година там е разположен филиалът на Националната художествена академия и в момента се провежда първата „Лятна академия за деца и ученици\". В Магазия 1 министърът се запозна и с дейността на Туристическия информационен център.По-късно през деня Росен Желязков и кметът на Бургас Димитър Николов направиха проверка на работния процес в трафик кулата на летището в града. За последното денонощие са обслужени над 200 полета като центърът в Бургас работи в пълна координация с центровете в София и Варна и до момента колегите няма допуснати закъснения по вина на българското ръководство на въздушното движение.След това двамата разговаряха с ръководството и служители на Летищния център за обслужване на въздушното движение, където беше демонстрирано в реално време управлението на авиационния трафик в разгара на летния сезон. ", "date": "2019.07.20", "title": "Росен Желязков провери работата на транспортните структури в Бургас"}
{"url": "http://www.cross.bg/sandanski-izlyazla-yrymov-1609431.html", "text": "/КРОСС/  Спасителна акция в планината в петък. Планинската спасителна служба в Сандански получава сигнал  за турист, поразен от мълния. Мъжът е открит и транспортиран в болницата в Сандански.„Беше уплашен, обгорял, почти без дрехи, наранявания по главата\", разказа Кристиян Урумов.По думите му мъжът е бил сам около 3 часа в планината, след като е ударен от мълнията.„Обясняваше, че мълнията го е ударила и е излязла през ръцете. Краката му бяха обгорели, предполагам, че през тях е излязла\", разказа Урумов.Мъжът е имал 2 телефона в себе си. Единият е изгорял, но вторият е останал здрав и така е успял да се обади за помощ. ", "date": "2019.07.20", "title": " Спасиха англичанин, поразен от мълния край Сандански"}
{"url": "http://www.cross.bg/chasa-tryd-monitor-1609429.html", "text": "/КРОСС/ в. 24 часа -  Държавата с план как да мотивира 65-годишните да работят ощев. 24 часа -  Ден за рокади във власттав. Монитор -  50 фирми глобени за незаконен  детски трудв. Монитор -  Онлайн платформи удрят класическата TVв. Монитор -  Парламент даде зелена светлина за покупката на Ф-16в. Монитор - Ангелкова ще гони безумните цени за сянката по плажоветев. Телеграф -  Глиганът спря ловците от морев. Телеграф -  КАТ обяви жив шофьор за мъртъвв. Труд - сXAKHATИTE ДАННИ били със събути гащив. Труд -  Премиерът Бойко Борисов на военноморското учение „Бриз\": Догодина вдигаме доходите с 10%в. Труд -  Опасни бактерии в насипни сладоледив. 24 часа - 10% по-високи заплати в МВР обеща Борисовв. 24 часа -  Пет пъти разлика между най-богатите и най-бедните райони у насв. 24 часа - И влаковете в България вече в картите на Googleв. Труд -  Ентусиасти преобразяват цял кварталв. 24 часа - Теодосий Теодосиев, учител по физика: Ученикът става победител в международна олимпиада с 20 000 часа труд и нищо наготовов. 24 часа - Любо Нейков: Дори и малка слава да имаш, това е голямо теглов. Монитор - Доц. д-р Христо Попов, директор на НАИМ при БАН: Иманяри взривяват църкви от XI векв. Телеграф -  Певецът Красимир Абрамов: Когато тръгнах за Америка, в България вече бях звездав. Телеграф -  Актьорът Кирил Ефремов: \"С жена ми ще четем книги на плажа\"в. Труд - Иван Тодоров, изпълнителен директор на „ТАР GROUP\": Рискът никога не е равен на нулав. Труд -  Мария Гулегина, оперна прима, пред \"Труд\": Избягах от СССР заради Вердив. 24 часа -  Как да пътуваме - с кола, самолет или влакв. Монитор -  Кой и как умее да летив. Сега -  Данъчният рай се разлиствав. Телеграф - Хепатит във фунийкав. Труд - Привилегированите клиенти на ток         ", "date": "2019.07.20", "title": "Преглед на вестниците "}
{"url": "http://www.cross.bg/pynkt-gochev-trafik-1609430.html", "text": "/КРОСС/  Засилен е трафикът на граничния пункт \"Капитан Андреево\" заради пътуващите за ваканцията си в Турция работници от Западна Европа. В събота и неделя се очаква още по-интензивен трафик.Над 6000 леки коли и около 2000 товарни автомобила преминават през пункта за едно денонощие, съобщи началникът на ГКПП Емил Гочев.\"Отворени са всички работни места - 9 плюс 1, с което разполагаме. До момента трафикът е уязвим, мисля че е съвсем нормално за този сезон. Но държим връзка и с колегите от \"Калотина\", за да знаем какъв трафик ще ни очаква, да можем да предупредим и колегите от отсрещния пункт и те да го очакват по същия начин за отваряне на всички работни места\", каза Гочев, цитиран от БНР.Личният състав е достатъчен за летния период. Документите за един автомобил се обработват за около три минути.От турска страна са предупредили още през пролетта, че ще бъдат извършвани ремонти на някои от техните гранични пунктове, припомня bTV. Това не означава, че те не работят, а че капацитетът им е намален.Такъв е случаят с преминаването при ГКПП \"Лесово\", тъй като се обновява турският пункт Хамзабейли.Преминаването през Гърция също е затруднено, заради ремонт при пунктовете Кипи - Ипсала. ", "date": "2019.07.20", "title": "Повече от 8000 автомобила на ден затапват \"Капитан Андреево\""}
{"url": "http://www.cross.bg/lynata-hora-rysiya-1609432.html", "text": "/КРОСС/  Днес се навършват 50 години от стъпването на човек на Луната. Американската космическа агенция НАСА отбелязва годишнината от историческата мисия \"Аполо 11\". Ракетата \"Сатурн 5\" е изстреляна от Флорида на 16 юли 1969-а, а четири дни по-късно, на 20 юли, Нийл Армстронг и Бъз Олдрин стават първите хора, стъпили на естествения спътник на Земята.Кураторът на Американския музей на авиацията Джошуа Стоф заяви:\"50-ата годишнина ни напомня изключителното събитие от 1969 г. Построена е ракета и космически кораб, които отвеждат хора до друг свят. Този момент обединява Америка и вдъхновява целия свят и показва на какво е способно  човечеството\".Европейският астронавт Томас Райтер също си спомня за кацането на Луната преди половин век:Като 11-годишно момче гледах как Нийл Армстронг и Бъз Олдрин правят първи стъпки на Луната. Като я гледам сега и знам, че по нея пак ще ходят хора, е наистина наелектризиращо\".От космодрума в Казахстан ще бъде изстреляна ракетата-носител \"Союз-ФГ\" с пилотируемия кораб \"Союз МС-13\", който ще отведе трима астронавти (американец, италианец и руснак) на Международната космическа станция.Надпреварата във въоръжаването в Космоса се дължи на общата конфронтация между Русия и Съединените щати, Русия и НАТО, която се засилва в последно време. Така Дмитрий Суслов от дискусионния клуб \"Валдай\" коментира военно-космическото оживление в Съединените щати, Франция и Великобритания.\"За съжаление милитаризацията на космоса върви с пълна сила. Общата насока е очевидна. И тя е, че онези страни, които могат да си го позволят от икономическа и военно-техническа гледна точка, гледат на космоса като на потенциално бойно поле и създават космически войски. Между другото Русия е една от тези страни. Руската федерация има космически войски\". ", "date": "2019.07.20", "title": "Днес се навършват 50 години от стъпването на човек на Луната"}
{"url": "http://www.cross.bg/amerikanski-sayditska-arabiya-1609433.html", "text": "КРОСС/  Кралят на Саудитска Арабия одобри разполагането в кралството на американски сили, предаде държавната агенция на страната, цитирана от БТА.\"Целта е да се засили сътрудничеството за регионалната сигурност и стабилност и опазването на мира\", заявиха от военното министерство в Рияд. Американски служители уточниха, че се изпращат няколкостотин войници, заедно с летателни апарати и ракети за противовъздушна отбрана, за да се противодейства на Иран.Част от войниците вече се намират във военновъздушна база \"Принц Султан\" южно от Рияд. Служителите подчертаха, че те ще имат отбранителна функция. В Саудитска Арабия не са били разполагани американски войници от 2003 г., от изтеглянето им в края на войната срещу Ирак. ", "date": "2019.07.20", "title": "Кралят на Саудитска Арабия одобри разполагането в кралството на американски сили "}
{"url": "http://www.cross.bg/tzaribrod-rosen-magistralata-1609434.html", "text": "/КРОСС/  Министърът на транспорта Росен Желязков ще посети Цариброд в Сърбия. Той ще се срещне със сръбския си колега Зорана Михайлович и двамата ще инспектират строителството на магистралата по направлението Ниш - София.Сръбският участък от магистралата от Ниш до София е готов до Цариброд, а двамата министри Росен Желязков и сръбският вицепремиер Зоран Михайлович ще направят проверка на строителните работи при село Градина между Цариброд и между държавната граница.По-късно ще се проведе и работна среща между делегациите на двете страни. В края на май от българската страна започна изграждането на автомагистрала \"Европа\" - от София до ГКПП \"Калотина\", а трасето на магистралата е част от трансевропейския коридор, който свързва Европа и Азия. ", "date": "2019.07.20", "title": " Министърът на транспорта Росен Желязков е на посещение в Цариброд, Сърбия "}
{"url": "http://www.cross.bg/pamporovo-smolyan-produlzhava-1609435.html", "text": "/КРОСС/  Продължава Роженският събор. Днес на събитието, което събира стотици хиляди българи, ще има фолклорен конкурс, детска творителница,  демонстрации на бойните умения на старите българи, кулинарно шоу,  хоротека в планината, конкурс за най-красива носия.Съборът беше открит с разпъването на най-големия национален трибагреник, който е над 7 000 кв/м.Въведена е специална организация на движението в района. Разработена е транспортна схема с алтернативно преминаване през Лъки, Баните, Девин и в района на Рожен. Ще бъде ограничено движението между  Пампорово и Соколовци.Организаторите казват, че днес и утре ще бъде подавана регулярно информация за пътната обстановка.  Поради очакване за натоварен трафик по пътя Пловдив - Смолян на шофьорите на товарни автомобили се препоръчва да използват обходни маршрути. Общественият транспорт ще се движи на всеки 30 минути от Смолян, Чепеларе и Пампорово между 08:00 сутринта и полунощ. В Пампорово и Чепеларе ще има безплатни буферни паркинги, където хората да оставят колите си, за да се придвижат до събора. ", "date": "2019.07.20", "title": " Продължава Роженският събор"}
{"url": "http://www.cross.bg/bryag-bulgariya-tyulenovo-1609459.html", "text": "/КРОСС/  Повече румънци, отколкото българи идват в един от най-малко известните, а най-интересните курорти на България. Малкото селце Тюленово е на скалистия бряг, оформен като да е в Ирландия над най-чистото море по нашето крайбрежие. Диво и красиво е най-точното определение за това неповторимо място само на час път, от морската ни столица Варна, на средата между нея и румънската Констанца.Румънците идват тук главно заради скачането от високите приказни скали и катеренето по тях. Но Тюленово е може би единственото място за гмуркане по нашето крайбрежие, което дава възможност за наистина уникално преживяване за навлизането в морските пещери. Името, което носи след връщането си в България селото идва от тюлените - монаси, които пуска на свобода румънската кралица Мария и те се установяват точно в тези скални форми под повърхността на водата.Според местните хора останките на единия са намерени от немски гмуркач в една от пещерите в морето още преди 4 десетилетия, но други вярват в легендата, че нови и нови поколения от тези симпатични закръглени животни се въдят в морето около кръстеното на тях селце.Все самотата, явно покрай тюлените - монаси, е дала повод за имената и на природните забележителности наоколо. Най-дълбоките пещери са наречени Самотника и Самотната канара, наред с Мартина и Дупката. Вероятно, защото мястото е тихо и мистично, свободно от ужасяващата ни представа за туристическа индустрия с бетона и мутробарока на хотелите. Поради каменния бряг, водата е кристална, тюркоазена до смарагдова като оттенък, най-чистата по крайбрежието на България. Което ще прозвучи странно на онези, които знаят, че тук се добива нефт вече 68 години. Това е първото находище на България, а сондата си стои и сега, повече туристическа атракция, отколкото нещо друго.Важно е да се знае, че наред с черното злато - за съжаление, в недостатъчно количество, на високия бряг се изпомпва от недрата на земята минерална вода. Тя е лековита за невралгии и бъбречни заболявания, твърдят специалистите. За разлика от петрола, тя изтича в морето, както става примерно в Исландия.Приятни къщи за гости като Докторската са място за настаняване, ако чарът на този подобен на ирландски бряг ви плени и решите да останете за по-дълго в Тюленово. Eдноименният хотел има невероятно висока оценка в booking.com, която не изненадва. Той е кацнал на скала над брега, а от панорамната тераса на ресторанта му се разкрива удивителна гледка към морето и миниостровче точно срещу него. Интериорът е дизайнерски, някои стаи дори имат бани със стъклени стени, за да не се изпуска изгледът. Кухнята също е отлична. Цената от 55 евро на нощ с включена закуска е по-ниска от качеството, особено съпоставена с грабителските тарифи на далеч по-лоши хотели по нашето море, само защото са в грозните ни туристически комплекси. ", "date": "2019.07.20", "title": "Морските пещери край Тюленово привличат гмуркачите"}
{"url": "http://www.cross.bg/pregledi-baltov-asen-1609485.html", "text": "/КРОСС/  Над 350 деца от Хасково бяха прегледани днес от специалистите от Национална програма Детско здраве Пирогов. По време на безплатните прегледи специалистите констатираха добро общо здравословно състояние на децата. При онези, които се наблюдават проблеми се касае предимно за сколиози, зле зараснали фрактури, фимози и страбизъм. Високоспециализизраните прегледи извършиха шефът на пироговското отделение УНГ д-р Асен Меджидиев и колегата му д-р ИВан Маджаров, ортопед-травматолозите проф. Асен Балтов и д-р Николай Цуцумански, детският хирург д-р Георги Балканджиев, урологът д-р Симеон Андреев, неврохирургът д-р Георги Юруков, кардиологът д-р Галина Тодорова, очният лекар д-р Неделчо Горчев, специалистът по образна диагностика д-р Ваня Страхинова и д-р Илиян Томов.Изпълнителният директор на Пирогов проф. Балтов съобщи, че наблюдава повишаване на здравната култура на българите, особено когато става въпрос за децата им. ПРофесорът подчерта значимостта на спорта в детска възраст. \"Последните години родителите обръщат повече внимание на здравето на децата си. Наблюдавам, че обръщат внимание на здравословната храна и ги водят да спортуват. Общо взето почти всички деца посещават някакъв спорт и се виждат резултатите от това.\".проф. Балтов и създателят на програма д-р Асен Меджидиев обещаха, че екипът ще се върне в Хасково след няколко месеца, както прави и в останалите градове, в които са извършвали безплатните детски високоспезиализирани прегледи.", "date": "2019.07.20", "title": "Над 350 деца от Хасково бяха прегледани от специалистите на Пирогов"}
{"url": "http://www.cross.bg/yvazhenieto-lyubovta-priyatelstvoto-1609423.html", "text": "/КРОСС/  Любовта, приятелството и уважението не обединяват така, както общата ненавист към нещо.Антон Павлович Чехов.", "date": "2019.07.20", "title": "Любовта, приятелството и уважението..."}
{"url": "http://www.cross.bg/voiina-armiya-bulgarskata-1609425.html", "text": "/КРОСС/ 791 г. - Българската армия, командвана от кан Кардам, побеждава византийската армия, командвана от император Константин VI, в битката при крепостта Маркели (дн. Карнобат).1031 г. - Анри I става крал на Франция.1402 г. - В Битката при Ангора азиатският емир Тимур разгромява армията на османския султан Баязид I.1810 г. - В Богота е обявена независимостта на Нова Гранада (бъдещата Велика Колумбия) от Испания.1877 г. - Руско-турска война (1877-1878): Начало на Обсадата на Плевен1878 г. - С указ на княз Александър Дондуков-Корсаков се създава Българската армия.1891 г. - На връх Бузлуджа (дн. Хаджи Димитър) е учредена Българската социалдемократическа партия.1903 г. - Избухва Илинденско-Преображенското въстание.1917 г. - Първата световна война: Подписана е Декларацията от Корфу, според която сърби, хървати и словенци образуват общата държава Кралство на сърби, хървати и словенци със столица Белград.1921 г. - Публикуван е първият български Закон за авторското право.1924 г. - В Париж е основана Международната организация по шахмат - ФИДЕ.1926 г. - Методистката църква приема правото на жените да бъдат свещеници.1928 г. - Правителството на Унгария издава декрет, съгласно който задължава циганите да приемат постоянно пребиваване и да спазват всички граждански закони.1933 г. - В Лондон се състои 500-хилядна демонстрация срещу антисемитизма.1941 г. - Съветският ръководител Сталин създава НКВД, като обединява Министерството на вътрешните работи и Държавна сигурност, и назначава Лаврентий Берия за негов шеф.1944 г. - Втората световна война: Адолф Хитлер оцелява в атентат, организиран от германския офицер Клаус фон Щауфенберг.1949 г. - Шестото великото народно събрание избира Васил Коларов за председател на Министерския съвет.1949 г. - Израел и Сирия подписват споразумение за прекратяване на тяхната 19-месечна война.1956 г. - Франция признава независимостта на Тунис.1969 г. - Програма Аполо: Пилотираният космически кораб Аполо 11 успешно каца на Луната в Морето на спокойствието. Седем часа по-късно американците Нийл Армстронг и Бъз Олдрин стават първите хора, които стъпват на чужд свят.1974 г. - Турската армия окупира Северен Кипър, след военния преврат, организиран от гръцката военна хунта.1975 г. - Открит е електропроводът, свързващ енергийните системи на Турция и Народна република България.1976 г. - Американският космически кораб Вайкинг-1 успешно каца на Марс след 11-месечно пътешествие.2001 г. - НДСВ и ДПС подписват политическо споразумение за създаване на коалиция за съвместно управление.", "date": "2019.07.20", "title": "20 юли в историята"}
{"url": "http://www.cross.bg/ihtiman-dvizhenieto-putna-1609420.html", "text": "/КРОСС/  Днес на 20-ти юли, от 23 ч. до 24 ч. ще бъде спряно движението в двете посоки от км 40 до км 44 на АМ „Тракия\" в района на гр. Ихтиман. За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол).Шофьорите могат да ползват като обходен маршрут първокласният път I-8  през Ихтиман или да изчакват на място на магистралата.Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.07.20", "title": "От 23 ч. до 24 ч. ще бъде спряно движението на АМ „Тракия“ в района на Ихтиман"}
{"url": "http://www.cross.bg/magistrala-kola-kamion-1609471.html", "text": "/КРОСС/  Кола се удари в камион, пълен с дини на магистрала „Марица\". След удара камионът е разсипал товара по платното, а колата се е запалила.Няма пострадали хора, съобщиха за NOVA от полицията. Товарът на камиона обаче създаде сериозен проблем и движението временно беше отбивано в едното платно. ", "date": "2019.07.20", "title": " Кола и камион се удариха, дини се изсипаха по магистрала „Марица” "}
{"url": "http://www.cross.bg/lynata-armstrong-apolo-1609469.html", "text": "/КРОСС/  Астронавтите от мисията \"Аполо 11\" - Бъз Олдрин и Майкъл Колинс, се събраха в Овалния кабинет на Белия дом, където ги прие президентът Доналд Тръмп в навечерието на 50-годишнината от първото кацането на Луната, съобщи Асошиейтед прес.Президентът Тръмп, който преразгледа космическата програма и сега задачата е астронавтите да се върнат на Луната до 2024 г., а през 30-те години да стигнат до Марс, каза, \"връщаме блясъка\" на изследването на космоса.Двамата синове на Нийл Армстронг - първия човек, стъпил на Луната, също присъстваха на срещата, както и първата дама Мелания Тръмп, вицепрезидентът Майк Пенс и директорът на НАСА Джим Брайдънстайн.Дебатът Луна-Марс отново беше подновен на срещата. Президентът попита дали може до Марс да стигнат астронавти, без първо да се върнат на Луната.Майкъл Колинс, който обикаля около Луната в командния модул, докато Армстронг и Олдрин се спускат на повърхността й, отговори, че подкрепя идеята за директен полет до Марс, избягвайки Луната.\"Изглежда трябва да е право към Марс, кой знае по-добре от тези хора?\" - отбеляза Доналд Тръмп.Брайдънстайн обаче подчерта важността на Луната като тренировъчен обект и каза, че заради подреждането на планетите космически апарати могат да бъдат изстрелвани към Марс на 26 месеца, а пътуването дотам е седем месеца в една посока.\"Какво става, ако бъде пропуснат моментът. Ще загазят ли? - попита Доналд Тръмп. - Не бих искал да съм на този кораб.\"Олдрин отбеляза, че е разочарован от пилотираното изследване на космоса през последните 10 или 15 години. \"Постигнахме толкова много по-рано\" - каза той.Олдрин, чиято специалност бяха срещите на орбита, не харесва идеята на НАСА за малката станция \"Гейтуей\" около Луната, откъдето да се каца на естествения ни спътник и евентуално да потеглят апаратите към Марс. Той напомни, че командният модул на \"Аполо 11\" и прикаченият към него лунен модул са влезли направо на лунна орбита, след това са се разкачили и отново скачили около Луната.\"Сега имаме най-добрата ракета в САЩ и най-добрия космически апарат, а те не могат да влязат в лунна орбита със значим капацитет за маневриране\" - добави той.Тръмп подметна на Брайдънстайн да слуша какво казва \"другата страна\".Олдрин и Армстронг, който почина през 2012 г., кацат в Морето на спокойствието с модула \"Игъл\" в 20 ч. и 17 мин. по Гринуич на 20 юли 1969 г. \"Хюстън, тук е База Спокойствие. \"Игъл\" кацна\" - съобщава Армстронг по радиостанцията. Армстронг първи слиза по сталбичката и стъпва на лунната повърхност в 2 ч. и 56 мин. по Гринуич на 21 юли 1969 г.\"Една малка крачка за човека - един голям скок за човечеството\" - казва той. Това е най-известната фраза в историята на космоса.Честванията на годишнината продължават през целия уикенд, след като започнаха на 16 юли - в деня, в който се навършиха 50 години от изстрелването на мисията \"Аполо 11\".Вицепрезидентът на САЩ Майк Пенс ще отбележи годишнината днес в космическия център \"Кенеди\" в Кейп Канаверал, откъдето е изстреляна мисията \"Аполо 11\".Музеи и градове в страната организират собствени чествания на златната годишнина, включително и Уапаконета в Охайо, откъдето е Нийл Армстронг. Американските пощи издадоха серия марки за годишнината.НАСА излъчи вчера по телевизията двучасово шоу в памет на \"Аполо 11\", в което насочи и към бъдещите планове. В края на програмата Брайдънстайн представи новото лого на лунната програма, наречена \"Артемида\" на древногръцката богиня, сестра на Аполон (Аполо). Имаше включвания от космическия център \"Джонсън\" в Хюстън, където е бил наземният контрол на мисията, от ракетния център до космическия център \"Маршал\" в Хънтсвил и Националния музей на въздухоплаването и космонавтиката във Вашингтон.В Хюстън астронавтът от \"Аполо 7\" Уолтър Кънингам каза, че кацанията на Луната ще се помнят още стотици години, а Армстронг ще остане в историята. ", "date": "2019.07.20", "title": "Астронавтите от \"Аполо 11\" се събраха в Овалния кабинет на Белия дом "}
{"url": "http://www.cross.bg/iliya-prorok-ilinden-1609424.html", "text": "/КРОСС/  Днес Българската православна църква почита паметта на Св. пророк Илия - един от най-великите измежду старозаветните светци. Християнската църква го нарича още от древността \"пророк и предсказател на великите Божи дела\", \"ангел в плът\" и \"предтеча на второто Христово пришествие\". Според народното поверие днес морето взима най-много жертви като курбан за Св. Илия. Счита се, че ако на Илинден гърми, орехите и лешниците ще бъдат кухи и изгнили. Народната традиция повелява на този ден да не се работи, за да не се разсърди Свети Илия. Днес се чества също денят на Илинденско-Преображенското въстание. Илинден е и професионалният празник на пивоварите.Имен ден празнуват Илия, Илиян, Илияна, Илко, Илка.  ", "date": "2019.07.20", "title": "Свети пророк Илия (Илинден)"}
{"url": "http://www.cross.bg/temi-i-gosti-v-sytreshnite-blokove-na-televiziite-1609426.html", "text": "/КРОСС/-Тема:    На живо от сърцето на Родопите - събора на РоженТема:    Вицепремиерът Томислав Дончев в една гореща политическа седмица Тема:    Кой хакна НАП - за недоизказаното в новинитеТема:    Как единственият българин - шериф в щата Вирджиния сбъдна американската си мечта ", "date": "2019.07.20", "title": "Теми и гости в сутрешните блокове на телевизиите"}
{"url": "http://www.cross.bg/izpulnitelen-hristo-direktor-1609427.html", "text": "/КРОСС/ Борис Попиванов, политологПроф. Ваня Добрева, зам.-министър на образованието и науката в кабинет „Станишев\"Васил Банов, театрален и филмов актьорИвайло Иванов, джудистКамен Колчев, изпълнителен директор на „Елана финансов холдинг\"Кристина Патрашкова, изпълнителен директор и главен редактор на вестник „Галерия\"Петър Чобанов, бивш министър на финанситеДоц. д-р Христо Темелски, църковен историкХристо Христов, член на УС на КРИБ", "date": "2019.07.20", "title": "Рождениците на 20 юли"}
